<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--69</head>
          <docDate when="2012-02-14">2012-02-14</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:69
          </note>
          <note>
            Tisdagen den 14 februari
          </note>
          <note>
            Kl. 13:00 - 20:34
          </note>
          <note>
            1 § Avsägelser
          </note>
          <note>
            Förste vice talmannen meddelade
          </note>
          <note>
            att Lars Ohly (V) avsagt sig uppdragen som ledamot i Utrikesnämnden
            och i krigsdelegationen samt
          </note>
          <note>
            att Göran Lennmarker avsagt sig uppdraget som personlig ersättare
            för Maria Abrahamsson (M) i Domarnämnden.
          </note>
          <note>
            Kammaren biföll dessa avsägelser.
          </note>
          <note>
            2 § Ledighet
          </note>
          <note>
            Förste vice talmannen meddelade att Ann Arleklo (S) ansökt om
            ledighet under tiden den 14 februari31 mars.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Christin Hagberg (S) skulle
            tjänstgöra som ersättare för Ann Arleklo.
          </note>
          <note>
            3 § Anmälan om kompletteringsval
          </note>
          <note>
            Förste vice talmannen meddelade
          </note>
          <note>
            att Vänsterpartiets riksdagsgrupp på grund av uppkomna vakanser
            anmält Jonas Sjöstedt som ledamot i Utrikesnämnden och i krigsdelegationen,
          </note>
          <note>
            att Moderata samlingspartiets riksdagsgrupp på grund av uppkommen
            vakans anmält Andreas Norlén som personlig ersättare för Maria
            Abrahamsson i Domarnämnden samt
          </note>
          <note>
            att Socialdemokraternas riksdagsgrupp anmält Christin Hagberg
            som suppleant i civilutskottet och i socialutskottet under Ann
            Arleklos ledighet.
          </note>
          <note>
            Förste vice talmannen förklarade valda till
          </note>
          <note>
            ledamot i Utrikesnämnden
          </note>
          <note>
            ledamot i krigsdelegationen
          </note>
          <note>
            personlig ersättare för Maria Abrahamsson (M) i Domarnämnden
          </note>
          <note>
            Förste vice talmannen förklarade vald under tiden den 15 februari31
            mars till
          </note>
          <note>
            suppleant i civilutskottet
          </note>
          <note>
            suppleant i socialutskottet
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:202
          </note>
          <note>
            Interpellation 2011/12:202 Näringslivets förutsättningar i Västerbotten
          </note>
          <note>
            Interpellationen kommer att besvaras tisdagen den 21 februari
            2012.
          </note>
          <note>
            Skälet till dröjsmålet är tidigare inbokade arrangemang och resor.
          </note>
          <note>
            Fredrik Ahlén
          </note>
          <note>
            Interpellation 2011/12:222
          </note>
          <note>
            Interpellation 2011/12:222 Nationellt kompetenscentrum Anhöriga
          </note>
          <note>
            Interpellationen kommer att besvaras torsdagen den 1 mars 2012.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Svar på interpellationerna 2011/12:181 och 183 om den ekonomiska
            ojämlikheten
          </note>
          <note type="speaker">
            Anf. 1 Finansminister ANDERS BORG (M):
          </note>
          <note>
            Fru talman! Monica Green har frågat mig vad jag avser att göra
            för att minska klyftorna i samhället och för att stödja dem som
            har det sämst ställt. Peter Persson har frågat mig genom vilka
            åtgärder jag avser att minska Gini-koefficienten i Sverige. Jag
            väljer att ge ett gemensamt svar på dessa interpellationer.
          </note>
          <note>
            Inkomstspridningen har ökat i många länder under de senaste decennierna.
            Internationellt sett är ökade löneskillnader en av de viktigaste
            förklaringarna, men kapitalinkomsternas betydelse har också ökat.
            För Sveriges del kan i stort sett hela den långsiktiga uppgången
            förklaras av kapitalinkomsterna.
          </note>
          <note>
            Trots att inkomstskillnaderna i Sverige har ökat under de senaste
            20 åren har Sverige enligt alla källor en av de jämnaste inkomstfördelningarna
            i världen.
          </note>
          <note>
            En aktuell OECD-rapport, Divided We Stand , konstaterar att det
            inte är tillräckligt effektivt att enbart utjämna med skatter
            och transfereringar. Utmaningen ligger i att också uppmuntra och
            underlätta möjligheter till sysselsättning för grupper med svag
            anknytning till arbetsmarknaden. Regeringen har sedan den tillträdde
            fört en politik för att stärka arbetslinjen och bryta de senaste
            decenniernas växande utanförskap. Genom jobbskatteavdragen och
            reformerna inom arbetsmarknadspolitiken och sjukförsäkringen har
            regeringen sänkt trösklarna in på arbetsmarknaden.
          </note>
          <note>
            Jobbpolitiken har sedan den kraftiga internationella lågkonjunkturen
            inriktats på att motverka att arbetslösheten biter sig fast. Regeringens
            ansvarsfulla finanspolitik har skapat utrymme för att under 20092012
            höja ett flertal transfereringar. I den senaste budgetpropositionen
            föreslog regeringen ett antal åtgärder som riktar sig till grupper
            med svag ekonomi: höjt bostadsbidrag för unga utan barn och för
            barnfamiljer, en höjning av bostadstillägget till pensionärer
            och höjd norm för skälig levnadsnivå för pensionärer med särskilt
            bostadstillägg och äldreförsörjningsstöd. Det är regeringens fortsatta
            ambition att ytterligare stärka arbetslinjen och driva en effektiv
            fördelningspolitik som gagnar dem som har det allra sämst.
          </note>
          <note type="speaker">
            Anf. 2 MONICA GREEN (S):
          </note>
          <note>
            Fru talman! Jag tackar för svaret. Anders Borg säger att regeringen
            har en arbetslinje, och jag vet att det är mantrat som ska försöka
            urholka stenen även om det inte är sant. Säger man det bara tillräckligt
            många gånger kanske folk tror det, och många har faktiskt trott
            att regeringen har en arbetslinje. Det är inte sant, det vet vi.
            Sysselsättningsgraden minskar. Det är inte bra, och det är inte
            bra att vi inte tar till vara människors vilja att arbeta och
            människors förmåga.
          </note>
          <note>
            Många är ofrivilligt deltidsarbetslösa, och många är helt arbetslösa.
            Vi har en massarbetslöshet i landet. Detta innebär att många också
            är fattiga, eftersom regeringen har försämrat försäkringsskyddet
            för de arbetslösa. Det var under devisen att om man bara gör de
            sjuka och arbetslösa fattigare ökar incitamentet, det vill säga
            skillnaden, och då kommer de att bli friska och hitta ett jobb.
            Nu har det i praktiken visat sig att denna politik inte har fungerat.
          </note>
          <note>
            Då undrar jag: Vill regeringen ändra denna politik? Eller vill
            regeringen ha större skillnader? Anders Borg har nämligen varit
            lite otydlig i fråga om det. Ibland säger han att det är bra med
            större skillnader eftersom man då får en morot och en piska. Man
            får jobba lite hårdare, ta tag i sig själv och rycka upp sig även
            om man har cancer eller någon annan svår sjukdom. Man ska rycka
            sig i kragen. Bara man blir lite fattigare kommer man säkert ut
            och kan hitta ett jobb.
          </note>
          <note>
            Så säger Anders Borg ibland, men inte med dessa ord utan orden
            är inlindade i Anders Borg-språk. Men ibland säger Anders Borg
            att vi ska se till att de sämst ställda har det drägligt och att
            vi ska se till att vi har ett jämnare samhälle eftersom det minskar
            oroligheterna.
          </note>
          <note>
            Därför tycker jag att Anders Borg är otydlig. Jag skulle gärna
            vilja ha ett förtydligande på denna punkt.
          </note>
          <note>
            Antalet ensamstående mammor som lever på socialbidrag, eller
            ekonomiskt bistånd, ökar. Var fjärde ensamstående mamma söker
            nu någon form av ekonomiskt bistånd. Det är jättebra att vi har
            detta skyddsnät i Sverige. Det är fantastiskt bra. Men dessa ensamstående
            mammor skulle vilja ha ett arbete och en bättre ekonomisk situation.
            De skulle vilja ha en heltid och ha en barnomsorg som gör att
            de kan ta jobb på obekväm arbetstid. Dessa ensamstående mammor
            får inte denna hjälp av samhället som de skulle behöva. Det motverkar
            arbetslinjen att de ensamstående mammorna inte kan ta de jobb
            som de vill eftersom barnomsorgen inte fungerar på obekväm arbetstid.
          </note>
          <note>
            Dessutom är det många av dem som tidigare har varit sjuka som
            har friskskrivits, inte för att de har blivit friska utan för
            att de har drabbats av den tidsregel som den borgerliga regeringen
            har satt upp. Av dessa människor är det 80 procent som nu inte
            har ett arbete. 10 procent har hittat ett arbete, och det är vackert
            så, och 10 procent har någon annan form av ersättning eller stöd
            från Arbetsförmedlingen. Men så många som 80 procent av dem som
            tidigare var sjuka har ingen försörjning alls eller lever kanske
            på sina anhöriga eller får hanka sig fram på annat sätt, till
            exempel via ekonomiskt bistånd. Denna politik bidrar till ökade
            skillnader i samhället. Vi socialdemokrater tycker att det är
            helt värdelöst. Vi är lite osäkra på vad regeringen tycker. Är
            det bra eller dåligt med större skillnader?
          </note>
          <note type="speaker">
            Anf. 3 PETER PERSSON (S):
          </note>
          <note>
            Fru talman! Så kraschlandade Bo Lundgrens moderater. Svenska
            folket tyckte inte om budskapet om att sänka skatterna med 120
            miljarder.
          </note>
          <note>
            Retoriken behövde göras om. Anders Borg städslade åter den moderata
            partiledningen. Nu talade man annorlunda. Nu investerade man under
            tre år, från 2003 och fram till valet 2006, i att tala om utanförskap,
            massarbetslöshet, utanförskap, massarbetslöshet.
          </note>
          <note>
            Man sade: Det är möjligt att bryta detta tillstånd i nationen
            bara genom att kraftigt sänka skatterna. Det skulle stimulera
            människor till arbete och försämra socialförsäkringar och arbetslöshetsförsäkring,
            ty då skulle fler välja arbete och då skulle lönerna sänkas så
            att en annan arbetsmarknad blev möjlig. Det senare talar man dock
            något tystare om.
          </note>
          <note>
            I dag har vi skattesänkningar i 80-miljardersklassen i och med
            de så kallade jobbskatteavdragen totalt 100 miljarder. Vi ser
            effekterna i det svenska samhället.
          </note>
          <note>
            Vi ser en inkomstfördelning som är djupt orättvis. De med de
            lägsta inkomsterna har fått direkta försämringar, medan de med
            de höga inkomsterna har fått kraftfulla förbättringar förbättringar
            som man inte kunnat drömma om att ens Bo Lundgren skulle ge dem.
          </note>
          <note>
            Dessutom har den så kallade jobbstrategin brutalt misslyckats.
            Det är ju fler som nu är arbetslösa. I dag har vi en långtidsarbetslöshet
            omfattande över 100 000 personer. Vi har en öppen arbetslöshet
            omfattande runt 350 000 personer. Vi har en med nära 1 procent
            minskad förvärvsfrekvens. De utvärderingar som den regering begärt
            som Anders Borg tillhör säger: Det finns ingenting som visar att
            det så kallade jobbskatteavdraget har bidragit till ökad sysselsättning.
            Det har i stället bidragit till två andra saker:
          </note>
          <note>
            Det betalas varje dag i det svenska samhället av barn i förskolan
            och av de gamla i äldreboenden därför att det offentliga dräneras
            på resurser och därmed på förutsättningar för kvalitet i välfärden.
          </note>
          <note>
            Det betalas varje dag av dem som är sjuka och som slängts ut
            från sjukförsäkringen, av de arbetslösa som i växande skaror till
            en förnedrande låg ersättning förvaras i fas 3.
          </note>
          <note>
            Jag vill hävda, Anders Borg, att er politik inte är en slump
            utan en medvetenhet, men ni valde en annan retorik än den Lundgrenska.
            Ni valde en retorik som lockade människor till att stödja en idé
            om att allt fler skulle få jobb och att vi skulle minska utanförskapet.
          </note>
          <note>
            Det blev inte så. Det blev tvärtom. Det blev växande klyftor
            ett totalt misslyckande för er politik, Anders Borg!
          </note>
          <note type="speaker">
            Anf. 4 JOHNNY MUNKHAMMAR (M):
          </note>
          <note>
            Fru talman! År 1980 var det år då Sällskapsresan kom och då Jon
            Skolmen och Lasse Åberg åkte till Gran Canaria. Ni kommer kanske
            ihåg början på filmen. Lasse Åberg kommer gående genom ett grått
            Stockholm med en väska som knarrar. Det ser allmänt tragiskt och
            nedgånget ut. Man kan läsa: Svenskar reser inte till något utan
            från något.
          </note>
          <note>
            År 1980 var alltså året då den här filmen kom en mycket rolig
            och bra film men också på sätt och vis ett tidsdokument över ett
            år mitt i den 20-årsperiod då det på hundra år gick som sämst
            för Sverige. Svensk ekonomi stod i praktiken stilla i 20 år. De
            som levde i slutet av 1980-talet hade inte en bättre levnadsstandard
            än de hade haft i början av 1970-talet, för reallönerna stod stilla.
            Mitt i allt detta fanns år 1980, Sällskapsresans år.
          </note>
          <note>
            Varför säger jag då detta? Jo, jag säger det därför att de som
            påpekar att inkomstskillnaderna ökat alltid jämför med år 1980.
            De säger: År 1980 hade vi de jämnast fördelade inkomsterna i svensk
            historia. De säger att det då var det perfekta samhället, att
            precis så skulle det vara.
          </note>
          <note>
            Sedan dess har inkomsterna, tack och lov, ökat. De har ökat i
            alla inkomstskikt. Men de har ökat olika snabbt och olika mycket.
            De har ändå ökat sedan 1980. Alla i alla inkomstskikt har alltså
            fått ökade inkomster sedan 1980.
          </note>
          <note>
            Ändå säger man: År 1980, då det var jämnast, var det perfekt;
            det var idealet. Det säger man trots att 1980 var stagnationens
            år mitt i den 20-årsperiod då svensk ekonomi stod stilla.
          </note>
          <note>
            Före 1980, under de gyllene 50- och 60-talen, hade vi starkt
            ökande inkomster och stark tillväxt. Ekonomin gick bra. Då hade
            vi större inkomstskillnader.
          </note>
          <note>
            Varför vill man inte tillbaka till de gyllene 50- och 60-talen?
            Nej, 1980 ska det vara, för då var det perfekt. Då var det så
            att man i stort sett oavsett hur mycket man arbetade och oavsett
            om man genomgick en utbildning fick det ungefär likadant. Livet
            blev ungefär likadant för alla detta stagnationens år, 1980.
          </note>
          <note>
            Efter 1990-talet, under de senaste 15 åren, har vi haft en bra
            tillväxt och inkomsterna har ökat men olika snabbt. Då säger man:
            Nej, hellre tillbaka till 1980.
          </note>
          <note>
            Därför frågar jag: Vad var det som var så bra 1980? Vad var det
            som var så bra Sällskapsresans år när svenskar hellre reste från
            något än till något? Varför vill ni tillbaka till 1980?
          </note>
          <note type="speaker">
            Anf. 5 FINN BENGTSSON (M):
          </note>
          <note>
            Fru talman! Det är två viktiga områden som interpellanterna tar
            upp. Jag får tacka för det. Jag får också tacka finansministern
            för ett uttömmande svar i dessa mycket viktiga frågor där vi uppenbarligen
            har skillnader.
          </note>
          <note>
            För att börja med Peter Perssons fråga om den så kallade Gini-koefficienten,
            ett mått på skillnader i hushållens inkomster: Peter Persson torgför
            att det är stadiga ökningar och att Sverige mäler ut sig. Ja,
            vi i Sverige gör faktiskt det.
          </note>
          <note>
            Tittar vi på Gini-koefficienten utifrån ett perspektiv där man
            väger in också de samhällstjänster som finns inblandade i att
            stötta hushållen med skola, hälso- och sjukvård, bostadsbidrag
            och andra gemensamma välfärdstjänster ser vi att Sverige ligger
            i särklass bäst till. Vi i Sverige har de minsta skillnaderna
            precis som finansministern beskriver i sitt svar. Det beror ju
            på vad man vill väga in i rättvisor och orättvisor.
          </note>
          <note>
            Jag tycker att det är viktigt att konstatera att en stor rättvisa
            i Sverige är våra väl utbyggda välfärdssystem som gemensamt finansieras.
            Lägger man till dessa till ekvationen ser det väldigt bra ut för
            Sverige. Det finns många länder som där har mycket att jobba på.
          </note>
          <note>
            Båda interpellanterna tar upp sjukförsäkringen det var egentligen
            därför jag anmälde mig till debatten. Frågan fick stort utrymme
            i det muntliga svaret jämfört med den skrivna interpellationsfrågeställningen.
          </note>
          <note>
            Låt mig konstatera att det sägs från interpellanterna att alliansregeringen
            slänger ut folk i sjukförsäkringen, och låt mig omformulera detta.
          </note>
          <note>
            Åren 2002 och 2003 hade Sverige de absolut högsta sjuktal man
            kunde se bland annat i Europa. Tar vi jämförbara länder kan vi
            se att vi hade dubbelt så många sjukskrivna och dubbelt så länge,
            och vi förtidspensionerade 140 personer om dagen. Vi hade 550
            000 förtidspensionerade av en befolkning som då var under 9 miljoner
            invånare.
          </note>
          <note>
            Göran Persson hade en dröm. I budgetpropositionen då skrev han
            in: Min dröm är att detta ska halveras till 2008. Sedan tillsatte
            han Anna Hedborg socialdemokratisk sjukförsäkringsminister och
            även generaldirektör för Försäkringskassans motsvarighet på den
            tiden som utredare. Hon kom fram till att det var mycket stora
            problem med den svenska sjukförsäkringen. Bland annat fanns det
            enorma geografiska skillnader.
          </note>
          <note>
            Fru talman! Jag vill alltså hävda att vad den socialdemokratiska
            regeringen lyckades med var att slänga in folk i sjukförsäkringen
            människor som inte hade där att göra.
          </note>
          <note>
            Nu har vi agerat med en reformering av sjukförsäkringen. Försäkringskassan
            har tagit ansvar för att genomföra en betydande övergång till
            arbetsmarknaden för dem som faktiskt har möjlighet att komma dit.
            Vi har generösa regler för dem som prövas mot arbetsförmåga. Ungefär
            en fjärdedel stannar kvar i sjukförsäkringen på grund av undantagen.
            Vi har trots allt 55 procent, alltså mer än hälften, som är kvar
            i arbetsmarknadspolitiska åtgärder av olika slag och rehabilitering,
            där regeringen för övrigt har investerat en miljard kronor. Detta
            är på grund av att vi, precis som finansministern noterar, har
            haft sunda statsfinanser som bas för våra reformer.
          </note>
          <note>
            Vi har alltså ett mycket mer aktivt arbete för att låta folk
            komma tillbaka till arbetsmarknaden. Min fråga till interpellanterna
            är: På vilket sätt tror ni att man kommer närmare en arbetsmarknad
            om man ställs passiv i en sjukförsäkring där man dessutom inte
            har några tidsgränser, utan övergången i förtidspension är nästan
            den enda givna lösningen? Detta kan jämföras med om man, som ungefär
            hälften av individerna nu, får en möjlighet att pröva arbetsmarknadsåtgärderna
            som vi också har lyckats intensifiera på grund av reformutrymme,
            inte minst i budgetpropositionen 20011/12.
          </note>
          <note>
            Fru talman! Avslutningsvis tycker jag att det finns väldigt mycket
            här som talar för att Alliansens reformering av sjukförsäkringen
            har varit i syfte med vad tidigare socialdemokratiska ledare har
            önskat. Jag undrar vad den nuvarande socialdemokratiska hegemonin
            tycker om detta.
          </note>
          <note type="speaker">
            Anf. 6 HILLEVI LARSSON (S):
          </note>
          <note>
            Fru talman! Det är två frågor jag ställer mig. Den första frågan
            är: Fungerar politiken? Den andra frågan är: Är politiken mänsklig?
            Tyvärr måste jag svara nej på båda dessa frågor.
          </note>
          <note>
            Såsom debatten gick tidigare handlade det om att vi måste få
            ut de sjukskrivna och de arbetslösa på arbetsmarknaden. De skulle
            få incitament att jobba, och då var det att de skulle ha mindre
            pengar att leva på. I detta låg en föreställning om att de helt
            enkelt hade det för bra och att det var därför de inte jobbade.
            De ville helt enkelt inte jobba.
          </note>
          <note>
            Nu har dock regeringen sänkt ersättningarna rejält och jagar
            de arbetslösa och sjuka på många olika sätt. Det har inte lett
            till att fler har kommit i arbete eller att utanförskapet har
            minskat tvärtom. Därför tycker jag att man redan där borde se
            att den här politiken inte fungerar. Tidigare när man har kört
            med den här politiken skattesänkningar och att jaga dem som har
            haft minst och står utanför har det inte heller hjälpt. Jag tycker
            alltså att slutsatsen är att det behövs en annan politik om man
            på allvar ska få människor i arbete.
          </note>
          <note>
            När det gäller den andra frågan, om detta är mänskligt, säger
            jag: Nej, det är inte mänskligt. Vi kan nämligen nu se att klyftorna
            ökar. Det drabbar allra värst den tiondel som hade det sämst redan
            från början. Vi kan se att det började med sänkt ersättning för
            de människor som levde i sjukförsäkringen och a-kassan. Det var
            redan innan svårt att leva på den ersättningen. Nästa steg är
            att man kastas ut ur systemet, vilket har hänt många inte minst
            de sjukskrivna. Då hamnar man på socialbidrag.
          </note>
          <note>
            Vi kan se att socialbidragen har ökat i nio av tio kommuner.
            Det är naturligtvis även andra grupper som har gått över till
            socialbidrag, bland annat från a-kassan. Men det är även sjukskrivna
            som faktiskt är för sjuka för att jobba som lever på socialbidrag.
            De får inte en chans att få ett jobb heller. Detta är omänskligt,
            anser jag. I stället borde man lägga resurserna på att ge dem
            som kan rehabiliteras rehabilitering, men det har man tyvärr inte
            gjort.
          </note>
          <note>
            Det som gör detta ännu mer tragiskt och omänskligt är att det
            finns barn inblandade. Många av de människor som har fått sänkta
            ersättningar och dessutom kastas ut i försörjningsstöd och socialbidrag
            har barn. Dessa barn drabbas orimligt hårt av hur deras föräldrar
            behandlas. Det krävs helt enkelt en genomgripande annorlunda politik.
            Det räcker inte att man med allmosor försöker hjälpa dessa barn,
            utan barnens problem består i föräldrarnas fattigdom. Därför måste
            man hjälpa föräldrarna. Det är helt enkelt en mänskligare politik
            som ska till.
          </note>
          <note>
            När det gäller just barnfattigdomen beräknas den av Rädda Barnen
            ligga på 11,5 procent i hela Sverige. Det är en rätt hög siffra.
            I Malmö, som jag kommer ifrån, är siffran nästan vart tredje barn.
            Dessa siffror ökar också hela tiden. Det är verkligen oroväckande
            och borde vara en larmsignal: Här har vi barn vars föräldrar har
            svårt att få ihop pengar till hyra, mat och mediciner. De har
            svårt att få det att räcka till allting och dessutom till att
            kunna köpa en födelsedagspresent eller en julklapp allt det där
            extra som är så viktigt för barnen och inte minst viktigt för
            att de ska känna gemenskap i skolan och förskolan.
          </note>
          <note>
            Det krävs helt enkelt en annan politik en mänskligare politik
            och en politik som verkligen ger jobb.
          </note>
          <note type="speaker">
            Anf. 7 EVA-LENA JANSSON (S):
          </note>
          <note>
            Fru talman! I går kom ett pressmeddelande från forskning.se:
            Ökad ojämlikhet i hälsa och livslängd. Klyftorna i Sverige har
            ökat. En ny unik forskningsöversikt visar att detta leder till
            ökad ojämlikhet i hälsa och livslängd hos den svenska befolkningen.
          </note>
          <note>
            Jag har, fru talman, valt att anmäla mig till denna debatt därför
            att jag blev lite förvånad över regeringens svar. Anders Borg
            avslutar med: Det är regeringens fortsatta ambition att ytterligare
            stärka arbetslinjen och driva en effektiv fördelningspolitik som
            gagnar dem som har det allra sämst. Han skriver en effektiv fördelningspolitik
            inte en jämlik eller solidarisk fördelningspolitik, utan en effektiv
            som gagnar dem som har det allra sämst. Då är frågan: Vad är det
            som gagnar dem som har det allra sämst?
          </note>
          <note>
            I dag, fru talman, har jag fått ett presentkort från en känd
            restaurangfirma. Jag tror att det är som tack till riksdagens
            majoritet som har röstat för sänkt restaurangmoms. Det är så vi
            på något sätt får uppmärksamhet från en del medborgare och företag,
            beroende på vilka beslut vi tar. Jag får också en hel del mejl
            och samtal från personer som har blivit fattigare på grund av
            regeringens politik. De är väldigt bekymrade.
          </note>
          <note>
            Vad menar alltså Anders Borg med att det gagnar dem som har det
            allra sämst? 65 000 har blivit utförsäkrade från sjukförsäkringen.
            Nästan 30 000 personer befinner sig i fas 3. Det är en arbetsmarknadspolitisk
            åtgärd som nu har fler personer inskrivna än vad som jobbar på
            Posten. Det är 68 000 personer som har varit långtidsarbetslösa
            i mer än två år.
          </note>
          <note>
            Anders Borg sade häromdagen till TT att han finner klyftorna
            i Sverige besvärande och att vi det är oklart vem han avser där,
            fru talman i varje läge ska göra det som behövs för att hålla
            ihop Sverige. Det är inte med sanningen och de skattesänkningar
            som denna regering har genomfört överensstämmande, fru talman.
            Fram till 2009 fick den rikaste fjärdedelen 49 procent av de totala
            skattesänkningarna. Den fattigaste fick 6 procent att dela på.
            Är det att hålla ihop Sverige? Är det att bedriva en effektiv
            fördelningspolitik som gagnar dem som har det allra sämst?
          </note>
          <note>
            Fru talman! Jag är socialdemokrat. Uppenbarligen är Anders Borg
            inte det. Jag skulle ändå vilja ha svar på frågan: Vad menar man
            med att bedriva en effektiv fördelningspolitik som gagnar dem
            som har det allra sämst? Är det att de ska bli så fattiga som
            möjligt, eller vad är syftet?
          </note>
          <note type="speaker">
            Anf. 8 GUNNAR ANDRÉN (FP):
          </note>
          <note>
            Fru talman! Den som har gjort en resa har ofta något att berätta.
            Det är ett uttryck som lämpligen kan översättas till tyska. Den
            där resan kan företas geografiskt, men den kan även företas i
            tid. Johnny Munkhammar företog en resa i tiden. Under det senaste
            året har jag haft möjlighet att besöka ett antal andra länder,
            för att ta den geografiska dimensionen. Det har varit Rumänien
            tillsammans med bland annat Hans Wallmark Portugal, Irland, Grekland,
            England, Ungern och så vidare.
          </note>
          <note>
            Vad noterar man i dessa länder jämfört med Sverige? Jo, den ekonomiska
            krisen är svårare i alla dessa länder. Den är svårare i alla dessa
            länder än den är i Sverige. Det kan bero på tur; det ska vi inte
            bestrida. Det kan dock också bero på något annat, nämligen att
            vi har fört en ekonomisk politik i det här landet som trots vad
            oppositionen vill anföra har varit relativt sett framgångsrik.
          </note>
          <note>
            Vi har en alldeles för liten arbetsmarknad. Det kan vi vara överens
            om, därför att den grundläggande skillnaden går alltid mellan
            att ha försörjning, arbete, och att vara arbetslös. Vi har trygghetssystem
            som täcker upp det mesta, dock inte allt.
          </note>
          <note>
            Så ska vi ha´t, men var ska vi ta´t? frågade redan Gustaf Fröding.
          </note>
          <note>
            Hillevi Larsson säger att den här politiken inte har fungerat.
            Nej, det kan man kanske tycka ur er synpunkt sett. Men nu bygger
            ändå denna omständighet på att vi har ökat köpkraften med hela
            jobbskatteavdraget med 80 eller 100 miljarder kronor jag vet inte
            exakt hur mycket det är under de här åren.
          </note>
          <note>
            När man ställer frågan om ojämlikheten har ökat måste man diskutera
            vad alternativet hade varit, nämligen att inte göra detta. Hur
            många fler människor i detta land hade haft jobb om vi inte hade
            vidtagit de här åtgärderna? Det är en fråga som är obesvarad av
            Socialdemokraterna, och det är den mest centrala frågan av alla.
            Om vi inte hade gjort detta, vad är alternativet? Är det att minska
            köpkraften med 80100 miljarder för de vanliga människorna? Hur
            många fler jobb hade detta gett i Sverige? Hade ojämlikheten i
            inkomstskillnader då varit större eller mindre? Den frågan måste
            ni besvara. Det alternativ ni har är ingenting annat än att man
            borde ha gjort mer av allting annat. Så ska vi ha´t, men var ska
            vi ta´t? Det är inte helt lätt.
          </note>
          <note>
            Jag tycker inte att man behöver försvara regeringens politik
            i varje del. Det finns en och annan sak som man naturligtvis alltid
            kan diskutera när det gäller om utformningen har blivit den perfekta.
            Men det är viktigt att komma ihåg att den här inriktningen har
            gjort att fler människor i vårt land relativt sett har sysselsättningen
            kvar än i många andra länder. Och det viktigaste av allt är att
            man ska kunna hålla uppe sysselsättningen på ett hyfsat sätt i
            det här landet.
          </note>
          <note>
            Som Wigforss sade: Jobben tar aldrig slut, men det gäller att
            se till att de också utförs.
          </note>
          <note type="speaker">
            Anf. 9 HANS OLSSON (S):
          </note>
          <note>
            Fru talman! Hur hade det blivit om vi inte hade haft jobbskatteavdraget?
            var frågeställningen.
          </note>
          <note>
            Jag bad riksdagens utredningstjänst att jämföra hur det såg ut
            med jobbtillväxten, hur många fler som var sysselsatta under vår
            senaste regeringsperiod, alltså fram till 2006, och hur det ser
            ut nu, för vi hör ju många gånger de borgerliga företrädarna säga
            att det har blivit si och så många fler sysselsatta.
          </note>
          <note>
            Under det socialdemokratiska regeringsinnehavet, de tolv åren
            före 2006, kom det till 500 000 nya jobb, en ökning från 3,9 miljoner
            till 4,4 miljoner utan jobbskatteavdrag. Vad var det då? Magic,
            eller? Det funkade utan jobbskatteavdrag, och det är ganska intressant.
          </note>
          <note>
            Jag tror inte på jobbskatteavdrag, därför att det bygger på en
            människosyn som jag inte kan dela. Den teoretiska modellen med
            jobbskatteavdraget vänder sig ju mot dem som står längst bort
            från arbetsmarknaden ungdomar, invandrare och så vidare. Då är
            tänket att nu kommer de att se och märka att det är lönt att gå
            ut och börja jobba. Det teoretiska tänket med jobbskatteavdraget
            är att när det nu blir lönsamt att börja arbeta sticker man ut
            och tar ett jobb. Ungefär 80 000 skulle gå ut och ta ett jobb.
          </note>
          <note>
            När Riksrevisionen kom med en rapport om jobbskatteavdraget förra
            mandatperioden sade den borgerliga majoriteten att det är viktigt
            att Arbetsförmedlingen talar om för de arbetssökande att nu är
            tröskeln så låg, för nu har vi ett jobbskatteavdrag, att det är
            lönt att gå ut och jobba. Är det någon, Anders Borg och ni andra,
            som på allvar tror att en ung kille eller tjej som kanske har
            1 000 eller 3 000 kronor i månaden i bidrag, beroende på om man
            har gymnasieutbildning eller inte, inte hellre vill ha ett jobb
            än att sitta och vänta på att det ska bli lönsamt att jobba därför
            att vi nu har ett jobbskatteavdrag. Det fungerar inte så. Det
            är därför som jag tycker att det är så trist med den här debatten.
          </note>
          <note>
            Jag kan förstå att Anders Borg inte rullar runt på rygg och säger:
            Nej, jag har haft fel hela tiden. Men eftersom jobbskatteavdraget
            är fundamentet i er ekonomiska politik skulle han väl ändå kunna
            resonera om ifall det finns något annat vi kan göra när verkligheten
            visar att det inte fungerar. Det är ju högre arbetslöshet nu än
            2006, det är lägre sysselsättningsgrad än 2006, det är högre ungdomsarbetslöshet
            än 2006 ja, allt är sämre.
          </note>
          <note type="speaker">
            Anf. 10 Finansminister ANDERS BORG (M):
          </note>
          <note>
            Fru talman! Vi får här höra att allt är sämre i Sverige, allt
            är sämre i Sverige, allt är sämre i Sverige. Det är Socialdemokraternas
            verklighetsbeskrivning. Man får tacka för de klargörande orden.
          </note>
          <note>
            Många andra uppfattar det som att världen har gått igenom en
            svår ekonomisk kris. Land efter land genomför åtstramningspaket,
            genomför breda åtgärder för att återställa ordning och reda för
            att komma upp på torra land. Men allt är sämre i Sverige. Det
            är det socialdemokratiska budskapet. Det är helt enkelt inte korrekt.
          </note>
          <note>
            Sverige har klarat sig igenom den här krisen bättre än praktiskt
            taget alla andra länder. Vi går ur den utan några stora underskott.
            Vi behöver inte göra nedskärningar i kommunerna som på 90-talet.
            Vi behöver inte sänka pensionerna eller höja pensionsåldern, vilket
            många andra länder nu tvingas diskutera.
          </note>
          <note>
            Vi fick i dagarna ny statistik från Eurostat. Där ligger sysselsättningen
            ungefär 3 procent lägre än vad den gjorde hösten 2008. I Sverige
            är det 60 000 personer fler som är sysselsatta, en ökning med
            lite över 3 procent. Skulle vi ha haft samma utveckling som i
            övriga Europa skulle vi kanske ha haft 100 000150 000 färre sysselsatta
            i dag. Sysselsättningen har alltså vänt uppåt i Sverige före praktiskt
            taget alla andra länder.
          </note>
          <note>
            Det är många EU-länder som har upplevt en mycket besvärligare
            arbetslöshetsutveckling än den som Sverige har genomgått. Det
            beror på att regeringen har fört en aktiv politik. Vi har mött
            krisen med breda stimulansåtgärder och breda strukturåtgärder,
            och de har fungerat, trots varningsropen. Vi som har varit med
            några år i riksdagsdebatterna har ju fått höra att Sverige skulle
            slitas isär av den här politiken. Låt mig då bara nämna fyra förhållanden
            som ger oss en bild av detta.
          </note>
          <note>
            Inkomstskillnaderna i Sverige är bland de lägsta i Europa och
            bland de lägsta av alla industriländer. När det gäller de välfärdsjusterade
            inkomstskillnaderna, där vi också tar in att vi erbjuder alla
            äldreomsorg, barnomsorg och sjukvård, har vi minst skillnader
            av alla OECD-länder. Allt har alltså blivit sämre, var beskrivningen.
            Den sociala rörligheten i Sverige och Norden är högre än i praktiskt
            taget alla andra länder. Vi har mått på svåra materiella förhållanden
            som EU tar fram. Där hör Sverige återigen till de länder som har
            minst andel av befolkningen som riskerar att hamna i svåra materiella
            förhållanden.
          </note>
          <note>
            När det gäller inkomstskillnader, välfärdsskillnader, social
            rörlighet, svåra materiella förhållanden tillhör Sverige de allra
            bästa länderna. Det beror på att vi har fört en aktiv politik
            för att fler ska komma i sysselsättning.
          </note>
          <note>
            Skillnaderna har ökat i Sverige. 1995 låg Gini-koefficienten
            på 0,23. Den hamnade 2010 på 0,30. Den låg på 0,29 när vi tillträdde.
            Låt oss då konstatera att 85 procent av ökningen i skillnader
            ligger under de socialdemokratiska åren. 85 procent av ökningen
            av skillnaderna i inkomstspridning, 85 procent av ökningen av
            Gini-koefficienten, 85 procent av ökningen av klyftorna i samhället
            ligger under de socialdemokratiska åren.
          </note>
          <note>
            Här fick vi beskrivningen att det inte var en slump att det hade
            varit en ökning av Gini-koefficienten, därför att det var något
            som regeringen önskade. Det var det intryck som oppositionen ville
            ge. Var de 85 procenten av ökningen också ett resultat av Socialdemokraternas
            vilja att öka inkomstskillnaderna? Var det därför inkomstskillnaderna
            steg under hela 90-talet?
          </note>
          <note>
            Låt oss konstatera att det är arbetslinjen som har förtroendet.
            Det är bidragslinjen som har tappat förtroendet. Alternativet
            i termer av bidragshöjningar, skattehöjningar och industrisubventioner
            väcker inte trovärdighet. Det är inte en fungerande ekonomisk
            politik.
          </note>
          <note>
            Det är en ansvarsfull ekonomisk politik som regeringen bedrivit.
            Det är därför som Sverige har klarat sig bättre när det gäller
            välfärd och skillnader än de flesta andra länder.
          </note>
          <note type="speaker">
            Anf. 11 MONICA GREEN (S):
          </note>
          <note>
            Fru talman! Anders Borg är nöjd med tillståndet i Sverige, för
            han jämför med andra länder och vill inte titta på hur det är
            här i landet.
          </note>
          <note>
            Det var vi som tog Sverige ur den ekonomiska kris som ni försatte
            oss i under 90-talet. Då var den borgerliga oppositionen emot.
            Man kallade det för överbeskattning av folket och allt möjligt
            när vi skapade ordning och reda i statens finanser. Det här lever
            Sverige fortfarande på. Vi har en stabil grund som det inte går
            att hacka sönder så lätt och snabbt. Det var bra att vi gjorde
            så hållfasta ekonomiska spelregler. Moderaterna ville inte vara
            med, men i dagens läge tar man åt sig äran för det.
          </note>
          <note>
            Nej, vi vill inte tillbaka till 1980-talet. Då var det borgerlig
            regering. Då reste svenskarna från Sverige. Vi vill inte tillbaka
            dit. Vi vill till ett samhälle framåt där vi håller ihop, där
            vi inte ökar klyftorna och där vi ser till att människor inte
            blir bidragsberoende. Det blir de i dag.
          </note>
          <note>
            Den så kallade arbetslinjen är en bidragslinje. Fler och fler
            tvingas söka ekonomiskt bistånd. Det är en övervältring av kostnader
            på kommunerna som annars kunde ha satsat på bättre service till
            medborgarna, till exempel barnomsorg på obekväm arbetstid så att
            exempelvis ensamstående kan ta de jobb som erbjuds.
          </note>
          <note>
            Arbetslösheten är högre. Det är massarbetslöshet i Sverige. Långtidsarbetslösheten
            ökar och har bitit sig fast i samhället. Inflödet av nya långtidsarbetslösa
            till fas 3 är klart mycket större än utflödet.
          </note>
          <note>
            I mitt förra inlägg talade jag om utförsäkrade från sjukförsäkringen.
            Människor tvingas bli så kallat friska för att gå till Arbetsförmedlingen
            där man konstaterar att de är för sjuka för att arbeta. De tvingas
            gå tillbaka till sjukförsäkringen där man på nytt skickar dem
            till Arbetsförmedlingen. Denna rundgång har skapat en tragisk
            situation för dessa sjuka människor. Det är fruktansvärt cyniskt.
          </note>
          <note>
            Min fråga till Anders Borg i mitt förra inlägg var: Är det bra
            eller dåligt med större skillnader? Anders Borg svarade inte på
            det. Tidigare har han dock sagt att det är bra med incitament.
            Det är bra om folk rycker upp sig. Det är bra att öka skillnaderna.
            Sänker vi ersättningarna för de sjuka och dem utan arbete blir
            de säkert friskare och hittar ett jobb. Det kallas incitament,
            och det tyckte Anders Borg tidigare var bra. I dag svarar han
            inte på frågan om det är bra eller dåligt med ökade skillnader
            utan talar om att det är större skillnader i andra länder.
          </note>
          <note>
            Min fråga kvarstår dock: Är det bra eller dåligt med större skillnader
            i samhället?
          </note>
          <note type="speaker">
            Anf. 12 PETER PERSSON (S):
          </note>
          <note>
            Fru talman! Låt oss tänka att det är 2006 efter valet då en moderatledd
            regering fick makten. Det sitter hundra personer på läktaren.
            Tio får gå ut åt vänster, och på fem år får de sina inkomster
            sänkta med 600 kronor i månaden. Tio får gå ut åt höger, och de
            får sina inkomster höjda med 15 000 kronor. Detta illustrerar
            det verkliga utfallet av den borgerliga regeringens politik och
            den ojämlikhet som breder ut sig. Den skulle ju lösas med den
            så kallade jobbpolitiken à la Moderaterna.
          </note>
          <note>
            Anders Borg! Har vi fel när vi säger att arbetslösheten har ökat?
            Har vi fel när vi säger att långtidsarbetslösheten har ökat kraftigt?
            Har vi fel när vi säger att ungdomsarbetslösheten har ökat? Har
            vi fel när vi säger att de arbetslösa har fått försämrade ekonomiska
            villkor? Har vi fel när vi säger att de sjukförsäkrade har fått
            sämre ekonomiska villkor? Är det inte korrekt det vi säger? Är
            det inte korrekt när vi säger att enligt de utvärderingar som
            är tillgängliga har er politik med de stora skattesänkningarna
            faktiskt inte fungerat?
          </note>
          <note>
            Du har läst matematik, Anders Borg. Du kan ta 80 miljarder kronor
            och omvandla det till något annat. Du kan besöka ett äldreboende
            i vårt land och se alla som sliter där under tuffa villkor. Du
            kan besöka förskolan där det blir allt fler barn på den personal
            som finns kvar. Du kan åka ut i skolan där inte alla unga får
            det pedagogiska och sociala stöd som är motiverat. Hur många jobb
            hade du kunnat skaffa om du använt dessa resurser till något alternativt,
            till att omgående sätta människor i arbete? Det är arbete som
            är i stort behov av att utföras på Caremas äldreboenden och på
            många andra ställen.
          </note>
          <note>
            Du sitter med miniräknaren, Anders Borg. Jag tror att du kommer
            fram till en nätt summa på 250 000 jobb. Hade det inte varit till
            glädje för de 350 000 arbetslösa? Hade det inte varit till glädje
            för barnen i förskolan och skolan? Hade det inte varit till glädje
            för de arbetslösa och de sjuka om du i stället för att dra in
            20 miljarder från dem låtit dem behålla ersättningen?
          </note>
          <note>
            Du kunde ha sagt: Jag har inte den konservatives dystra människosyn.
            Jag har en ljusare människosyn. Jag tror att människor faktiskt
            kan utvecklas och göra nytta i glädje och utan piska.
          </note>
          <note>
            Erkänn nu ert stora misstag, Anders Borg!
          </note>
          <note type="speaker">
            Anf. 13 JOHNNY MUNKHAMMAR (M):
          </note>
          <note>
            Fru talman! Två siffror i debatten behöver korrigeras. För det
            första: Sedan 2006 har 200 000 fler personer arbete. Efter fem
            år med alliansregeringen är facit plus 200 000 personer i arbete
            i Sverige. I hur många europeiska länder kan ni se en ökning av
            sysselsättningen under finanskrisen? Kan ni hitta något? Ge mig
            ett enda exempel!
          </note>
          <note>
            För det andra: Tack vare jobbskatteavdraget har vi sänkt skatten
            för vanligt folk så att en sjuksköterska har fått motsvarande
            en 13:e månadslön som man kan spendera som man vill. Trots denna
            skattesänkning har de offentliga intäkterna ökat med närmare 100
            miljarder kronor. Vi har alltså sänkt skatten och fått ökade intäkter
            som har gått till en bättre sjukvård och skola.
          </note>
          <note>
            Jag går tillbaka till 1980. Då var det ert idealsamhälle. 1980
            hade vi de minsta inkomstskillnaderna i modern svensk historia.
            Det tyckte ni var jättebra. Sedan 1980 har inkomsterna ökat i
            alla grupper men olika snabbt. Någon har fått 3 000 mer per månad,
            någon annan 5 000. Ni tycker att det är dåligt att alla inte har
            fått lika mycket. Ni går hellre tillbaka till 1980 då alla hade
            lägre inkomster. Ni ser hellre att låginkomsttagarna har det sämre
            än i dag förutsatt att de som i dag har höga inkomster har det
            ännu sämre.
          </note>
          <note>
            Varför gå tillbaka till 1980?
          </note>
          <note type="speaker">
            Anf. 14 FINN BENGTSSON (M):
          </note>
          <note>
            Fru talman! Den senare delen av debatten har handlat mycket om
            skattepolitiken. Låt oss försöka begripa oss på Socialdemokraternas
            skattepolitik. Hans Olsson går längst; han konstaterar att jobbskatteavdraget
            inte fungerar. Med stöd av RUT har han kommit fram till att med
            Socialdemokraternas passivitet när det gäller att ge stimulansåtgärder
            till löneskatteavdrag ökade man paradoxalt nog antalet jobb med
            500 000.
          </note>
          <note>
            Hur kan det komma sig att de ledande finanspolitiska talespersonerna
            inom socialdemokratin stöder tre av fyra jobbskatteavdrag? Vill
            de helt enkelt ta bort de 500 000 jobb som Hans Olsson uppenbarligen
            har fått fram via sin RUT-förfrågan? Den frågan tycker jag att
            svenska folket har rätt att få svar på. Varför tycker socialdemokratin
            att jobbskatteavdragen är bra? Jo, av de anledningar som Johnny
            Munkhammar just nämnde.
          </note>
          <note>
            Debatten hetsar till sig. Vi ser naturligtvis framför oss drakoniska
            skatteökningar, som finansministern brukar säga, om man ska finansiera
            välfärden på det sätt som Socialdemokraterna tänker sig. Man kommer
            säkert att vilja öka progressiviteten i löneskatterna, och införa
            arvskatt, förmögenhetsskatt och fastighetsskatt igen kanske till
            och med en tobinskatt, vad vet jag?
          </note>
          <note>
            Det är spännande att läsa gårdagens understreckare på Svenska
            Dagbladets Brännpunkt där Hans Dahlgren, tidigare chef och medarbetare
            till både Göran Persson och Mona Sahlin, säger att man kanske
            skulle platta till skatten i stället och att det är något som
            gynnar en framväxande tjänstesektor och fler arbetade timmar.
            Han skriver också att platt skatt dock alltid betyder att den
            som har högre inkomst bidrar mer till välfärdens finansiering
            samtidigt som det lönar sig för alla att jobba mer och längre.
          </note>
          <note>
            Det är alltså en ledande socialdemokrat som uttrycker detta.
            Han går mycket längre än vad alliansregeringen har föreslagit
            och vad jag tror att den här gruppen önskar. Vad är Socialdemokraternas
            egentliga besked till väljarna om skattepolitiken i framtiden?
          </note>
          <note type="speaker">
            Anf. 15 HILLEVI LARSSON (S):
          </note>
          <note>
            Fru talman! Den stora frågan är vad man gör när det är kris i
            ett land. Det bästa är att bygga landet starkt inför framtiden
            när krisen vänder. Vad har regeringen gjort? Man har gjort de
            fattiga fattigare och de rika rikare samma politik som de borgerliga
            partierna, med Moderaterna i spetsen, har kört med tidigare. Det
            är en annan retorik, men innehållet är detsamma som förut.
          </note>
          <note>
            Jag ifrågasätter att detta verkligen är det som bygger ett land
            starkt för framtiden. Vi borde i stället satsa pengarna på något
            som ger utdelning på längre sikt, som utbildning. Regeringen har
            skurit ned på gymnasieskolan, vuxenutbildningen och högskolan.
            Vi borde satsa mer på innovationspolitik. Vi borde satsa mer på
            välfärden och hela den infrastruktur som bygger landet starkt
            för framtiden; det är järnvägar, utbildning, barnomsorg och vård.
            Det har man ibland kallat för den tärande sektorn, men det är
            det som på längre sikt gör att ett land blir starkt.
          </note>
          <note>
            Senast Moderaterna hade makten var vi i den situationen att arbetslösheten
            var skyhög. Då lovade vi socialdemokrater att vi skulle halvera
            arbetslösheten. Det var ett djärvt mål arbetslösheten låg då på
            8 procent men vi lyckades med det. Anledningen var att vi satsade
            på utbildning, inte minst för dem som behövde komplettera sin
            utbildning. När jobben sedan kom hade många arbetslösa den kompetens
            som krävdes. I dag är situationen den motsatta, och vi ser att
            arbetslösheten ökar mest bland de grupper som står långt från
            arbetsmarknaden.
          </note>
          <note>
            Att göra de fattiga fattigare och de rika rikare bygger inte
            Sverige starkt för framtiden, och det ger inga nya jobb.
          </note>
          <note type="speaker">
            Anf. 16 EVA-LENA JANSSON (S):
          </note>
          <note>
            Fru talman! Jag hade hoppats att Anders Borg skulle svara på
            min fråga om den ökade ojämlikhet som nu finns i Sverige och varför
            han skriver att han vill bedriva en effektiv fördelningspolitik
            som gagnar dem som har det allra sämst, om det bara handlar om
            att göra människor fattigare. Vi har 65 000 utförsäkrade från
            sjukförsäkringen, 30 000 i fas 3 lika många som på Posten, alltså
            och 68 000 långtidsarbetslösa.
          </note>
          <note>
            Till Finn Bengtsson vill jag säga att Hans Dahlgren är medlem
            i Centerpartiet. De älskar platt skatt. Det är bra om du känner
            till vilken partitillhörighet han har.
          </note>
          <note>
            Till Anders Borg vill jag säga att den relevanta jämförelsen
            när det gäller sysselsättningen vore att säga att det var 66,5
            procent i december 2006 och 65,1 procent i december 2011. Sysselsättningen
            har sjunkit. Det gäller också i absoluta tal för arbetslöshetsutvecklingen.
            Jag har förstått att Anders Borg gärna ändrar statistiken när
            det inte passar, men jag tycker att vi ska hålla oss till det
            som har gällt tidigare i fråga om statistik.
          </note>
          <note>
            I dag har vi fått ett tackkort till riksdagen: Tack för att ni
            sänkte krogmomsen. Socialdemokraterna vill i stället använda 5,4
            miljarder och fördela till arbetsmarknadspolitiken för att se
            till att fler unga får utbildning.
          </note>
          <note>
            Det vore bra att få veta hur skattesänkningar som ger den rikaste
            fjärdedelen i Sverige 49 procent av den totala skattesänkningen
            och de fattigaste 6 procent att dela på kan vara en effektiv fördelningspolitik
            som gagnar dem som har det allra sämst. Är tanken att de fattiga
            ska känna sig ännu fattigare och därmed på något sätt ledas till
            ett arbete?
          </note>
          <note type="speaker">
            Anf. 17 HANS OLSSON (S):
          </note>
          <note>
            Fru talman! Flera talare, speciellt finansministern, hänvisar
            till att vi har lyckats bra i Sverige trots finanskris i Europa.
            Finansministern är ju ung och kanske inte minns hur det var på
            90-talet. Då hade vi också kris. När vi skulle betala en krona
            hade vi ungefär 50 öre, resten fick vi låna. Kriser kommer och
            går.
          </note>
          <note>
            Jag tycker att vi i debatten inte ska koncentrera oss på hur
            det är ute i Europa utan på hur vi använder våra resurser här
            i Sverige. Johnny Munkhammar säger att svenska folket har fått
            mer pengar i plånboken. Det är rätt, men poängen var ju att jobbskatteavdraget
            skulle leda till fler jobb. Det har blivit 200 000 fler jobb,
            säger Johnny Munkhammar. Det är klart att det har. Vi har ju blivit
            så många fler människor. Om vi socialdemokrater, som har haft
            ett så långt regeringsinnehav, använde den retoriken skulle vi
            kunna säga att vi har skapat miljoner jobb. Befolkningen har ju
            ökat. Man kan inte argumentera på det sättet.
          </note>
          <note>
            Jag vet att det är svårt att erkänna misstag. Jag tycker själv
            att det är svårt. Det är inte roligt. Det bär emot. Det är många
            som lyssnar, och man får skämmas lite. Men nog borde det väl vara
            läge att fundera lite när vi nu har lett i bevis och verkligheten
            visar att jobbskatteavdraget inte fungerar som det var tänkt.
            Man borde åtminstone börja fundera på om man kan komma på något
            annat för att få folk i jobb.
          </note>
          <note type="speaker">
            Anf. 18 Finansminister ANDERS BORG (M):
          </note>
          <note>
            Fru talman! Sverige har, till skillnad från den beskrivning som
            ges här, klarat krisen väl jämfört med praktiskt taget alla andra
            länder. Det tydliggörs på ett frapperande sätt: I dag fick vi
            sysselsättningsstatistik för fjärde kvartalet 2011. Den ligger
            för hela ekonomin 3 procent upp i årstakt, och för privat sektor
            är det 4,3 procent upp. Samtidigt upplever övriga Europa, enligt
            den senaste tillgängliga statistiken som är för tredje kvartalet,
            fortfarande en fallande sysselsättning. I vårt grannland Danmark,
            som leds av en nyligen tillträdd socialdemokratisk regering, faller
            sysselsättningen med 1 procent.
          </note>
          <note>
            Kontrasten är frapperande. Inte något land, vid sidan av de baltiska
            länderna med sin kraftiga nedgång, har kunnat uppvisa en sådan
            sysselsättningsökning som Sverige. Det är ett avvikande förhållande,
            och det försöker Socialdemokraterna prata bort. Jag tycker att
            det är klokt. Ju mer den socialdemokratiska verklighetsbilden
            avviker från väljarnas desto bättre ur mitt perspektiv.
          </note>
          <note>
            Socialdemokraterna vill alltså inte se sakförhållandena, men
            de måste ändå upprepas trots år efter år av socialdemokratiskt
            skäll på regeringen. Vi har bland de minsta inkomstskillnaderna
            vad gäller industriländerna, välfärdsjusterat de absolut minsta,
            vi har den högsta sociala rörligheten tillsammans med ett antal
            andra länder och tillsammans med ett antal andra länder den minsta
            materiella nöden.
          </note>
          <note>
            Låt oss ta långtidsarbetslösheten. Sverige har enligt EU-kommissionens
            senaste statistik den lägsta lägsta andelen långtidsarbetslösa
            av alla EU-länder. Allt det skulle alltså vara ett uttryck för
            att allt är sämre, att ett långvarigt alliansmaktinnehav lett
            till att allt är sämre. Socialdemokraterna, däremot, ökade klyftorna.
            Skillnaderna växte 85 procent av detta under den socialdemokratiska
            regeringsperioden. Inte ett ord av självkritik sägs. Hans Olsson
            bad mig resonera kring självkritik och alternativ. Jag gör gärna
            det.
          </note>
          <note>
            Låt oss ta fyra tänkbara alternativ. Ett är kraftigt höjda skatter
            genom försämrat jobbskatteavdrag. Det är lätt att se det som ett
            alternativ i den här debatten eftersom det så ofta nämns av meddebattörerna.
            Kraftigt höjd ungdomsarbetsgivaravgift kan man tänka sig som ett
            alternativ att pröva, kraftigt höjd moms i restaurangbranschen
            skulle kunna vara ett alternativ att överväga, kanske även avskaffat
            ROT-avdrag. Det är fyra tänkbara förslag som skulle kunna vara
            ett alternativ till regeringens politik. De råkar vara Socialdemokraternas
            ekonomiska politik.
          </note>
          <note>
            Låt oss konstatera vad det skulle ha lett till, nämligen kraftigt
            höjda kostnader när vi har en avmattning, omvänd konjunkturpolitik.
            Man skulle stramat åt för företagen genom höjda arbetsgivaravgifter
            på unga, detta i ett läge när fler unga är på väg att lämna eller
            riskerar att få lämna arbetsmarknaden eftersom vi har en nedgång.
            Med den kraftiga sysselsättningsåtstramning som försämrat jobbskatteavdrag,
            höjda arbetsgivaravgifter för unga, försämrad restaurangmoms och
            borttaget ROT-avdrag skulle leda till vore resultatet naturligtvis
            högre arbetslöshet.
          </note>
          <note>
            Därmed kommer vi tillbaka till de 85 procenten. Då står de helt
            plötsligt i ett förklarat ljus. Med socialdemokratisk politik
            skulle fler människor bli arbetslösa, vi skulle komma längre från
            full sysselsättning och då skulle klyftorna öka. Man kan nämligen
            aldrig ta isär full sysselsättning och sammanhållning, det är
            två begrepp som utgör var sin sida av samma mynt, och det är därför
            skillnaderna ökade så mycket under de socialdemokratiska regeringsåren.
            Det var för att en fjärdedel av befolkningen till slut var beroende
            av olika sociala transfereringssystem. Då växte klyftorna, då
            fick vi ökade inkomstskillnader, då förstärktes förmögenhetskoncentrationen.
            Det var resultatet. Kan vi inte lite ödmjukt enas om att ifall
            vi prövade alternativet med kraftigt höjda skatter på ungdomar
            och restauranger och borttaget ROT-avdrag skulle det vara en politik
            som ökade klyftorna?
          </note>
          <note type="speaker">
            Anf. 19 MONICA GREEN (S):
          </note>
          <note>
            Fru talman! Anders Borg slår sig för bröstet och snart tycker
            han väl att vi ska hurra också. Han påstår att vår politik var
            dålig, men det var faktiskt tvärtom. År 2006 hade vi 6 procent
            arbetslöshet det var alldeles för högt, men det är mycket högre
            nu och man hånade oss och sade att det var massarbetslöshet. Det
            året tillkom 153 000 nya jobb. Det kunde vi se när året var slut.
            Året efter, 2007, tillkom 80 000 nya jobb. Det var vackert så,
            men det var bara hälften så många. Det var innan er politik, Anders
            Borg, hade börjat bita. År 2008 hade er politik börjat bita, och
            då kom tvärstoppet. Anders Borg sade att det skulle ta två år
            innan deras politik började bita. Det gjorde det också, och då
            tvärnitade jobbtillväxten.
          </note>
          <note>
            Vi har långtidsarbetslöshet i Sverige. Anders Borg säger att
            ja, men den är mycket högre utomlands. Trösta då de långtidsarbetslösa
            med det eller gör någonting åt långtidsarbetslösheten! Inflödet
            av långtidsarbetslösa i fas 3 är betydligt högre än utflödet.
            Man blir inlåst i fas 3. Utförsäkringen av dem som varit sjuka
            har också ökat, och Anders Borg säger att man klarat det hela
            eftersom det tillkommit nya jobb.
          </note>
          <note>
            Det är trick, trick, trick. Man måste nämligen räkna alla som
            söker jobb, och det är fler som söker jobb i dag. Sedan säger
            Anders Borg att det är frapperande bra. I stället för frapperande
            och incitament ska vi hitta på nya Borg-ord för att vara nöjda
            här i landet.
          </note>
          <note>
            Jag vill ha lägre arbetslöshet. Jag vill använda ROT, Anders
            Borg, det som du påstår att vi vill ta bort. Jag vill använda
            det i lågkonjunktur. Det är ett bra sätt att öka på i lågkonjunktur
            för att sedan bromsa i högkonjunktur.
          </note>
          <note type="speaker">
            Anf. 20 PETER PERSSON (S):
          </note>
          <note>
            Fru talman! Jag har haft ett flertal interpellationsdebatter
            med Anders Borg. De är mycket intressanta. De präglas av två saker.
            Anders Borg svarar inte på några frågor, och han har med sig miniinterpellanter
            som interpellerar interpellanten. Så försöker man dölja den egentliga
            politiska diskussionen.
          </note>
          <note>
            Jag upprepar frågeställningarna, Anders Borg: Är det inte så
            att arbetslösheten har ökat? Är det inte så att långtidsarbetslösheten
            har ökat massivt? Är det inte så att ungdomsarbetslösheten har
            ökat massivt? Det sker till priset av ökade klyftor och skulle
            användas som metod för att klämma åt arbetslösa och sjuka. Klyftorna
            ökar. Arbetslösheten ökar. Det är effekten av er politik.
          </note>
          <note>
            Tyvärr är ni alldeles för lite granskade. Ibland låter ert språk
            som lånat av George Orwell eller också kan jag se Per Schlingmann
            framför mig. Det är det nya moderata språkbruket.
          </note>
          <note>
            En väldigt bra lokaltidning, Smålands Folkblad, granskade i sitt
            senaste nummer Moderaternas politik. Man hade bild på Reinfeldt
            och texten: En man, åtta svek, tio lögner. Det är förvisso tidningens
            beskrivning, men vid en hastig genomläsning av artikeln finner
            jag den som fullständigt korrekt. Framför allt gäller det jobbfrågan.
            Allt det ni lovade har katastrofalt misslyckats till priset av
            att vårt land fått kraftigt ökade klyftor. Det är ett stort misslyckande,
            ett mycket stort misslyckande, ett massivt misslyckande, Anders
            Borg.
          </note>
          <note type="speaker">
            Anf. 21 Finansminister ANDERS BORG (M):
          </note>
          <note>
            Fru talman! Den här debatten handlar om hur det ser ut i Sverige
            med ekonomiska skillnader. Vi kan konstatera att de är mindre
            i Sverige än i de flesta andra länder. De andra nordiska länderna
            klarar sig också bra, men genomgående tillhör Sverige de fem sex
            länder som klarar sig allra bäst när det gäller ekonomiska skillnader,
            rörlighet och deltagande på arbetsmarknaden.
          </note>
          <note>
            Sedan har vi haft en mycket besvärlig ekonomisk kris. Den verkar
            Socialdemokraterna glömma bort. Det kanske beror på att den inte
            drabbat Sverige lika hårt som många andra länder. Det är kanske
            därför vi nu ser att många andra länder, inte minst de i vår närhet,
            som Finland, Danmark och Storbritannien, numera har högre arbetslöshet
            än Sverige. Det är kanske lätt att glömma bort krisen när vi har
            en kraftigt ökad sysselsättning tack vare att vi är en av de regeringar
            som genomför flest reformer för att stärka sysselsättningen.
          </note>
          <note>
            Det talas här om siffertricksande. När den nuvarande regeringen
            tillträdde var det 4 454 000 människor som arbetade. I dag är
            det 4 656 000 människor som arbetar. Det är svårt att få det till
            något annat än en kraftig ökning. Jämförelsenormen, att övriga
            Europa faktiskt upplevt fallande sysselsättning efter krisen,
            innebär att Sverige, vår svenska modell, vår struktur med ordning,
            reda och sammanhållning framstår som en mycket attraktiv samhällsmodell.
          </note>
          <note>
            Låt oss se på långtidsarbetslösheten. Sverige har alltså lägre
            långtidsarbetslöshet än praktiskt taget alla jämförbara länder.
            Vad händer om vi begår samma misstag som tidigare i historien,
            om vi kraftigt höjer a-kassan, återreglerar arbetsmarknaden och
            höjer skatterna för dem som arbetar? Det entydiga resultatet,
            visar erfarenheten, blir att långtidsarbetslösheten ökar. Vi har
            klarat oss bra, vi står oss väl, men vi har inte råd med experimentet
            att nedmontera arbetslinjen. Det är en tydlig skiljelinje i svensk
            politik arbetslinje mot bidragslinje. Det är så skiljelinjen ser
            ut.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2011/12:182 och 184 om utrikes
            födda och jobben samt om förtidspensionerade och arbetslösa som
            del av det nya utanförskapet
          </note>
          <note type="speaker">
            Anf. 22 Finansminister ANDERS BORG (M):
          </note>
          <note>
            Fru talman! Peter Persson har frågat mig vilka åtgärder jag avser
            att vidta för att bryta utanförskapet. Peter Persson har också
            frågat mig om jag avser att lägga om den ekonomiska politiken
            och skattepolitiken för att motverka utanförskapet. Jag väljer
            att ge ett gemensamt svar på dessa interpellationer.
          </note>
          <note>
            Full sysselsättning främst genom ett minskat utanförskap är ett
            av regeringens främsta mål. Arbetslinjen genomsyrar vår politik,
            arbete måste löna sig och människor måste rustas för de jobb som
            skapas. Vår politik rymmer en bred ansats av åtgärder som stimulerar
            både utbud och efterfrågan på arbetskraft, särskilt för dem som
            står längst från arbetsmarknaden, samt åtgärder för att stimulera
            matchning. Jobbskatteavdraget är den viktigaste åtgärden, men
            även åtgärder inom arbetslöshetsförsäkringen och ekonomiskt bistånd
            syftar till att göra arbete mer lönsamt.
          </note>
          <note>
            Vi har lagt om arbetsmarknadspolitiken så att resurserna tydligare
            riktats mot dem med störst behov. Vi har reformerat utbildningssystemet
            i syfte att förbättra elevernas kunskaper och därmed framtida
            anställbarhet.
          </note>
          <note>
            Regeringen har även vidtagit åtgärder för att stimulera efterfrågan
            för grupper med svag förankring på arbetsmarknaden, till exempel
            nystartsjobb, sänkta arbetsgivaravgifter för unga och sänkt moms
            på restaurang- och cateringtjänster.
          </note>
          <note>
            Vi ser tydligt ett fortsatt behov av reformer. Ungdomsarbetslösheten
            är hög. I vissa grupper är risken större att bli långtidsarbetslös,
            exempelvis bland personer som saknar gymnasieutbildning, äldre,
            funktionshindrade och utrikes födda. Full sysselsättning är fortsatt
            regeringens främsta mål och arbetslinjen är fortsatt central i
            regeringens politik.
          </note>
          <note type="speaker">
            Anf. 23 PETER PERSSON (S):
          </note>
          <note>
            Fru talman! Som sagts i tidigare debatt var lockelsen att rösta
            på Moderaterna 2006 och 2010 tydlig. De lovade att bryta utanförskapet.
            De många människor som inte kom in på arbetsmarknaden och som
            levde i ekonomisk fattigdom skulle hjälpas därifrån. Man pratade
            fram en massarbetslöshet som man skulle åtgärda genom skattesänkningar
            kombinerat med försämringar av försäkringssystemen. Detta skulle
            leda till de nya jobben.
          </note>
          <note>
            Jag hoppas att du nu i denna debatt, Anders Borg, vill kommentera
            de frågeställningar som vi socialdemokrater har upprepat gång
            på gång. Vi önskar ingen jämförelse med de länder du plockar fram.
            Vi önskar en jämförelse med det ni hela tiden har sagt. Ni skulle
            lösa ett samhällsproblem som den socialdemokratiska regeringen
            var ansvarig för 2006.
          </note>
          <note>
            Detta vill jag upprepa: Arbetslösheten är högre, särskilt långtidsarbetslösheten
            och ungdomsarbetslösheten. Bland de människor som lever under
            det som kan benämnas som de mest utsatta villkoren, i stadsdelar
            som halkat efter, har arbetslösheten formligen exploderat. Inte
            sällan gäller det utrikes födda människor som har kommit till
            vårt land. I det ni i artikel efter artikel beskrev som utanförskapsområden
            har arbetslösheten ökat från 22 procent till 35 ½ procent. Förvärvsfrekvensen
            har minskat dramatiskt i just de stadsdelar som ni pekade ut,
            Anders Borg.
          </note>
          <note>
            När ni talar om att förtidspensioneringen skulle upphöra väljer
            ni att bara studera några grupper. I andra grupper, som ungdomar,
            är det annorlunda. År 1990 förtidspensionerades 1 500 ungdomar
            under 30 år. År 2006 var det 4 500. Förra året, Anders Borg, var
            det 6 700. Ni har talat mest om att inte förtidspensionera ungdomar,
            men det accelererar. I den grupp som ni har talat mest om i övrigt,
            de utrikes födda, exploderar arbetslösheten. Det är ert faktiska
            politiska ansvar, Anders Borg.
          </note>
          <note>
            Jag tror att du studerar Sverige runt Östermalmstorg. Jag rekommenderar
            dig att ta tunnelbanan därifrån och åka ut till ändhållplatsen,
            Norsborg. Gå gärna av även på stationer däremellan och studera
            hur människor lever i Moderaternas Sverige! Nu börjar skillnaderna
            åter ses på ett förfärande sätt. Det är ert ansvar och ert misslyckande,
            Anders Borg.
          </note>
          <note type="speaker">
            Anf. 24 JOHNNY MUNKHAMMAR (M):
          </note>
          <note>
            Fru talman! Som vi vet utvecklas svensk ekonomi bättre än de
            flesta andra länders. Sedan alliansregeringen tillträdde 2006
            har vi fått 200 000 fler i arbete. Det är en stor framgång. Vi
            kan också se att antalet personer som befinner sig i det som kallats
            förtidspension och som nu kallas sjuk- och aktivitetsersättning
            har sjunkit från 550 000 till 400 000. Utanförskapet minskar och
            jobben ökar. Det är en stor framgång. Detta har skett trots den
            massiva finanskris som vi haft runt om i världen och som också
            slagit hårt mot Sverige, men som vi klarat ut på ett mycket bra
            sätt.
          </note>
          <note>
            Det som är grunden för att ett samhälle ska utvecklas väl, för
            att det ska skapas jobb och för att våra inkomster ska öka är
            att vi har ekonomisk tillväxt. Svensk tillväxt utvecklas bättre
            än de flesta länders. Tittar vi på de index som görs av IMD, World
            Economic Forum och OECD ser vi att Sverige ligger i topp. Man
            säger att Sverige är ett av de länder i världen som är mest konkurrenskraftiga
            och har bäst förutsättningar för ekonomisk tillväxt. Grunden är
            mycket god i Sverige för att vår levnadsstandard ska fortsätta
            att öka, för att vi ska fortsätta att öka jobben och för att vi
            ska fortsätta att minska utanförskapet.
          </note>
          <note>
            Men det kräver inte bara tillväxt utan också en arbetslinje.
            Vi har en arbetslinje som har sett till att minska utanförskapet
            och öka jobben, inte minst tack vare jobbskatteavdraget.
          </note>
          <note>
            Det har sagts här i tidigare debatter att det inte spelar så
            stor roll hur mycket det lönar sig att arbeta. Tror ni verkligen
            att det spelar roll? Så har det sagts i debatter. Ja, det är klart
            att det spelar roll om man får någonting mer i lönekuvertet för
            att man jobbar extra timmar. Det är klart att det spelar roll
            om man får någonting extra i lönekuvertet ifall man tar en utbildning.
          </note>
          <note>
            Ifall det inte spelar någon som helst roll alls om det lönar
            sig att arbeta kan vi ta bort all lönsamhet för arbete och utbildning.
            Vi kan ha 100 procent i skatt. Peter Persson har i en tidigare
            debatt med mig som svar på frågan om han ser något som helst tak
            för alla sina skattehöjningar sagt: Ja, 100 procent är taket.
          </note>
          <note>
            Det är klart att det på något sätt är taket. Man kan inte ta
            mer än 100 procent av människors inkomst i skatt. Följden av att
            ta detta är att man tar bort all lönsamhet för arbete. Skulle
            det verkligen inte påverka människors vilja att arbeta? Det är
            klart att det gör! Det är klart att det påverkar om det lönar
            sig att arbeta eller inte. Det är därför jobbskatteavdraget har
            bidragit till att fler söker arbete, fler kommer in i arbete och
            fler jobbar mer.
          </note>
          <note>
            Jobbskatteavdraget är inte en unikt svensk företeelse. Det har
            genomförts liknande reformer i ett antal länder, som Nederländerna
            och USA, och erfarenheterna är likadana där. Bill Clinton genomförde
            jobbskatteavdraget i USA, och vi såg en kraftig ökning av antalet
            sysselsatta. Framför allt kom de som hade lägst inkomster in på
            arbetsmarknaden och gick från bidrag till arbete, och framför
            allt gällde det ensamstående mödrar. Det är en fantastiskt viktig
            social reform att vanligt folk får behålla mer av sina pengar
            när de jobbar, att vanligt folk får se till att det lönar sig
            att arbeta. Då kommer människor att arbeta, och då minskar utanförskapet.
            Det är precis det som vi har sett ske i Sverige.
          </note>
          <note type="speaker">
            Anf. 25 FINN BENGTSSON (M):
          </note>
          <note>
            Fru talman! Låt mig börja med att korrigera min kollega Johnny
            Munkhammar. När Socialdemokraterna styrde kunde det hända att
            skattetrycket blev över 100 procent. Det gjorde att trogna socialdemokrater
            blev tvungna att skriva en saga som hette Pomperipossa om ett
            skattetryck som låg över 100 procent. Det är konsekvensen om socialdemokrater
            ohejdat får lov att använda skattevapnet. Då hamnar man på helt
            bisarra nivåer. Det är därför som socialdemokrater kanske ibland
            som Hans Dahlgren slutligen tar sitt förnuft till fånga och börjar
            fundera över andra lösningar än att ständigt höja skatter på lönearbete.
          </note>
          <note>
            Den här debatten handlar om utanförskapet. Låt mig gå tillbaka
            till budgetpropositionen för innevarande budgetår. Där kan man
            av framräknade siffror utläsa att vi för år 2006 hade ett utanförskap
            på 1,083 miljoner helårsekvivalenter. Det är en svår siffra, men
            den betyder att man har ett ganska högt utanförskap. Det var också
            på det som det svenska folket gav alliansregeringen förtroendet
            att överta regeringsmakten.
          </note>
          <note>
            Fram till i dag har man med samma beräkningsgrund minskat med
            15 procent. Man har en prognos som är fortsatt positiv. Man skulle
            kunna komma ned till 0,686 miljoner helårsekvivalenter år 2015,
            vilket är en kontinuerlig minskning av utanförskapet. Enligt dessa
            bedömningar lever alliansregeringen alltså klart upp till sitt
            vallöfte i en av de viktigaste frågorna, nämligen att minska utanförskapet.
          </note>
          <note>
            Vad bygger detta på? Återigen måste vi titta på hur det såg ut
            när alliansregeringen tillträdde 2006. Det är viktigt att notera
            att vi då hade en sjukförsäkring som inte fungerade. Vi hade massiva
            förtidspensioneringar och också individer som var långtidssjukskrivna
            utan egentligen annan plan än att gå över i förtidspension. Man
            såg inte någon strävan att återbördas till arbetsmarknaden trots
            att det säkert fanns arbetskapacitet, något som reformen i sjukförsäkringen
            har visat.
          </note>
          <note>
            Fru talman! Detta har lett till att vi genom att ha kommit ned
            till nivåer som är jämförbara med likartade länder vad gäller
            sjukskrivnings- och ohälsotalen har kunnat minska utanförskapet.
            Detta har skett vid sidan av att vi dessutom via jobbskatteavdragen
            har ökat stimulansen till människor att komma in på arbetsmarknaden.
            Det är en positiv ökning i en riktning och en positiv minskning
            i en annan riktning.
          </note>
          <note>
            Man såg stora geografiska skillnader i ohälsotalen över landet
            som inte hade någon medicinsk förklaring. Det kunde bara vara
            att man blundade inför det faktum att man försatte människor i
            utanförskap genom att de hamnade i ett sjukförsäkringssystem som
            inte var anpassat till dem som hade möjligheter att kanske rehabiliteras,
            arbetsträna eller komma åter in i arbetsmarknaden.
          </note>
          <note>
            Ett passivt utanförskap är fel typ av välfärdsåtgärd och leder
            inte framåt. Det skapade detta utanförskap som alliansregeringen
            har vänt på under relativt kort tid. Varför är detta viktigt?
            Det innebär att vi inte har människor som befinner sig i ett sjukförsäkringssystem
            där de också konsumerar mer sjukvård.
          </note>
          <note>
            Det är tyvärr så att det finns en koppling mellan att man befinner
            sig i en sjukskrivning utan en plan för att arbetsrehabiliteras,
            arbetsträna eller få annan arbetsmarknadspolitisk åtgärd och en
            ökad konsumtion av sjukvård. Det innebär att man i sin tur dränerar
            resurser från sjukvården som är till för välfärdspolitiken.
          </note>
          <note>
            Allt som allt har alliansregeringen kunnat samla detta till ett
            reformutrymme för att massivt kunna satsa på arbetsmarknadsåtgärder
            under den svåra finanskris som härjar i vår omvärld. Detta har
            skett tack vare, precis som finansministern har sagt, att vi har
            kunnat skaffa oss sunda statsfinanser i detta land som står emot
            en omvärld och ger ett reformutrymme. I andra länder ser man tyvärr
            ökat utanförskap när vi samtidigt kan minska detta på olika fronter
            till gagn för svenska folket.
          </note>
          <note type="speaker">
            Anf. 26 HILLEVI LARSSON (S):
          </note>
          <note>
            Fru talman! Det är en hel del sjukskrivna som man nu har friskförklarat
            och på det sättet löst problemet. Men jag anser inte att det är
            lösningen. Lösningen består i stället av att rehabilitera de sjuka
            som går att rehabilitera men framför allt att från början förebygga
            att fler blir sjukskrivna.
          </note>
          <note>
            Något som är väldigt oroväckande för framtiden är utarmningen
            av arbetsmiljöarbetet i Sverige. Man har skurit ned anslagen till
            Arbetsmiljöverket, lagt ned Arbetslivsinstitutet och minskat utbildningen
            till skyddsombuden. Det är på detta område som vi på allvar kan
            förebygga nya sjukskrivningar.
          </note>
          <note>
            Problemet är att människor är sjuka. Tidigare har problemet gjorts
            till att det är människor som egentligen inte är sjuka, utan de
            vill bara inte jobba. De orkar inte jobba, eller de har det för
            bra ekonomiskt. Nu visar det sig att människor faktiskt är sjuka.
            Det kommer lite som en överraskning.
          </note>
          <note>
            Det finns många läkare som är förtvivlade och som inte kan hjälpa
            sina patienter. Det har alltmer blivit så att det är tjänstemän
            på Försäkringskassan som avgör om man har rätt till sjukskrivning
            eller inte. Det finns hur många fall som helst av cancersjuka
            och hjärtsjuka människor som mår fruktansvärt dåligt. Nu är det
            väl så att man får bli sjukskriven när man är döende. Men tidigare
            fick även döende ett kuvert med beskedet: Du ska jobba och stå
            till arbetsmarknadens förfogande.
          </note>
          <note>
            Om vi vill minska utanförskapet på längre sikt är arbetsmiljöarbete
            A och O. Detta med att vi ska jobba till 75 år är inte realistiskt
            över huvud taget. Det finns självklart en del som vill och kan
            göra det. Men det finns också stora grupper som redan i dag går
            i pension vid 58 års ålder, inte minst de från LO. Här borde i
            stället målet vara att se till att de kan jobba åtminstone till
            65 år. Det gäller att satsa på arbetsmiljöarbete för att uppnå
            detta och självklart på en mänsklig sjukförsäkring som ger rehabilitering
            när man väl har blivit sjuk. Väldigt många har blivit sjuka av
            dålig arbetsmiljö.
          </note>
          <note>
            Den andra delen är arbetslösheten. Det handlar om att se till
            att ungdomar får så bra grund som möjligt att stå på och att se
            till att de som är arbetslösa så snabbt som möjligt får hjälp
            att komplettera sin utbildning. På många områden finns det inte
            brist på jobb. Det finns arbetstillfällen, men det är kompetent
            arbetskraft som saknas.
          </note>
          <note>
            Det är självklart det vi ska satsa på och inte att gödsla restaurangerna
            med 5,4 miljarder kronor. De hade kunnat användas mycket vettigare.
            Det kommer säkert att bli en del jobb, men inte speciellt många
            jobb. Det blir väldigt dyra jobb. Det är bättre att se till att
            satsa de pengarna på framtidsinriktade områden och se till att
            ungdomarna får kompetens.
          </note>
          <note>
            Det blir en snedfördelning och snedvridning. Man satsar på låglönemarknader.
            Vi sänker skatten mest för de rika och sparkar på de sjuka och
            arbetslösa. Det blir konsekvensen av de sänkta ersättningarna.
            Sedan satsar man speciella subventioner på låglönemarknader där
            en hel del hamnar i fickorna på företagen och inte leder till
            nya jobb.
          </note>
          <note>
            Vi behöver en mer framtidsinriktad politik som på längre sikt
            minskar klyftorna, självklart ger fler jobb men också ser till
            att människor har jobb på bättre villkor. De ska ha bra arbetsmiljö,
            bra arbetsvillkor och löner som går att leva på. Det är framtidsinriktade
            jobb vi ska satsa på, och vi ska satsa på människor.
          </note>
          <note type="speaker">
            Anf. 27 Finansminister ANDERS BORG (M):
          </note>
          <note>
            Fru talman! Att bryta utanförskapet är centralt för svensk ekonomi
            och också för välfärd och trygghet i Sverige. När utanförskapet
            var som störst låg ungefär var fjärde svensk i arbetsför ålder
            i beroende av något av transfereringssystemen. Det var en uppgång
            från någonstans på 10 procent på tidigt 70-tal och sedan en kontinuerlig
            ökning.
          </note>
          <note>
            Dessa siffror började gå ned redan under den socialdemokratiska
            regeringen. Man stramade upp förtidspensionen, förändrade regelverk
            för a-kassa och började vidta åtgärder. Det arbetet har vi fortsatt.
            Vi är nu på väg ned under 15 procent. Om prognoserna står sig
            kommer vi att ligga under 15 procent alldeles tydligt mot slutet
            av mandatperioden.
          </note>
          <note>
            Detta är det mått på utanförskap som den socialdemokratiska regeringen
            valde att ta fram och sedan använda och även sätta som mål för
            politiken. Det är klart att det är en enorm skillnad för Sverige
            om utanförskapet i denna mening kan minska kraftigt.
          </note>
          <note>
            Låt oss ta ett annat mått: socialbidragen. Vi är nu på en nivå
            där ungefär 6,2 procent, strax över 6 procent, av hushållen, justerat
            för att vi har lagt om etableringspolitiken, är beroende av socialbidrag.
            Det är lite förvånande givet att vi under 2006 och 2007 hade många
            interpellationsdebatter där Socialdemokraterna hävdade att socialbidragen
            skulle explodera. I stället minskade de under 2007 och 2008 så
            att de låg på den lägsta nivå vi upplevt under kanske 20 år under
            de åren.
          </note>
          <note>
            Under krisen steg de sedan till 6,2 procent. Siffran är lägre
            än under åtminstone åtta av de år som Socialdemokraterna styrde.
            Man kan alltså jämföra med att vi under de senaste 20 åren hade
            den högsta siffran, på över 10 procent av hushållen som var beroende
            av socialbidrag, under den socialdemokratiska regeringen. Om utvecklingen
            får fortsätta i någorlunda gynnsam riktning kommer andelen att
            pressas tillbaka, särskilt om vi också kan vidta åtgärder för
            att det ska löna sig bättre att arbeta också för dem som är beroende
            av socialbidrag. Där har vi goda förutsättningar att komma framåt.
          </note>
          <note>
            När jag blickar ut över Sverige sker det ofta från Katrineholm,
            där jag bor. Någon gång har jag kanske passerat Östermalmstorg,
            men jag får nog säga att min utgångspunkt i normalfallet är Katrineholm.
            Det ger mig en insikt om vad som är centralt med full sysselsättning.
            Inkomsten är naturligtvis viktig. Men det andra som följer av
            arbete är också viktigt: självkänsla, trygghet och upplevelsen
            av att man har en förmåga och en möjlighet att bidra till samhället.
            Det är därför arbete är så centralt, och det är därför det är
            så avgörande att arbeta för full sysselsättning.
          </note>
          <note>
            Här är kontrasterna i svensk politik tydliga. Vi har en alliansregering
            som kämpar för arbetslinjen i motvind med en socialdemokratisk
            opposition som kämpar för bidragslinjen. Det är så skiljelinjerna
            i svensk politik ser ut. Vi har en politik som gör att det lönar
            sig bättre att arbeta för alla dem som sätter sig i bilen och
            åker till jobbet. Socialdemokraterna har en politik som lägger
            tunga bördor på alla som sätter sig i bilen och åker till jobbet.
            Det är skiljelinjen.
          </note>
          <note>
            Det finns alltid en avvägning mellan drivkrafter för arbete och
            de trygghetssystem vi har för att det hela ska fungera och för
            att vi ska nå full sysselsättning. Vi har kunnat förskjuta denna
            avvägning samtidigt som vi har bibehållit de minsta inkomstskillnaderna
            och den kanske största sammanhållningen av de flesta jämförbara
            länder.
          </note>
          <note>
            Socialdemokraterna lägger ensidigt bördor på dem som arbetar
            och prioriterar ensidigt att återskapa bidragssystemen. Detta
            är skiljelinjen. Det finns en socialdemokratisk politik som inte
            orkar förnya sig. Det är uppenbart och tydligt i debatterna att
            det är ett nej tack till varje form av förnyelse från Socialdemokraternas
            sida. Bidragslinjen, bidragslinjen och bidragslinjen är det enda
            socialdemokratiska alternativet.
          </note>
          <note type="speaker">
            Anf. 28 PETER PERSSON (S):
          </note>
          <note>
            Fru talman! Om Anders Borg så innerligt tror på en politik där
            man ska piska dem som är arbetslösa och sjuka för att stimulera
            fram arbete varför går han då inte vidare? Är inte en 60-procentig
            a-kassa alldeles för hög? Varför inte 40 eller 30 procent? Varför
            ska den som är sjuk ha en ersättning som gör att man kan livnära
            sig gott och prenumerera på en tidning? Kläm åt lite till då,
            så blir de väl friskare!
          </note>
          <note>
            Ni har en brutaliserad människosyn. Jag tänker på de 1 200 eller
            600 som blev arbetslösa för någon vecka sedan på Astra i Södertälje.
            Blir deras förutsättning att få nya forskarjobb större om de får
            ökad otrygghet i vardagen? Om olyckan att få en svår sjukdom,
            som skulle kunna drabba mig eller vem som helst, skulle drabba
            mig kommer jag då att tillfriskna fortare om jag får en försämrad
            trygghet?
          </note>
          <note>
            Det där hänger inte ihop. Det vet ni också, och därför vill ni
            prata om någonting annat. Jag har haft en debatt med Peter Norman
            Anders Borgs kollega i Finansdepartementet. Norman erkände då
            att: Ja, Peter Perssons siffror är korrekta. Arbetslösheten, och
            särskilt långtidsarbetslösheten, har ökat. Förvärvsfrekvensen
            har minskat. Siffrorna är rätt. Varför kan du inte erkänna, Anders
            Borg, att det faktiskt är så? Det blir en annan utgångspunkt i
            debatten än om du står och för en debatt och inte svarar på våra
            frågor.
          </note>
          <note>
            Du kan väl ändå svara på vad IFAU, Institutet för arbetsmarknadspolitisk
            utvärdering, skriver om det så kallade jobbskatteavdraget? De
            skriver: Vår sammantagna bedömning utifrån en omfattande analys
            är att resultatet inte på ett trovärdigt sätt kan tolkas som effekter
            av jobbskatteavdrag hänvisande till sysselsättningsökning.
          </note>
          <note>
            Du menar alltså att IFAU, Edmark, Liang, Mörk, Selin och tjänstemännen
            är socialdemokratiska propagandister som far med osanning? Här
            står svart på vitt det som också andra har konstaterat. Effekterna
            av de stora skattesänkningarna känner andra till. Låginkomsttagare
            halkar efter. Klyftorna växer. Det blir lägre skatt för dem med
            hög inkomst. Nu, Anders Borg, tävlar Sverige med Turkiet, Zimbabwe,
            Moçambique och Ungern om att ha lägst skatt för höginkomsttagare.
            Utanförskapet skulle minska. Så här blev det.
          </note>
          <note>
            Anders Borg! Du talar som om du inte läste tidningar eller lyssnade
            på nyheter utan bara läser Per Schlingmanns promemorior om tillståndet
            i landet.
          </note>
          <note>
            Jag upprepar: Ta tunnelbanan från Östermalmstorg! Kliv av på
            valfria stationer! Se under vilka villkor en del människor lever!
            Se hur klyftorna växer! Kom till insikt! Er politik har totalt
            misslyckats i förhållande till vad ni sade. Och kanske var det
            en avsiktlig politik.
          </note>
          <note type="speaker">
            Anf. 29 JOHNNY MUNKHAMMAR (M):
          </note>
          <note>
            Fru talman! Peter Persson och Hillevi Larsson berättar hur en
            brutaliserad människosyn som vi påstås ha i Alliansen kastar ut
            sjuka människor på gatan. Min moderata kollega Finn Bengtsson
            är överläkare. Själv har jag till och från tillbringat två och
            ett halvt år på Karolinska som cancerpatient. Jag tror att vi
            har en mycket nära relation till den svenska välfärden och ett
            mycket starkt engagemang för att förbättra den. Vi ska ha världens
            bästa sjukvård i Sverige. Vi arbetar stenhårt för att tillföra
            resurser och för att förbättra tillgängligheten. Det var inte
            det denna debatt skulle handla om, men vi har ett starkt engagemang
            på den punkten. Jag betackar mig för denna typ av synpunkter på
            brutaliserad människosyn, som över huvud taget inte har med verkligheten
            att göra.
          </note>
          <note>
            Denna debatt skulle delvis handla om utrikes föddas utanförskap.
            Om man tittar på den senaste AKU:n från Arbetskraftsundersökningarna
            ser man att vi har 130 000 utrikes födda som är utan arbete. Det
            är för många. Fler av dem måste komma i arbete. Men vi har också
            700 000 utrikes födda som har arbete. Det är en fantastisk tillgång
            för Sverige att så många utrikes födda har kommit hit, har kommit
            in i jobb, bidrar med skatteintäkter till den svenska välfärden
            och bygger vårt välstånd. Det är en bra situation.
          </note>
          <note>
            Men fler av dessa 130 000 som är utan arbete måste komma in i
            arbete. Då är det klart att det är viktigt att det lönar sig att
            arbeta och att det går bra för företagen. Det handlar också om
            att till exempel reformera försörjningsstöden så att det blir
            mer lönsamt för dem som står längst bort att komma in i arbete.
            Man kanske också ska titta på den typ av ekonomiska frizoner som
            vi överväger för olika områden och som utreds just nu. De kan
            inriktas på de ställen där de sociala problemen är som störst
            för att få fler människor att gå från utanförskap till arbete.
            Kan vi hoppas på ett brett stöd för dessa två åtgärder här? Då
            kan vi vara glada, och det kan de utrikes födda också.
          </note>
          <note type="speaker">
            Anf. 30 FINN BENGTSSON (M):
          </note>
          <note>
            Fru talman! När Peter Perssons arroganta uttalande om brutaliserad
            människosyn från Alliansen inte visade sig fungera utan faller
            på hälleberget talar han i stället om ett avsiktligt misslyckande
            från vårt håll. Jag tycker att det är ganska trist att man ska
            hamna i denna typ av diskussioner i en debatt.
          </note>
          <note>
            Låt mig därför använda mitt korta inlägg åt någonting som handlar
            om det som föregående talare Johnny Munkhammar berättade om den
            desinformation om sjukskrivningarna som Hillevi Larsson nyss spred
            här. Dessutom skrämmer hon upp folk med någonting som inte alls
            stämmer med en verklighetsbild som jag står mycket nära. Jag har
            sjukskrivit folk i ungefär 30 års tid. Sedan jag hamnade i heltidspolitiken
            har jag varit tjänstledig från denna verksamhet, men jag har just
            därför förvissat mig med mina kolleger om hur det fungerar.
          </note>
          <note>
            Låt mig för Hillevi Larsson och Peter Persson berätta hur det
            har fungerat efter sjukskrivningsreformen. Låt oss börja med hur
            det var före sjukskrivningsreformerna. När jag sjukskrev var detta
            det första som patienter tog upp med mig: Och så var det sjukskrivningen!
            Innan vi ens hade talat om vilken sjukdom det handlade om kom
            sjukskrivningen upp, för den var ofta någonting som man använde
            som ett arbetsmarknadspolitiskt redskap. Det var satt i en struktur
            i Sverige att använda den på det sättet.
          </note>
          <note>
            Det har varit en desinformation från socialdemokrater när det
            gäller cancersjuka, och jag undrar om den inte har varit medveten.
            Jag gjorde faktiskt en kontroll hos Försäkringskassan. Förra året
            var det elva fall där patienter som hade tumörsjukdom i diagnos
            hade fått avslag. Av dem var det bara en som hade en pågående
            behandling, och hon var 67 år. Hon skulle alltså inte ha någon
            sjukförsäkring. De andra tio hade inte någon pågående behandling.
            Det var inte ens tumörsjukdomen som var den primära diagnosen,
            utan de hade andra diagnoser för vilka de önskade sjukskrivning.
          </note>
          <note>
            Det finns inga belägg för att det undantag från cancer som finns
            för att vara sjukskriven över huvud taget har inneburit att en
            enda människa har hamnat i en oförsäkrad situation. Jag vill inte
            att debatten ska handla om den här typen av desinformation längre.
            Jag vill påstå, fru talman, att den närmar sig en avsiktlig lögn.
          </note>
          <note type="speaker">
            Anf. 31 HILLEVI LARSSON (S):
          </note>
          <note>
            Fru talman! Jag kan hålla med om att det var ännu värre förut,
            men då var det också ett läkaruppror. Jag antar att Finn Bengtsson
            inte deltog i det. Det var faktiskt ett läkaruppror där läkarna
            var upprörda över hur patienterna behandlades. Konkret handlade
            det till exempel om att många cancersjuka jobbade halvtid eftersom
            de inte orkade jobba mer, men de ville ändå jobba halvtid. Det
            var inga problem för just den här gruppen. Arbetsgivaren var överens
            med patienten om att det var en bra balans. Men det visade sig
            att dessa människor skulle jobba heltid. Det var en av anledningarna
            till att det blev ett läkaruppror.
          </note>
          <note>
            Jag kan hålla med om att reglerna har mildrats. Vad jag vet finns
            det inte längre döende patienter, det vill säga människor som
            ligger på sin dödsbädd, som inte får vara sjukskrivna. Jag har
            träffat handläggare på Försäkringskassan, och jag har också pratat
            med sjuka människor som berättar att om man genomgår en behandling
            för cancer kan man i dagsläget vara sjukskriven under den perioden.
            När behandlingen sedan är genomgången ska man stå till arbetsmarknadens
            förfogande, men man vet ju inte hur länge man har kvar att leva.
            Det vet ingen, och man mår kanske fruktansvärt dåligt både fysiskt
            och psykiskt. Sedan är varje fall unikt, men det finns skräckexempel
            på hur illa människor har blivit behandlade. Det är därför det
            har varit läkaruppror. Det har till och med varit två läkaruppror.
          </note>
          <note>
            Låt mig gå tillbaka till huvudfrågan. Leder verkligen denna politik
            till resultat? Nej, det gör den inte. Den gör bara att sjuka och
            arbetslösa misshandlas. Visst fanns det fall tidigare där enstaka
            människor inte skulle vara sjukskrivna, men det kan man inte ta
            till intäkt för att misshandla en så stor grupp människor som
            de facto är sjuka nu. Deras läkare är helt förtvivlade över detta.
          </note>
          <note>
            Jag tycker att det är en omänsklig politik, och framför allt
            leder den inte till fler jobb.
          </note>
          <note type="speaker">
            Anf. 32 Finansminister ANDERS BORG (M):
          </note>
          <note>
            Fru talman! Peter Persson talar om en piska som har vinit över
            Sverige. Den stora förändringen som har skett i svensk ekonomi
            är att vi har genomfört jobbskatteavdraget. Det är alltså en sänkt
            skatt där huvuddelen av effekten när det gäller marginal- och
            tröskeleffekter ligger på låginkomsttagare. Den största sysselsättningseffekten
            ligger på dem som tidigare inte varit på arbetsmarknaden och på
            dem som jobbat halvtid. Det är en piska. Ur det perspektivet förstår
            man att en höjd skatt är en morot och att det därför är det som
            är kärnan i Socialdemokraternas politik eftersom sänkt skatt alltid
            är någonting dåligt.
          </note>
          <note>
            Låt oss titta på resultatet av den ekonomiska politik vi har
            bedrivit. Den är alltså totalt misslyckad. Det finns inte uttryck
            för några nyanser, utan den är totalt misslyckad enligt Peter
            Persson. Vi har ett utanförskap där vi, trots den svåraste ekonomiska
            krisen sedan depressionen, ser en kontinuerlig nedgång. Det är
            nu under 15 procent som är beroende av olika transfereringssystem,
            det mått som Erik Åsbrink och den socialdemokratiska regeringen
            lade fast som mål när det talades om full sysselsättning. I dag
            stiger sysselsättningen enligt SCB:s statistik för privat sektor
            med 4,3 procent, och den privata sektorn har inte uppvisat sysselsättningsökningar
            under decennier. Trots den svåraste ekonomiska krisen sedan depressionen
            har vi en socialbidragsnivå som ligger på 6 procent. Det är lägre
            än de 10 procent vi toppade på under det socialdemokratiska styret.
            Vi har en långtidsarbetslöshet som är den lägsta i Europa som
            andel av arbetskraften.
          </note>
          <note>
            Det här är ett totalt misslyckande. Man undrar verkligen vilken
            värld Peter Persson lever i. Han kan inte se några nyanser, han
            kan inte se att det har varit en kris och han kan inte se att
            andra länder har drabbats på ett sätt som gör att Sverige framstår
            som ett av dem som klarat sig väl undan.
          </note>
          <note>
            Men jag välkomnar att Peter Persson och Socialdemokraterna gör
            detta till huvudstriden i svensk ekonomi. Hur hög skatt ska vi
            ha på arbete? Ska det finnas några gränser? Hur hög a-kassa ska
            det vara? Finns det inga risker med att i evig tid höja ersättningen
            så att man under väldigt lång tid utan drivkrafter kan stå utanför
            arbetsmarknaden? Ska vi återgå till att förtidspensionera bort
            människor? Det var ju så Socialdemokraterna hanterade situationen.
            Man förtidspensionerade avsiktligt bort människor från arbetsmarknaden.
            Är det den politiken vi ska återgå till?
          </note>
          <note>
            Låt oss återigen konstatera vad resultatet av Socialdemokraternas
            politik var. Vi har haft ökade skillnader i Sverige. Gini-koefficienten
            har gått upp. 85 procent av den ökningen låg under de socialdemokratiska
            åren. Om det är så lätt att korrigera det här, om det är så medvetet
            när skillnaderna ökar under vår tid, varför gjordes då ingenting
            under det långa socialdemokratiska maktinnehavet? Varför gjordes
            ingenting om det är så enkelt att det är ett uttryck för vår brutaliserade
            människosyn att vi har haft en viss ökning av klyftorna under
            våra år samtidigt som 85 procent av den brutaliserade människosynen
            låg under de socialdemokratiska regeringsåren?
          </note>
          <note>
            Detta var naturligtvis resultatet av de övriga misslyckandena
            med sysselsättningen, med utanförskapet och med att skapa full
            sysselsättning. Det är där Socialdemokraterna biter sig fast i
            en bidragspolitik som inte vunnit väljarnas förtroende, som inte
            fungerat i verkligheten och som har medfört ökande och växande
            klyftor. Det är det misslyckandet som Socialdemokraterna så tydligt
            bitit sig fast vid, och jag kan bara välkomna det. Vi ska ha en
            ny debatt i valrörelsen 2014 om arbetslinjen och bidragslinjen.
            Jag vill tacka Socialdemokraterna för att de så tydligt biter
            sig fast i sitt eget misslyckande.
          </note>
          <note type="speaker">
            Anf. 33 PETER PERSSON (S):
          </note>
          <note>
            Fru talman! Jag noterar att finansministern har börjat i Sofia
            Arkelstens aftonskola Så skriver vi om historien. Han säger att
            Socialdemokraterna inte har åstadkommit någonting under sin långa
            regeringsperiod. Jag tror att människor i vårt land har sett en
            enorm förändring politiskt, socialt och ekonomiskt med en vidgad
            demokrati.
          </note>
          <note>
            Det fanns kvarvarande brister, och dem skulle ju ni rätta till.
            Ni skulle ju fixa jobben och utanförskapet. Men när vi ställer
            frågor till er om det, Anders Borg, vägrar du svara. Då far du
            någon annanstans. Du vägrar att diskutera utvärderingar om jobbskatteavdraget
            gjorda av era egna myndigheter. Det har inte lett till någonting,
            men det har fått effekten att arbetslösa och sjuka har fått betala
            in 20 miljarder till dem som redan hade det bra. De har fått stora
            skattesänkningar och kan när som helst bli sjuka och arbetslösa.
          </note>
          <note>
            Ni har skapat ett nytt utanförskap, Anders Borg. Arbetslösheten
            är inte lägre, utan den är högre. Långtidsarbetslösheten är förfärande.
            Många människor i vårt land har åkt ut ur sjukförsäkringen och
            in i försörjningsstödet och en del har hamnat någonstans däremellan.
            Det är effekten av er misslyckade politik. Den tänker vi fortsätta
            att debattera här i kammaren ända tills vårt land välförtjänt
            får en annan politik.
          </note>
          <note type="speaker">
            Anf. 34 Finansminister ANDERS BORG (M):
          </note>
          <note>
            Fru talman! Sverige är ett fint land. Vi har byggt en välfärdsmodell
            som vi kombinerar med hög tillväxt, omställning och dynamik på
            ett sätt som man diskuterar internationellt och i andra länder.
            Vi har lyckats kombinera tillväxt och sammanhållning. Det har
            vi lyckats med därför att vi har haft en arbetslinje, därför att
            vi har haft en öppenhet mot omvärlden, därför att vi har haft
            en tilltro till utbildning, därför att vi har haft starka företag
            och därför att vi har byggt en ekonomi där vi också värnar om
            dem som inte har haft de bästa förutsättningarna. Det är alldeles
            uppenbart när vi blickar över de senaste åren att detta har varit
            en tydlig del av den bild man har haft av Sverige i omvärlden
            och hur vi står oss i förhållande till omvärlden. Vi har högre
            tillväxt än EU, USA och de flesta andra länder och starkare sysselsättningsökning
            och bibehållen sammanhållning när krisen har slitit och dragit
            i samhället.
          </note>
          <note>
            Det här är viktiga argument för varför den samhällsmodell som
            vi tror på är bra. Det är den samhällsmodell som Socialdemokraterna
            vill dra tillbaka till det bidragssamhälle med det utanförskap
            och den stagnation i privat sektor som vi har upplevt och där
            tjänstesektorn pressas tillbaka med höjda skatter och pålagor
            som gör att jobben flyttar från Sverige.
          </note>
          <note>
            Här har vi en skiljelinje i svensk politik. Vad är viktigt? Att
            människor har arbete eller att vi belastar alla som sätter sig
            i bilen och åker till jobbet för att använda resurserna till att
            bygga ut bidragssamhället? Skiljelinjen är uppenbar och tydlig.
            Vi står för arbetslinjen, och Socialdemokraterna är och förblir
            det främsta bidragspartiet i Sverige.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2011/12:192 om svensk industris framtid
          </note>
          <note type="speaker">
            Anf. 35 Finansminister ANDERS BORG (M):
          </note>
          <note>
            Fru talman! Carina Adolfsson Elgestam har frågat mig vad jag
            avser att göra för att svensk industri ska vara konkurrenskraftig
            och om vi avser att vidta några speciella åtgärder för att stimulera
            byggindustrin och exportindustrin.
          </note>
          <note>
            När tillväxten nu mattas av går många andra länder in i konjunkturnedgången
            med mycket svaga offentliga finanser. Detta minskar kraftigt möjligheterna
            för dessa länder att genomföra stimulansåtgärder eller strukturåtgärder
            för att stärka konkurrenskraften. Sverige har med sina goda offentliga
            finanser ett betydligt mer gynnsamt utgångsläge.
          </note>
          <note>
            Därtill har regeringen genomfört en rad strukturreformer under
            de senaste åren som har förbättrat Sveriges internationella konkurrenskraft.
            Bland annat har sänkningen av bolagsskatten och arbetsgivaravgifterna
            i kombination med jobbskatteavdraget ökat incitamenten att driva
            företag, investera och jobba i Sverige. Vidare har vi genomfört
            en rad reformer inom utbildningsområdet som på sikt stärker Sveriges
            internationella konkurrenskraft.
          </note>
          <note>
            I budgetpropositionen för 2012 aviserades ett antal riktade åtgärder
            för att möta den förväntade konjunkturavmattningen, dels genom
            arbetsmarknads- och utbildningspolitik, dels genom ökade satsningar
            på infrastruktur som stimulerar byggbranschen. Dessa åtgärder
            bidrar också till att Sveriges långsiktiga konkurrenskraft förstärks.
          </note>
          <note>
            Regeringen följer noga den ekonomiska utvecklingen och om konjunkturen
            försvagas kraftigt framöver kommer ytterligare stimulansåtgärder
            att övervägas.
          </note>
          <note>
            Vidare har regeringen en fortsatt ambition att förbättra företagsklimatet
            och villkoren för företagande, investeringar och sysselsättning,
            bland annat genom att se över företagsbeskattningen, och en ny
            forsknings- och innovationsproposition är planerad att läggas
            fram under mandatperioden.
          </note>
          <note type="speaker">
            Anf. 36 CARINA ADOLFSSON ELGESTAM (S):
          </note>
          <note>
            Fru talman! Det här är en oerhört angelägen fråga för väldigt
            många runt om i vårt land. Själv bor jag i ett län och tillhör
            en region där industrisysselsättningen fortfarande är ganska hög.
            I Kronobergs län som jag kommer från ligger den på omkring 22
            procent. Det finns även andra regioner som fortfarande har ungefär
            de här siffrorna vad gäller industrisysselsättningen.
          </note>
          <note>
            Mot bakgrund av detta kan man, fru talman, känna en viss oro
            av det svar som finansministern ger på de frågor jag har ställt
            vad gäller att göra svensk industri mer konkurrenskraftig, hur
            vi kan få i gång jobben inom byggindustrin och hur vi kan få ut
            mer på export. Det känns lite grann som att det är ett passivt
            svar som bygger på att vi får vänta och se och att marknaden klarar
            av detta själv. Man kan inte låta bli att ställa sig frågan om
            finansministern och regeringen ser näringslivet som ett särintresse
            i stället för som vi socialdemokrater ser på saken att man ska
            samarbeta mellan staten och näringslivet för att på det sättet
            nå framgång.
          </note>
          <note>
            Historiskt sett vet vi att exempelvis de branschprogram som vi
            arbetade med stärkte industrin. Detta samarbete mellan stat och
            näringsliv var bland det första som alliansregeringen slopade
            när den tillträdde.
          </note>
          <note>
            Läget som råder just nu är allvarligt. Tittar man på den prognos
            som Arbetsförmedlingen har tagit fram ser man att på sikt kommer
            25 000 jobb att försvinna från industrin. Det här är ingenting
            som enbart handlar om Sverige, utan det handlar också om den globala
            konkurrensen. I takt med att kompetensen stiger runt om i världen
            i de länder som tidigare har hållit på med produktion av lite
            enklare sort ökar också konkurrensen. Just därför är det viktigt
            att vi höjer ribban här i Sverige eftersom industrin, om vi ska
            klara konkurrensen, har behov av högre kompetens, det vill säga
            att den behöver vara mer kunskapsintensiv. I svaret saknar jag
            någonting om detta.
          </note>
          <note>
            Finansministern säger i svaret att man har gjort strukturreformer
            som handlar om sänkt bolagsskatt och arbetsgivaravgifter. Jag
            får lov att säga till finansministern att jag är ute och träffar
            ganska många företagare, inte minst inom industrin, och hittills
            har jag inte hört någon över huvud taget nämna några problem kopplade
            till bolagsskatten. Man kan också konstatera att någonting som
            ministern glömde i sitt svar är den närapå halvering av satsningarna
            på export- och investeringsfrämjande som man faktiskt har gjort
            under de här fem åren. Det är klart att det spelar roll när man
            tänker på global konkurrens och de förutsättningar vi har att
            synas på andra marknader och vara med och plocka hem affärer.
          </note>
          <note type="speaker">
            Anf. 37 Finansminister ANDERS BORG (M):
          </note>
          <note>
            Fru talman! Låt oss konstatera att Sverige har gått igenom en
            allvarlig ekonomisk kris den kanske mest besvärliga sedan 30-talet.
            Vi har haft en nedgång av industrisysselsättningen. Vi har tappat
            jobb, ungefär hälften så många som vi tappade under 90-talskrisen.
            Samtidigt har sysselsättningen i tjänstesektorn vuxit väldigt
            kraftigt med flera hundra tusen jobb. Sysselsättningen i byggsektorn
            har ökat kraftigt, och vi har inte haft någon nedgång på det snitt
            vi hade på 90-talet av den offentliga sysselsättningen. I sysselsättningstermer
            har Sverige klarat den här krisen väldigt väl därför att vi har
            hållit den inhemska efterfrågan uppe och förstärkt inte minst
            förutsättningarna för tjänstesektorn.
          </note>
          <note>
            Vi har naturligtvis ett bra industriklimat i Sverige. Låt oss
            göra några nedslag så att vi förstår hur det ser ut. Tittar man
            på den relativa enhetsarbetskraftskostnaden ser man att Sverige
            tillsammans med Finland och Irland har den bästa situationen av
            OECD-länderna. Vi har alltså minskat våra relativa enhetsarbetskraftskostnader
            över de senaste åren. Tittar vi på direktinvesteringar ser vi
            att Sverige ligger i topp tillsammans med Irland, Schweiz och
            Holland. Tittar vi på entreprenörshinder ser vi att vi ligger
            i botten numera. Det har varit en kraftig minskning av entreprenörshindren
            som inleddes under de socialdemokratiska åren. Vi har gjort en
            mycket kraftig förstärkning av medlen till vår forskningspolitik.
            Sverige är i dag tillsammans med Danmark det EU-land som gör störst
            offentliga investeringar i forskning och utveckling, nämligen
            dubbelt så mycket som EU-genomsnittet.
          </note>
          <note>
            En lång rad undersökningar och mätningar visar att Sverige klarar
            sig väl. Vi har bland de bästa företagsklimaten. Vi har det kanske
            bästa innovationsklimatet i EU. Vi har i andra undersökningar
            framhållits som kanske den mest kreativa ekonomin i världen.
          </note>
          <note>
            Det här bygger på att vi har börjat återupprätta företagsklimatet.
            Vi har tagit bort förmögenhetsskatten. Det är väldigt viktigt
            för att det ska finnas starka ägare i svenska företag som kan
            ta ett direkt ansvar för att företagen sköts på ett bra sätt.
          </note>
          <note>
            Vi har sänkt bolagsskatten. Det är tillsammans med sänkta arbetsgivaravgifter
            viktigt under krisåren, både för att säkra att företagen har vinstnivåer
            som får till följd att de inte gör neddragningar och för att det
            inte ska vara alltför kostsamt att behålla personalen.
          </note>
          <note>
            När vi blickar framåt gör vi en lång rad insatser i termer av
            riskkapitalavdrag och FoU-avdrag som sammantaget ska göra att
            vi får ett bättre skatteklimat för entreprenörskap, ett bättre
            klimat för ägande, ett bättre företagsklimat och ett bättre klimat
            för att utveckla Sverige.
          </note>
          <note>
            Socialdemokraterna tycks tro att om vi höjer skatterna kraftigt
            för företagen, med 2025 miljarder, och i stället lägger tillbaka
            lite varvs- och stödpolitik kommer antalet jobb att växa. Det
            här är naturligtvis en orimlig politik. Socialdemokraternas politik
            för företagen är 15 miljarder i höjd arbetsgivaravgift för ungdomar.
            Det är 45 miljarder i höjd tjänstemoms för restaurangsektorn och
            det är ett par miljarder i höjd skatt för dem som i dag utnyttjar
            RUT-avdragen. Det kan man naturligtvis inte kompensera med ett
            eller annat branschprogram.
          </note>
          <note>
            Vi ska göra insatser. Vi har en bred flora av statliga insatser
            på riskkapitalsidan, för bred säger många. Vi har tillfört såväl
            Fouriertransform som Inlandsinnovation på det området. Men att
            tro att höjda skatter kan kompenseras med varvs- och stödpolitik
            tror jag är väldigt orealistiskt. Det Sverige ska ha är ett bra
            företagsklimat, ett bra industriklimat, ett bra innovationsklimat
            och ett bra kreativitetsklimat. Det har vi och det ska vi utveckla.
            Vi ska inte gå tillbaka till höjda skatter och subventionspolitik.
            Den vägen har misslyckats tidigare och kommer inte att lyckas
            i framtiden.
          </note>
          <note type="speaker">
            Anf. 38 CARINA ADOLFSSON ELGESTAM (S):
          </note>
          <note>
            Fru talman! Det har misslyckats tidigare, säger finansministern.
            Jag tror att finansministern ska behärska sig lite grann. Jag
            vågar påstå att finansministern har fel. Som socialdemokrat påstår
            jag att det är vi som har byggt landet. Jag tror att det finns
            många runt om i Sverige som också är väl medvetna om det.
          </note>
          <note>
            Att försöka göra den här debatten till en skattedebatt håller
            inte. Det handlar inte om det. Det här handlar om framtiden. Arbetsförmedlingen
            har arbetat fram en rapport där man inför framtiden ser en minskning
            med 25 000 arbetstillfällen inom svensk industri, vår basindustri.
            Det vill säga att mina arbetskamrater på Elitfönster, det vill
            säga att de som jobbar på radiatorfabriken, det vill säga att
            de som jobbar inom olika verkstadsindustrier är de som kommer
            att bli arbetslösa.
          </note>
          <note>
            Om nu den här politiken, alliansregeringens och Anders Borgs
            politik, är så oerhört förträfflig som ministern nyss försökte
            skapa en bild av kan vi konstatera att det ju är den som har gällt
            de senaste fem åren. Trots det ökar arbetslösheten i landet. Trots
            det visar Arbetsförmedlingens rapport att ännu fler jobb ska försvinna.
            År 2006 när vi socialdemokrater fortfarande hade regeringsmakten
            var ca 2 500 personer arbetslösa i Kronobergs län. Nu ligger motsvarande
            siffra för dem som har varit arbetslösa i mer än ett år på 4 600.
            Så fungerar er fantastiska politik, som finansministern alldeles
            nyss redogjorde för.
          </note>
          <note>
            Sedan kommer finansministern in på tjänstesektorn. Den är jätteviktig
            inför framtiden, men tjänstesektorn är oerhört beroende av vår
            basindustri. Det mesta som växer inom tjänstesektorn är ju det
            som är kopplat till industrisysselsättning. Det är inte det som
            är kopplat till ROT och RUT. Det är någonting helt annat. Det
            handlar om den assimilerade inhemska produktionen. Men för att
            Sverige ska stå starkt inför framtiden måste vi ut på andra och
            nya marknader.
          </note>
          <note>
            Det är där vi saknar en politik. Det är ju det som saknas i svaret
            till mig här i kammaren i dag. Det handlar om vad vi ska göra
            i framtiden. Vilka förslag finns? Har regeringen några förslag
            över huvud taget? Har man några ambitioner att försöka få till
            någon samverkan mellan samhället och näringslivet? Det är ju de
            behoven som finns, inte att stå här i kammaren och skryta om de
            beslut man har tagit under mandatperioden.
          </note>
          <note>
            Sedan kan jag inte låta bli att konstatera, fru talman, med tanke
            på de satsningar som man har gjort och som finansministern redogör
            för, inte minst det som är kopplat till tjänstesektorn, att Astra
            Zeneca för bara ett par veckor sedan varslade 1 100 personer.
            Samtidigt kan vi se att till exempel Storbritanniens regering
            väljer att gå in med stöd och stimulera just för Astra Zeneca
            för att ha jobben kvar. Hur kan det komma sig att det är en sådan
            skillnad mellan hur man bedriver politiken i Europa, och varför
            är man inte här i Sverige beredd till samverkan?
          </note>
          <note type="speaker">
            Anf. 39 Finansminister ANDERS BORG (M):
          </note>
          <note>
            Fru talman! Det är uppenbart att Socialdemokraterna nu tror sig
            kunna bli ett trovärdigt parti för jobben genom att börja krama
            branschprogram, stödpolitik och varvsåtgärder. Det där kommer
            inte att fungera. Det är ingen ny politik. Den politiken har vi
            hållit på med sedan 70-talet när den privata sysselsättningen
            har stått och stampat och Sverige har halkat efter. Den har misslyckats
            tidigare och kommer att misslyckats igen. Den kan aldrig ersätta
            en politik för entreprenörskap, arbete, sparande, kapitalbildning
            och att människor bygger förmögenheter genom att äga och driva
            företag. Nu har vi en ökning på 4,3 procent av sysselsättningen
            i privat sektor, trots att övriga Europa ser tillbakagång och
            fortfarande ligger på lägre sysselsättningsnivåer.
          </note>
          <note>
            Carina Adolfsson Elgestam vill inte göra det här till en skattedebatt.
            Men det är ju inte jag som gör det här till en skattedebatt. Hur
            kan det vara jag som utformar Socialdemokraternas ekonomiska politik?
            Det är jättekonstigt.
          </note>
          <note>
            Låt oss bara konstatera vad Socialdemokraternas politik är: 15
            miljarder i höjd arbetsgivaravgift för unga. Det är alltså en
            skatt på företag. Det är 5 miljarder i höjd tjänstemoms. Det är
            en skatt som kommer att drabba företagen. Det är ett par tre miljarder
            i avvecklat RUT-avdrag. Det är en skatt som kommer att drabba
            företagen. Socialdemokraternas skattealternativ är 23, 24 eller
            25 miljarder i höjd skatt på företagen. Jag har faktiskt inte
            hört några företagare som efterfrågar 25 miljarder i höjda skatter.
          </note>
          <note>
            Sedan lägger man tillbaka en del till pensionärerna, inte till
            företagarna. Resten av budgeten läggs på a-kassa och Amspolitik.
            Det är det socialdemokratiska budgetalternativet. Hur skulle vi
            kunna undvika att göra det här till en skattedebatt när det mest
            omfattande förslaget alla kategorier som Socialdemokraterna har
            på det näringspolitiska området är en massiv skattehöjning? Det
            är ju det som den här diskussionen handlar om: Ska vi eller ska
            vi inte höja skatten på företagen?
          </note>
          <note>
            Vår linje är alldeles uppenbar, klar och tydlig. Vi har till
            exempel infört expertskatt vid årsskiftet för att lätta på trycket.
            Vi är på väg fram med ett riskkapitalavdrag. Vi är på väg fram
            med ett FoU-avdrag. Vi har sänkt bolagsskatten. Vi har tagit bort
            förmögenhetsskatten. Vi sänkte arbetsgivaravgiften. Det är åtgärder
            som har lättat trycket på företagen. Därför ser vi resultaten,
            att Sverige har det mest konkurrenskraftiga läget ihop med Finland,
            Irland och några länder till. Det är därför direktinvesteringarna
            kommer hit.
          </note>
          <note>
            Nu har vi gjort en kraftig uppskalning av forskningsinvesteringarna.
            Det är nu vi ser att till exempel de medicinska forskningsinstituten
            som Karolinska har pengar kvar. Det är det vi har gjort för att
            förbättra klimatet. Vi har ingen ideologisk hållning som säger
            att vi inte ska ha samverkan mellan företag och samhälle. Vi har
            tillfört fyra fem miljarder i ökat statligt riskkapital till exempelvis
            Inlandsinnovation och Fouriertransform. Vi har gjort massiva förstärkningar
            av SEK:s resurser för att de ska kunna ge stöd till svenska exportföretag
            i svåra tider, när det är nödvändigt därför att kreditgivningen
            inte har fungerat. Det här är våra åtgärder: satsningar på forskning,
            satsningar på infrastruktur, förbättrad samverkan mellan företag
            och samhälle.
          </note>
          <note>
            Socialdemokraternas politik, den som Carina Adolfsson Elgestam
            ska försvara, är ju en massiv skattehöjning. Vilka företagare
            är det som har bett om 25 miljarder i höjda skatter? Vilken företagarorganisation
            är det som har förordat 25 miljarder i höjda skatter? Finns det
            någon branschorganisation, någon företagare som stöder de här
            25 miljarderna i skattehöjningar som är Socialdemokraternas politik?
          </note>
          <note type="speaker">
            Anf. 40 CARINA ADOLFSSON ELGESTAM (S):
          </note>
          <note>
            Fru talman! Jag funderar över om de industriföreträdare runt
            om i Sverige som eventuellt lyssnar på finansministern blir speciellt
            lugna av det svar som här ges. Det visar snarare på att regeringen
            faktiskt inte har några ambitioner vad det gäller att stötta svensk
            industri och få den att bli mer konkurrenskraftig. Jag kan bara
            beklaga det.
          </note>
          <note>
            Urban Bäckström, vd i Svenskt Näringsliv, skriver i Dagens Industri
            i dag att för att Sverige ska lyckas måste vi ställa om till en
            mer kunskapsintensiv produktion. Det är då vi kan vända sysselsättningen
            och få betydande välståndsökningar. Det finns också ett samband
            med att Sverige ska få en kunskapsintensiv industri. Jag har inte
            hört finansministern nämna att man är beredd att sätta sig ned
            i samverkan med näringslivet och få till stånd en överenskommelse
            om hur vi ska uppnå detta.
          </note>
          <note>
            Det finns en stark oro för att det är viktigare för finansministern
            att prata om socialdemokratisk politik, den som tyvärr inte gäller
            nu. Vi hade satt oss ned omgående och fört samtal med näringslivet
            om hur Sverige på bästa sätt kan bli konkurrenskraftigt inför
            framtiden, så att inte de 25 000 jobben försvinner från svensk
            industri eller så att vi åtminstone kan mildra effekterna.
          </note>
          <note>
            I Kronobergs län har arbetslösheten fördubblats sedan alliansregeringen
            tillträdde. Nu kommer ytterligare 400 personer att bli arbetslösa.
            Förklara för dem, finansministern, vad de ska göra inför framtiden.
          </note>
          <note type="speaker">
            Anf. 41 Finansminister ANDERS BORG (M):
          </note>
          <note>
            Fru talman! Det är alldeles tydligt att det som är Socialdemokraternas
            politik, den politik de har lagt fram och den politik de kommer
            att lägga fram, är en massiv skattehöjning för företagen. Det
            är 15 miljarder i höjda arbetsgivaravgifter, det är 5 miljarder
            i höjd tjänstemoms och det är ett par miljarder i försämrat RUT-avdrag.
            Det här är kärnan i Socialdemokraternas förhållningssätt till
            företagen, det vill säga kraftigt höjda skatter.
          </note>
          <note>
            Mot det står vårt alternativ. Vi jobbar med ett nytt förslag
            om riskkapitalavdrag. Vi har en stark FoU-ställning som kommer
            att förstärkas i den forskningsproposition som kommer att läggas
            fram i höst. Vi har infört expertskatt. Vi har sänkt bolagsskatten,
            och vi har beredskap att fortsätta att göra det när vi också kan
            täta hålen i ränteavdragen.
          </note>
          <note>
            Det här gör att Sverige rankas som ett av de länder som har bäst
            företagsklimat, bäst innovationsklimat och bäst kreativitetsklimat.
            Det är jag glad över eftersom det ger Sverige en stark bas.
          </note>
          <note>
            Det är klart att det ska vara en samverkan med näringslivet.
            Jag nämnde de 4 eller 5 miljarder som har tillförts för den typen
            av medfinansiering från statlig sida.
          </note>
          <note>
            Den fråga som den här debatten belyser, som kommer att kvarstå
            och som kommer att upprepas fram till valdagen, är hur vi får
            fler anställda av att höja skatten med 15 miljarder för unga,
            lägga på 5 miljarder i tjänstemoms och ta bort RUT-avdragen. Det
            är den socialdemokratiska näringspolitiken, det vill säga en massiv
            skattechock för företagen, som skulle leda till lägre sysselsättning,
            till att fler företag flyttar ut och att arbetslösheten i Sverige
            ökar. Det är skiljelinjen.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:210 om rum för mänskliga
            möten
          </note>
          <note type="speaker">
            Anf. 42 Statsrådet NYAMKO SABUNI (FP):
          </note>
          <note>
            Fru talman! Berit Högman har frågat kultur- och idrottsminister
            Lena Adelsohn Liljeroth om en utveckling mot allt mindre statligt
            stöd till våra lokalhållande organisationer är något som hon verkar
            för och, om inte, vad hon avser att göra för att få till stånd
            en förändring. Interpellationen har överlämnats till mig.
          </note>
          <note>
            Jag håller med Berit Högman om vikten av gemensamma mötesplatser
            där möten om kultur, skapande aktiviteter och dialoger som involverar
            människor i olika åldrar kan äga rum. Utvecklingen av det offentliga
            rummet är allas ansvar. Staten bär ett ansvar, men det gör också
            kommuner och landsting, privata aktörer samt det civila samhället
            och inte minst föreningslivet i övrigt.
          </note>
          <note>
            Det är viktigt att kommuner och stadsdelar själva prövar behovet
            av möteslokaler. Det är på den kommunala nivån som man kan bygga
            upp en struktur som passar lokala förhållanden och göra nödvändiga
            prioriteringar. Kommunernas stöd till föreningarna utgör en betydande
            del av finansieringen av föreningsverksamhet och föreningslokaler.
          </note>
          <note>
            Som ansvarig minister för politiken för det civila samhället
            vill jag vid sidan av det gemensamma ansvaret lyfta fram de allmänna
            samlingslokalerna som har en särskild roll i och med de upplåtelsekrav
            som finns för dessa lokaler. För de allmänna samlingslokalerna
            gäller tydligare krav på tillgänglighet än för andra lokaler som
            används av förenings- och kulturlivet.
          </note>
          <note>
            Det finns omkring 3 500 allmänna samlingslokaler i Sverige, och
            2 600 av dessa är anslutna till någon av de tre stora samlingslokalhållande
            riksorganisationerna. Det sammanlagda statsbidraget för allmänna
            samlingslokaler uppgår årligen till drygt 32 miljoner kronor.
            Nivån på bidraget höjdes 2007 med 3,5 miljoner kronor.
          </note>
          <note>
            En del av stödet för allmänna samlingslokaler används för att
            utveckla föreningsdrivna samlingslokaler. Från och med 2007 är
            det möjligt att hos Boverket söka bidrag för verksamhetsutveckling
            för att utveckla allmänna samlingslokaler. Bidraget kan erhållas
            för att till exempel anpassa en allmän samlingslokal till ungdomsverksamhet
            inom kultur- och fritidsområdet. Investeringsbidraget ställer
            krav på kommunal medfinansiering. Dessutom hanterar Boverket ett
            bidrag till vissa icke-statliga kulturlokaler om närmare 10 miljoner
            kronor. Detta bidrag kan användas till ny- eller ombyggnad av
            museer, teatrar och konsertlokaler som tillhör någon annan än
            staten.
          </note>
          <note>
            I de samtal som jag har haft med de lokalhållande organisationerna
            har främst behoven av lokaler i storstädernas utanförskapsområden
            lyfts fram och frågan om digitaliseringen av allmänna samlingslokaler.
            Riksdagen har på regeringens förslag beslutat om medel för en
            digitalisering av biografer för att kunna upprätthålla ett rikt
            kulturliv i hela landet. Även de allmänna samlingslokalerna kommer
            att kunna dra nytta av denna insats. Satsningen omfattar totalt
            60 miljoner kronor och beräknas pågå under fyra år.
          </note>
          <note>
            I regeringens proposition En politik för det civila samhället
            (prop. 2009/10:55) uttrycks att stödet till allmänna samlingslokaler
            även i fortsättningen är långsiktigt viktigt som en förutsättning
            för den infrastruktur som de allmänna samlingslokalerna utgör
            för det civila samhället, föreningslivet och demokratin. Regeringens
            ambition i det avseendet ligger fast.
          </note>
          <note type="speaker">
            Anf. 43 BERIT HÖGMAN (S):
          </note>
          <note>
            Fru talman! Jag tackar statsrådet för svaret!
          </note>
          <note>
            Alla har ett ansvar för det offentliga rummet, säger Nyamko Sabuni
            i sitt svar på min interpellation. Jag skrev interpellationen
            därför att det som händer och har hänt i Husby, eller det som
            inte händer i Hammarby Sjöstad, är ett exempel bland många exempel
            på vad som händer när det gemensamma ska ersättas av någon annan
            och denne någon annan inte är identifierad eller denne någon annan
            inte har resurser att ta det ansvaret.
          </note>
          <note>
            Den senaste World Values-undersökningen visar att Sverige är
            världsledande på två områden, nämligen privatisering och sekularisering.
          </note>
          <note>
            Husbymänniskorna skriver själva i sitt dokument att under många
            år, men framför allt sedan Alliansens valseger 2006, har de sett
            hur stora och viktiga delar av deras gemensamma samhällsservice
            har försvunnit. I Husby och Järva har denna utveckling varit oerhört
            tydlig. Bara under de senaste åren har de förlorat skolor, vårdcentraler,
            postkontor, förvaltningshus, försäkringskassa med mera. Nu kom
            beskedet om att den enda offentliga mötesplatsen inte längre kan
            bedrivas så utan ska flyttas till ett annat ställe därav ockupationen
            av den.
          </note>
          <note>
            Det som sker i Husby är inte en isolerad händelse. Runt om i
            vårt land ser vi att det börjar bli brist på offentliga samhällslokaler.
            Också föreningslivet blir bostadslöst. Inte nog med att ungdomarna
            blir bostadslösa, föreningslivet blir också bostadslöst.
          </note>
          <note>
            Det blir knepigt för mig när statsrådet säger att det är primärt
            kommunerna som har ansvaret. Om inte staten visar viljan och inriktningen
            på ett tydligt sätt är det inte underligt om kommunerna agerar
            som de gör. Stockholms kommun är borgerlighetens flaggskepp, och
            det är den kommun som har gått i bräschen för att utrota det offentliga
            rummet vare sig det handlar om teatrar i Högdalen, kommunala biografer
            eller vad som har hänt i Husby.
          </note>
          <note>
            Det finns ju konkreta saker som regeringen skulle kunna göra.
            Man skulle kunna välja att förtydliga plan- och bygglagens 2 §
            genom att beskriva att det redan från början ska finnas ett offentligt
            rum när det byggs ett nytt bostadsområde. Det är det som är problemet
            i Hammarby Sjöstad.
          </note>
          <note>
            Om andra intressen än staten ska göra saker måste det också visas
            tydligare hur ansvaret ska kunna utkrävas. Annars blir det någon
            annan, som inte är identifierad. Jag kan inte med min skattesänkning
            köpa ett folkets hus det kan inte varje människa göra. Det finns
            en poäng med att vi äger och driver vissa saker gemensamt.
          </note>
          <note>
            Faktum är att anslagen till lokalhållande organisationer har
            minskat år efter år, och behovet är mycket större än de resurser
            som ställs till förfogande. Jag tror att de pengar som Boverket
            har till sitt förfogande är mindre än en tredjedel av det beskrivna
            behovet årligen.
          </note>
          <note>
            Min första fråga är: Är statsrådet beredd att driva frågan om
            ett förtydligande i plan- och bygglagen?
          </note>
          <note type="speaker">
            Anf. 44 Statsrådet NYAMKO SABUNI (FP):
          </note>
          <note>
            Fru talman! Jag håller med Berit Högman om att det är viktigt
            med samlingslokaler, och det är därför som jag i mitt svar fokuserar
            mycket på det och på det ansvar som staten tar. Men vi är också
            överens om att fler bör kunna ta ansvar för våra samlingslokaler.
            Jag nämnde landstingen, kommunerna och inte minst det civila samhället.
          </note>
          <note>
            Staten betalar ut mycket pengar till ideella organisationer.
            Det går ungefär 10 miljarder till dessa föreningar, så visst finns
            det resurser för att kunna samverka så att samlingslokalerna kan
            hållas öppna.
          </note>
          <note>
            Likaså, som jag sade tidigare, ligger det yttersta ansvaret för
            samlingslokaler lokalt på enskilda kommuner. Vad staten försöker
            göra är att komplettera kostnaderna för att kunna hålla dessa
            lokaler öppna, renovera lokalerna, tillgängliggöra dem för alla
            medborgare och inte minst digitalisera dem. Att driva lokalerna
            är ett kommunalt ansvar, men vi ställer upp med de resurser som
            vi kan ställa upp med.
          </note>
          <note>
            Det som händer i Husby är väldigt lokalt, och jag tror att Berit
            Högman, precis som jag, kan ta reda på exakt vad stockholmspolitikerna
            anser. Att det saknas samlingslokaler i Stockholms stad är inte
            någonting som har hänt de senaste åren. Jag har kunnat se i statistiken
            att nedläggningen av samlingslokaler började redan på 90-talet.
            År 1990 fanns det 78, och år 2000 var det bara 18 kvar. Under
            den perioden har vi haft både socialdemokratiskt styre och borgerligt
            styre i Stockholms stad, så det finns nog intresse för både Berit
            Högman och mig att ta reda på hur Stockholms stad tänker när det
            gäller samlingslokaler för medborgarna.
          </note>
          <note>
            I övrigt kan jag se när jag blickar ut nationellt att det finns
            gott om samlingslokaler. I några kommuner finns det svarta hål
            att fylla, men det är väldigt svårt för staten att gå in i en
            enskild kommun och fylla det om kommunen själv inte tar initiativet.
          </note>
          <note>
            Jag har en dialog med de lokalhållande organisationerna, och
            i samtalen med dem om deras behov är jag alltid beredd att överväga
            vad vi kan göra för att lösa de problem som de beskriver. Men
            till syvende och sist måste intresset ändå komma från dem som
            ska tillhandahålla dessa lokaler och samlingsplatser, och det
            är kommunerna. Jag kan inte tvinga någon kommun att ha samlingslokaler
            om kommunen själv inte tar initiativet. Sedan kan det kompenseras
            med ytterligare medel från staten, de medel som vi har i anslaget,
            och från Allmänna arvsfonden, Boverket och så vidare.
          </note>
          <note>
            Resurser finns delvis, men alla kommuner vill inte alltid ansöka.
            Jag kan inte svara på varför till exempel Stockholms stad inte
            ansöker om dessa pengar som finns att tillgå från statens sida.
          </note>
          <note>
            Det är väldigt många som ansöker om pengar så är det med alla
            anslag som finns tillgängliga för medborgarna, föreningar och
            andra att söka. Men att det kommer in ett stort antal ansökningar
            betyder inte nödvändigtvis att det ska finnas pengar så att alla
            kan få, utan vi prioriterar de projekt som handlar om tillgänglighet,
            digitalisering och ungdomsverksamhet. Framför allt måste det medfinansieras
            av kommunen. Det är då vi kan väcka intresset från kommunerna
            att vilja hålla kontakt med oss och diskutera, för att vi på det
            sättet tillsammans ska kunna utveckla våra samlingslokaler runt
            om i landet.
          </note>
          <note type="speaker">
            Anf. 45 BERIT HÖGMAN (S):
          </note>
          <note>
            Fru talman! Jag tycker att det är beklagligt att statsrådet abdikerar
            från en så viktig roll som att vara minister med ansvar för de
            här frågorna. Med politik är det så att man inte bara kan uttrycka
            en sak i ord utan att det leder till handling. I detta fall leder
            det ju inte till handling.
          </note>
          <note>
            Ett väldigt tydligt och konkret förslag är att göra förtydliganden
            i plan- och bygglagen. Då måste privata byggherrar, kommuner och
            andra i sin stadsplaneplanering ta hänsyn till en sådan sak och
            få den medverkan som skulle behövas. Jag hör att statsrådet inte
            är intresserad av den lösningen.
          </note>
          <note>
            Sedan kan det inte vara någon hemlighet för Nyamko Sabuni hur
            det ser ut ute i kommunerna. Där vi har gott om samlingslokaler
            har vi ont om ungdomar och gott om äldre, och befolkningsutvecklingen
            och skatteunderlagsutvecklingen är sådana att ingen av oss är
            avundsjuk på dem som ska leda det jobbet.
          </note>
          <note>
            Dessutom är det en icke tvingande verksamhet, och vi har mängder
            med lagstiftning där vi från riksdagen ålägger kommunerna att
            göra både det ena och det andra, bland annat införa LOV. På vartenda
            politikområde finns det verksamheter där regeringen och riksdagen
            väljer att näst intill i detalj styra kommunerna. Men just här,
            där det handlar om livskvalitet för människor, värdet av att möta
            andra, gärna dem som är olika, tar ministern ett rejält kliv bakåt
            och säger: Nej, det här tar jag inget ansvar för det gör kommunerna.
            Men om det finns någon kommun som vill finns det lite pengar.
          </note>
          <note>
            Då vill jag betona: Det är väldigt lite pengar. Jag förstår också
            att man inte kan bevilja alla ansökningar, men om vi tittar på
            anslagsutvecklingen ser vi att den har minskat år för år. Den
            anslagsökning 2007 som ministern hänvisar till är egentligen bara
            ett slags budgetteknisk abrovink och har ingenting med ambitionshöjning
            att göra. Den allra största delen av pengarna går till att anpassa
            lokaler för funktionsnedsatta och en mindre del till att utveckla
            verksamhet särskilt för ungdomar. Det är där som problemen ligger.
          </note>
          <note>
            Många kommuner tvingas göra neddragningar i den icke lagstadgade
            verksamheten när socialbidragen ökar till följd av att människor
            inte har arbete och arbetslöshetsförsäkring. Vad är det som drabbas?
            Jo, det är folkbildningen, föreningsstödet och fritidsgårdarna
            allt det som skapar kitt och sammanhållning för unga människor
            i samhället. De som satsar annorlunda, exempelvis Botkyrka, är
            undantag från regeln att det går åt ett håll.
          </note>
          <note>
            Om regeringen har ambitioner att göra verklighet av orden som
            handlar om det civila samhället och dess möjligheter räcker det
            inte att säga det, utan man måste också göra det. Då räcker det
            inte att säga att kommunerna får ta ansvar för föreningsanslagen,
            att kommunerna får ta ansvar för det här, utan staten måste visa
            på vilket sätt. Det är när staten sätter strålkastarljuset på
            ett politikområde som det blir intressant på den regionala och
            den lokala nivån. Nu har vi en kulturminister som väljer att inte
            sätta strålkastarljuset på kulturen, och jag hade förhoppningen
            att du skulle sätta strålkastarljuset på det civila samhället.
            Jag känner att du abdikerar från uppdraget, och det beklagar jag
            verkligen.
          </note>
          <note type="speaker">
            Anf. 46 Statsrådet NYAMKO SABUNI (FP):
          </note>
          <note>
            Fru talman! Att sätta strålkastarljuset på det civila samhället
            jag tror inte att det är något statsråd före mig som har gjort
            det såsom jag har gjort, såsom denna regering har gjort. Den allra
            första propositionen om det civila samhället, då vi i samarbete
            med det civila samhället diskuterade fram självständighet, utveckling,
            demokrati och allt det där, lades fram av denna regering. Den
            lades inte fram av Berit Högmans regering under alla år. Visst
            har vi satt strålkastarljuset på det civila samhället och det
            som bidrar till att utveckla samhället.
          </note>
          <note>
            Återigen: Om Berit Högman egentligen diskuterar att begränsa
            det kommunala självstyret är det bättre att säga det rakt ut,
            och så diskuterar vi utifrån de villkoren. Vi har ett kommunalt
            självstyre. Kommunerna har ett ansvar för vissa verksamheter.
            Kommunen har en plånbok, precis som staten. Lika lite som kommuner
            kan finansiera allt kan staten finansiera allt. Det handlar om
            att fördela och se till att alla får en liten bit av de medel
            som vi har från år till år.
          </note>
          <note>
            Staten tar sitt ansvar. Vi abdikerar inte, tvärtom. Vi tar vårt
            ansvar och vill vara med och utveckla de här samlingslokalerna
            i samarbete med kommunen.
          </note>
          <note>
            Jag vet inte om det är plan- och bygglagen som är det stora problemet.
            Jag tror snarare att det är politiskt ointresse. Den kommun som
            faktiskt vill ha samlingslokaler för sina medborgare sätter väl
            bara i gång och gör detta. Det finns ingen lagstiftning som hindrar
            det. Men den dag du vill att vi ska börja lagstifta om exakt vad
            och hur kommunen ska göra kanske det är bättre att det kommer
            in en interpellation som handlar om det kommunala självstyret
            och på vilket sätt staten ska ta över ansvaret för kommunala verksamheter.
          </note>
          <note>
            Jag håller med Berit Högman. Staten tar sitt ansvar. Kommunerna
            kan ta ett bättre ansvar. Men det kan inte vara så att allting
            överlåts till regeringen, utan vissa saker sköts bäst lokalt.
            Vi kan delvis finansiera, men det är lokalt man planerar, och
            det är lokalt man vet vilka behov medborgarna har.
          </note>
          <note type="speaker">
            Anf. 47 BERIT HÖGMAN (S):
          </note>
          <note>
            Fru talman! Den sista meningen i svaret är: Regeringens ambition
            i det avseendet ligger fast. Jag har förstått av den här diskussionen
            att det innebär att regeringens brist på ambition i det här avseendet
            ligger fast. Det har nämligen inte framkommit någonting nytt som
            skulle leda till bättre förutsättningar för skapandet av det offentliga
            rummet.
          </note>
          <note>
            När regeringen tillträdde satte man en rejäl spik i den kistan
            genom att ta bort de fria entréerna på statliga museer. Statliga
            museer kanske var den symbol som också var viktig för ett offentligt
            rum där det finns saker som vi gemensamt äger, som vi gemensamt
            förvaltar och som vi gemensamt borde ha tillgång till utan att
            mäta storleken på plånboken.
          </note>
          <note>
            Det var en signal som sedan följdes, särskilt i borgerliga kommuner.
            Stockholm är ett flaggskepp där. Man säljer ut. Det är viktigare
            att vara kund i en affärsgalleria än att vara en individ som får
            komma till en samlingslokal för gemensamma möten.
          </note>
          <note>
            Den här World Values-undersökningen har säkert rätt i att vi
            leder i privatisering det känns verkligen så och säkert också
            i att vi leder i sekularisering. Min bestämda övertygelse är att
            det, när det sker, är viktigt med platser för mänskliga möten.
            För det är först i mötet med varandra som vi växer som människor.
            Ju mer olika vi är, desto bättre blir det. Då växer också samhället.
            Men det förutsätter att det finns en infrastruktur för de här
            samtalen.
          </note>
          <note>
            Det är samma sak när det gäller digitalisering av biograferna.
            Ni måste tidigarelägga de insatserna för att digitaliseringen
            av biograferna ska bli verklighet. Det tar för lång tid. Biograferna
            hinner dö på vägen.
          </note>
          <note type="speaker">
            Anf. 48 Statsrådet NYAMKO SABUNI (FP):
          </note>
          <note>
            Fru talman! Jag håller fast och fullt med Berit Högman om vikten
            av samlingslokaler där medborgarna kan mötas och utvecklas tillsammans.
            Regeringens ambition på detta område, att tillsammans med kommunerna
            utveckla samlingslokaler, ligger kvar. Den ligger fast. Däremot
            har regeringen inte ambitionen, och kommer inte att ha någon sådan
            ambition, att ta över det kommunala ansvaret. Det här måste kommunerna
            se till att ansvara för. Och de måste se till att tillsammans
            med oss utveckla den verksamheten, som är bra och behövlig för
            deras medborgare.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellationerna 2011/12:211 och 213 om genusproblematiken
            inom vuxenutbildningen samt om yrkesvux och konjunkturläget
          </note>
          <note type="speaker">
            Anf. 49 Statsrådet NYAMKO SABUNI (FP):
          </note>
          <note>
            Fru talman! Gunilla Svantorp har frågat mig om jag avser att
            vidta några åtgärder för att öka andelen män inom vuxenutbildningen.
            Gunilla Svantorp har även frågat mig om jag avser att satsa på
            en fortsatt verklig satsning på yrkesvux där nya deltagare kan
            påbörja utbildning.
          </note>
          <note>
            Andelen män inom den kommunala vuxenutbildningen har ökat de
            senaste åren och uppgår nu till knappt 37 procent. Detta innebär
            att andelen män inom den kommunala vuxenutbildningen är den högsta
            sedan början av 1990-talet.
          </note>
          <note>
            Vuxenutbildningen har alltid haft svårt att attrahera de individer,
            ofta män, som är i störst behov av utbildningen. En viktig utgångspunkt
            i det arbete med att reformera vuxenutbildningen som just nu pågår
            är att vuxenutbildningen måste bli bättre på att nå dem med störst
            behov. De som har störst behov av vuxenutbildning är oftast de
            som står längst ifrån arbetsmarknad och samhällsliv, till exempel
            nyanlända invandrare eller ungdomar som av olika anledningar inte
            har fullföljt grund- eller gymnasieskolan. För dessa kan vuxenutbildning
            ofta vara en väg ut ur arbetslöshet och utanförskap till arbete
            och integration i samhället.
          </note>
          <note>
            Nyckeln till att nå dem som har störst behov, och därmed också
            fler män, är att så långt som möjligt skräddarsy utbildningen
            efter individers varierande behov och förutsättningar. En skräddarsydd
            vuxenutbildning kan innebära att utbildningen erbjuds vid olika
            tidpunkter, så att den kan kombineras med praktik eller arbete,
            eller att utbildningen erbjuds i olika former, som distansundervisning
            eller arbetsplatsförlagt lärande. En fullständig individanpassning
            innebär att alla delar av en individs utbildning alltid utgår
            från just denna individs förkunskaper, mål och livssituation i
            övrigt. Regeringen har de senaste åren arbetat med att reformera
            vuxenutbildningen. Den nya skollagen (2010:800) och förordningen
            (2011:1108) om vuxenutbildning, som börjar tillämpas från och
            med den 1 juli 2012, är viktiga steg i denna reformering. Tillämpningen
            av dessa författningar kommer att innebära en tydlig förstärkning
            av individperspektivet inom vuxenutbildningen.
          </note>
          <note>
            Förutom arbetet med att reformera och individanpassa vuxenutbildningen
            vill jag även lyfta fram två av regeringen initierade satsningar
            som redan har bidragit till en jämnare könsfördelning inom vuxenutbildningen.
          </note>
          <note>
            Den första är lärlingsutbildning för vuxna. Denna satsning startade
            2011 och har hittills attraherat fler män än kvinnor, 54 procent
            män och 46 procent kvinnor. Lärlingsutbildningen för vuxna är
            en utbildning som i mycket hög grad kan anpassas efter den enskilda
            elevens behov. Ofta är en lärlingsutbildning helt individualiserad,
            med bara en person på just den utbildningen. Detta gör utbildningen
            mer attraktiv bland grupper som vuxenutbildningen ofta har haft
            svårt att attrahera, däribland många män.
          </note>
          <note>
            Den andra satsningen, som jag vill lyfta fram, är satsningen
            på utbildning för arbetslösa 2024-åringar. Denna satsning, som
            inleddes 2011, syftar till att underlätta för arbetslösa ungdomar
            att avsluta sin grund- eller gymnasieskoleutbildning och därmed
            förbättra sina möjligheter till arbete. Även denna satsning har
            hittills lockat fler män än kvinnor, 52 procent män och 48 procent
            kvinnor.
          </note>
          <note>
            När det gäller Gunilla Svantorps andra fråga kan jag bara konstatera
            att det inte stämmer att den förlängda satsningen på yrkesinriktade
            kurser på gymnasial nivå inom vuxenutbildningen (yrkesvux) bara
            skulle vara öppen för dem som har påbörjat utbildningen senast
            under 2011. Jag kan med glädje säga att det tidigare kravet på
            att utbildningen måste påbörjas senast under 2011 har tagits bort.
          </note>
          <note type="speaker">
            Anf. 50 GUNILLA SVANTORP (S):
          </note>
          <note>
            Fru talman! Jag vill börja med att tacka statsrådet för svaret
            på de båda interpellationerna, som har bakats ihop. I svaret kan
            vi bland annat läsa att det aldrig har varit så många män i vuxenutbildningen
            som nu det är 37 procent, precis som statsrådet just sade samt
            att man har gjort satsningar som attraherat fler män än kvinnor.
            Det gäller till exempel lärlingsutbildningen för vuxna och möjligheten
            för arbetslösa 2024-åringar att läsa in det som fattas.
          </note>
          <note>
            Jag tycker att svaret andas en nöjdhet över läget. Jag kan aldrig
            vara nöjd med att vi så långt tillbaka som vi ser har en så stor
            skevhet mellan könen när det gäller dem som läser vidare. Det
            livslånga lärandet handlar ju inte bara om att vidareutbilda sig
            till ett jobb. Det handlar också om att vidareutbilda sig inom
            sitt jobb. Där ser vi att männen är betydligt sämre än vad kvinnorna
            är.
          </note>
          <note>
            Jag funderar ofta på vad regeringen egentligen har för ambitioner
            med vuxenutbildningen. Ses den som en reservdelsfabrik där man
            rättar till tidigare misstag, eller ses den som en viktig del
            för att förverkliga målsättningarna om det livslånga lärandet?
            Jag hoppas, fru talman, att statsrådet här kan utveckla sina tankar
            kring vuxenutbildningen lite mer, eftersom det är statsrådet som
            är ansvarig för denna del av utbildningen. Vi är många som är
            nyfikna på hur man ser på det livslånga lärandet och gärna med
            genusproblematiken i centrum, eftersom det är den fråga som jag
            har ställt i dag.
          </note>
          <note>
            När jag fördjupade mig i Skolverkets lägesbedömning, för 2011,
            för vuxenutbildningen bestämde jag mig för att ställa de frågor
            som vi diskuterar i dag i kammaren. Det kan ju inte vara så att
            regeringen sätter upp ett antal mål och sedan pratar om målen
            men inte alls bryr sig om att följa upp vad som faktiskt händer
            på utbildningsområdet för vuxna.
          </note>
          <note>
            I den här rapporten kunde jag till exempel läsa att siffran över
            andelen män och kvinnor inom vuxenutbildningen har sett ungefär
            likadan ut de senaste tio åren. Det är alltså två tredjedelar
            fler kvinnor som kompetensutvecklar sig. Det väckte min fråga
            och fundering. Och det finns många fler frågor och funderingar
            som väcks när man läser den här rapporten, så jag lär återkomma.
          </note>
          <note>
            När det gäller yrkesvux och det faktum att den viktiga satsningen
            är på gång att fasas ut ställer jag mig så klart frågande till
            svaret, även om jag tror på statsrådets ord om att man har ändrat
            på det. Jag fick leta långt inne i verktygslådan innan jag hittade
            regeringsbeslutet från december 2011, tror jag att det var, som
            säger att man har ändrat det tidigare beslutet att inga nya deltagare
            får börja om de inte redan har börjat 2011 eller tidigare.
          </note>
          <note>
            Eftersom detta var något som vi hade en stor diskussion om när
            vi fattade beslutet borde man ha sett till att fler känner till
            att man har ändrat förutsättningarna, för det var i alla fall
            något som inte vi visste någonting om. Min fråga handlade dock
            inte specifikt om vilka som har möjlighet att gå på yrkesvux utan
            mer om satsningen på yrkesvux över huvud taget, och det har inte
            statsrådet svarat ett dugg på i sitt svar.
          </note>
          <note>
            Därför måste jag få fråga statsrådet om hon känner att uppdraget,
            som första gången beskrivs i budgetpropositionen för 20082009,
            nu är slutfört, eftersom man avser att fasa ut detta 2013. Har
            de personer som hade behov av yrkesvuxutbildning fått den, eller
            tror statsrådet möjligtvis att det finns fler personer som borde
            komma i fråga för denna satsning framöver? Om svaret på den frågan
            är ja, hur resonerade då regeringen när man valde att satsa över
            5 miljarder kronor på att sänka krogmomsen i stället för att satsa
            de pengarna på att utbilda människor till jobb?
          </note>
          <note type="speaker">
            Anf. 51 ROGER HADDAD (FP):
          </note>
          <note>
            Fru talman! Det är en väldigt viktig debatt vi har här om yrkesvux
            och konjunkturläget. Det är den interpellationsdebatten jag har
            anmält mig till.
          </note>
          <note>
            När man lyssnar på Socialdemokraterna kan det låta lite grann
            som att ju fler som är inskrivna i vuxenutbildningen desto bättre.
            På ett sätt kan man tycka att staten ska ta ett större ansvar
            och se till att fler personer antas till den kommunala vuxenutbildningen,
            men jag tycker att det är viktigt att borra i och titta på vilka
            personer det handlar om och hur målgruppen ser ut. Är det alltid
            positivt att antalet personer i vuxenutbildningen ökar?
          </note>
          <note>
            Vuxenutbildningen används av en del för att sadla om. Man kanske
            har jobbat som barnskötare, men sedan finns det för många barnskötare
            i vissa kommuner samtidigt som det efterfrågas fler personer i
            vård- och omsorgssektorn, och då kanske man vill sadla om. Då
            är vuxenutbildning ett viktigt komplement. Eller så har man kanske
            varit arbetslös ett tag och har helt enkelt inte någon utbildning
            men vill nå gymnasiekompetens, vilket många arbetsgivare ställer
            krav på, och då kan vuxenutbildning också vara en väg att gå.
          </note>
          <note>
            Den absolut viktigaste orsaken i alldeles för många kommuner
            är dock den utslagningsmaskin som den socialdemokratiska gymnasieskolan
            har varit, inte minst på de yrkesinriktade programmen. Då kan
            man tycka att vi använder resurserna lite fel här i samhället,
            att för många miljoner i landets kommuner går till att lappa och
            laga bristfälliga gymnasieutbildningar i den kommunala eller fristående
            gymnasieskolan.
          </note>
          <note>
            Jag tycker därför att de reformer som nu är på väg att sjösättas
            med den nya gymnasieskolan, där vi får tydligare lärlings- och
            yrkesutbildningar, är ett sätt att se till att fler ungdomar faktiskt
            lämnar gymnasiet med rätt utbildning, precis som statsrådet också
            anger i sitt svar.
          </note>
          <note>
            Med tanke på konjunkturen tycker jag även att det är rätt prioriteringar
            som sker när det gäller vuxenutbildningar och yrkesvux. Tittar
            vi historiskt ser vi att vi började med runt 270300 miljoner kronor
            2009 för att under 2010, när det var väldigt tufft på arbetsmarknaden,
            vara uppe i nästan 1,2 miljarder som fördelades enbart till yrkesvux.
            Jag tycker alltså inte att det är fel att man anpassar yrkesvuxsatsningen
            både efter de behov som finns och efter konjunkturen.
          </note>
          <note>
            Eftersom Gunilla Svantorp särskilt lyfter upp ungdomsarbetslösheten
            vill jag till sist ändå peka på att regeringen också har tittat
            på arbetsgivaravgifter när det gäller ungdomar. Vi har också förstärkt
            arbetsförmedlingarna nu när det börjar bli lite skakigt på arbetsmarknaden.
          </note>
          <note>
            Jag vill skicka med Gunilla Svantorp uppmaningen att prata med
            sina socialdemokratiska kolleger i många av landets kommuner där
            man tyvärr, när man konstaterar att staten och regeringen skjuter
            till yrkesvuxpengar som fortfarande får anses vara ett generöst
            statsbidrag, gör stora överskott eller till och med trappar ned
            den kommunala vuxenutbildningsinsatsen i stället för att komplettera
            statens insatser och erbjuda ännu fler ungdomar och vuxna vuxenutbildning.
            Det tycker jag också är viktigt att notera.
          </note>
          <note type="speaker">
            Anf. 52 Statsrådet NYAMKO SABUNI (FP):
          </note>
          <note>
            Fru talman! Precis som Roger Haddad var inne på anpassas vuxenutbildningen
            i stort väldigt mycket efter konjunkturen och efter hur det ser
            ut på arbetsmarknaden. När vi har svåra tider på arbetsmarknaden
            är det viktigt att det finns platser inom vuxenutbildningen för
            dem som vill omskola sig för att kunna ta andra och nya jobb på
            arbetsmarknaden.
          </note>
          <note>
            Jag menar att denna regering har tagit ett stort ansvar för vuxenutbildningen.
            Här talar vi om individualisering för att fler ska kunna känna
            att det finns någonting för dem inom vuxenutbildningen. Vi talar
            om validering, att människor inte ska behöva läsa saker som de
            redan kan. Vi talar om att uppvärdera yrkesutbildningar i förhållande
            till teoretiska utbildningar.
          </note>
          <note>
            Allt detta sammantaget menar jag leder till att vi också lockar
            de grupper som behöver det mest och som vuxenutbildningen tidigare
            inte har nått. Det är framför allt män. Det är självklart att
            jag inte är nöjd med den statistik vi har i dag. Jag försökte
            redovisa statistiken för Gunilla Svantorp genom att säga att det
            går framåt, men vi vidtar ytterligare åtgärder för att det ska
            se ännu bättre ut.
          </note>
          <note>
            Jag vet inte var den statistik som Gunilla Svantorp läste upp
            kommer ifrån, men jag har en statistik som visar att när det gäller
            den kommunala vuxenutbildningen stämmer det att det är väldigt
            många kvinnor i förhållande till män. Men om vi tittar på andra
            vuxenutbildningar, till exempel sfi, har vi fördelningen 57 procent
            kvinnor och 43 procent män. Tittar vi på yrkeshögskolan är det
            52 procent kvinnor och 48 procent män. Tittar vi på särvux är
            det 4951 och på folkhögskolan 6040.
          </note>
          <note>
            Vi brukar säga att allt mellan 60 procent och 40 procent är jämställt,
            så vuxenutbildning i stort är tillgänglig för både män och kvinnor.
            Men den kommunala delen, den som inte har individualiserats eller
            tagit hänsyn till vad de som söker tidigare kan och har läst,
            verkar ha lockat fler kvinnor än män.
          </note>
          <note>
            Vi hoppas att de förändringar som regeringen nu vidtar ska leda
            till att den utveckling vi ser, det vill säga att fler män söker
            sig också till de kommunala vuxenutbildningarna, ska kunna fortsätta.
            Här menar jag att vi har samma intresse, och vi tänker fortsätta
            med detta.
          </note>
          <note>
            När det gäller satsningar på vuxenutbildning är det återigen
            så att vi anpassar dem till arbetsmarknadens läge. År 2008 när
            vi hade den värsta finanskrisen genom tiderna satsades det 2 miljarder
            mer jämfört med 2006 när Socialdemokraterna lämnade regeringsmakten.
            I dag har vi tagit bort 1 miljard eftersom den kris vi har i dag
            inte motsvarar den kris vi hade 20082009.
          </note>
          <note>
            Fortfarande ligger vi på 1 miljard kronor mer jämfört med 2006
            så visst har denna regering byggt ut vuxenutbildningen. Det gör
            vi för att vi anser den vara viktig, både för att ge människor
            en andra chans och för att ge människor som vill omskola sig och
            byta bransch möjlighet att göra det. Där menar jag att yrkesutbildningar
            har varit viktiga. Vi ser att de som går yrkesutbildningar också
            kommer ut i arbete. Där finns det anledning att följa utvecklingen
            och vid behov också återkomma till att utöka antalet platser.
            Om arbetsmarknaden efterfrågar det ska vi självklart se till att
            arbetsmarknaden får den kompetens som behövs.
          </note>
          <note type="speaker">
            Anf. 53 GUNILLA SVANTORP (S):
          </note>
          <note>
            Fru talman! Det gläder mig att statsrådet ser lika positivt på
            att vi ska försöka jämna ut så att det är lika många män och kvinnor
            som går vuxenutbildningarna, för om man tittar på dem som i dag
            har jobb men som riskerar att bli av med sitt jobb är det väldigt
            många lågutbildade män i den gruppen. Då måste man tänka lite
            längre framåt på vad som kommer att hända när deras jobb försvinner
            och ha en plan för det.
          </note>
          <note>
            Kommunerna har en annan bild än den positiva bild som statsrådet
            ger just nu av läget. Senast häromveckan kunde man läsa om Malmö,
            om jag kommer ihåg rätt, där man var tvungen att skära ned 1 000
            platser inom vuxenutbildningen eftersom man tappar 38 miljoner
            i statsbidrag. Den positiva bild som statsrådet ger här stämmer
            alltså inte om man läser i lokala medier runt om landet.
          </note>
          <note>
            Det finns runt om i vårt land många goda exempel på lokala initiativ
            där man förstått vikten av vuxnas kompetensutveckling. Där är
            den i Göteborg ett gott exempel. De har alltid haft en stor andel
            av sin arbetsföra befolkning inom industrin, över 20 procent,
            vilket gjort att många av och till har mist jobbet. Det har vi
            sett alldeles nyligen. Då löser man inte problemet genom att sitta
            med armarna i kors och vänta på att någon annan ska göra det,
            utan då tar man tag i saker och ting.
          </note>
          <note>
            På en konferens häromveckan kunde man höra vuxenutbildningschefen
            i Göteborg berätta hur man med hjälp av kompetenshöjande åtgärder
            kunde behålla människor i arbete eller hjälpa dem att byta yrkesbana.
            För att lyckas med det krävs nationella satsningar till exempel
            genom att de som riskerar att hamna i arbetslöshet får en rimlig
            ersättning för att omskola sig. Man ska känna sig trygg under
            den tid man satsar på både sig själv och landets tillväxt.
          </note>
          <note>
            Roger Haddad sade att S tycker att ju fler som är inskrivna i
            vuxenutbildning desto bättre och frågade om det alltid är positivt
            att antalet personer i vuxenutbildningen ökar. Det beror på vilket
            perspektiv man har. Jag tycker att det livslånga lärandet är viktigt.
            Det är klart att jag då inte ser det som negativt att vi har många
            människor som väljer att vidareutbilda sig, oavsett om de riskerar
            att bli arbetslösa eller har jobb.
          </note>
          <note>
            Sedan talade Roger Haddad om den utslagningsmaskin som gymnasieskolan
            varit under den socialdemokratiska regeringstiden. Nu har ni styrt
            i snart sex år, Roger Haddad, och hur har det sett ut de senaste
            sex åren? Har andelen elever som lämnar skolan utan godkända betyg
            eller hoppar av i förtid minskat? Nej, det tror jag inte att det
            har. Där har vi nog en läxa att lära, både Roger Haddad och jag.
          </note>
          <note>
            Vidare sade Roger Haddad att det inte är fel att anpassa yrkesvux
            efter konjunkturläget, och statsrådet sade något liknande. I dag
            saknar 60 000 unga människor i Sverige gymnasieutbildning. Över
            800 000 av den totala befolkningen saknar gymnasieutbildning.
            Samtidigt har vi massarbetslöshet; arbetslösheten ligger på 78
            procent. I det läget måste man fundera på om det inte är allvarligt.
            Vill ni inte göra någonting åt den situationen? Är det inte bättre
            att satsa lite mer pengar på just vuxenutbildning?
          </note>
          <note type="speaker">
            Anf. 54 ROGER HADDAD (FP):
          </note>
          <note>
            Fru talman! Vi är inte nöjda med den nuvarande situationen. Jag
            har deltagit i ett antal interpellationsdebatter om ungdomsarbetslösheten,
            och varje gång får jag påminna om att ungdomsarbetslösheten är
            ett stort problem i Sverige. Likväl måste jag samtidigt få säga
            att 40 procent av ungdomarna heltidsstuderar. De går i gymnasieskolan.
          </note>
          <note>
            Jag satt för ett tag sedan med i en grupp med 35 arbetslösa ungdomar
            i Västerås. Många hade sökt sig till Arbetsförmedlingen, men alla
            ville inte söka arbetsmarknadshjälp på heltid utan ville ha deltid
            och timanställningar. Det finns alltså olika behov. Statsrådet
            Sabuni har bland annat pekat på lärlingssatsningarna inom vuxenutbildningarna
            och på satsningen på målgruppen 2024 år för att ungdomar ska kunna
            komplettera sin gymnasieutbildning. Det tycker jag är bra, och
            det verkar som om Gunilla Svantorp och jag är överens där.
          </note>
          <note>
            När det gäller gymnasieskolan vill jag säga att den nuvarande
            regeringen, där Folkpartiet har ansvar för utbildningsfrågorna,
            sjösatte sin gymnasiereform hösten 2011, alltså för ett drygt
            halvår sedan. Fram till dess gällde den gamla gymnasieskolan,
            den gamla gymnasiestrukturen med 16 treåriga nationella program,
            samtliga med krav på högskolebehörighet. Det har resulterat i
            att så många ungdomar tvingats söka upp Arbetsförmedlingen eller,
            för den delen, den kommunala vuxenutbildningen.
          </note>
          <note>
            Jag vill inte missuppfattas. Det är bra att man utbildar sig,
            det är bra att man förkovrar sig, men det är synd att våra vuxenutbildningspengar
            ska gå till att lappa och laga gymnasieskolans utbildningar i
            stället för att användas till att erbjuda yrkesutbildningar för
            att möta arbetsmarknadens behov.
          </note>
          <note>
            Det finns olika exempel som Gunilla Svantorp också nämnde. Kungsörs
            kommun i Västmanland skulle inte ha kunnat erbjuda vuxenutbildning
            utan yrkesvux medan vi i Västerås har både och. Det gäller, utöver
            statens insatser, att de kommunala politikerna tar sitt ansvar.
          </note>
          <note type="speaker">
            Anf. 55 Statsrådet NYAMKO SABUNI (FP):
          </note>
          <note>
            Fru talman! Gunilla Svantorp och jag är överens om vikten av
            vuxenutbildning för att människor ska omskola sig, för att människor
            ska få en andra chans, för att människor ska kunna komma ut i
            arbete. Men än viktigare är det att föra en politik för jobb.
            Jag hörde Gunilla Svantorp säga i sitt inlägg att människor som
            förlorar jobbet måste få chans till rimlig ersättning. Absolut,
            det är viktigt, men människor som förlorar jobbet måste också
            få chans till ett nytt jobb. Där fanns det inga förslag på vad
            som ska åstadkommas.
          </note>
          <note>
            Jag skulle vilja fråga: Hur skapar man nya jobb genom att till
            exempel inte vilja sänka momsen i restaurang- och cateringbranschen
            med tanke på alla unga som behöver få sitt första jobb eller alla
            nyanlända som behöver komma ut på arbetsmarknaden? Hur skapar
            man jobb genom att höja arbetsgivaravgiften för ungdomar som ska
            konkurrera med människor som har lång erfarenhet på arbetsmarknaden?
            Hur skapar man jobb genom att avskaffa ROT, eller för den delen
            RUT? Det är en politik som Gunilla Svantorps parti vill föra och
            säkert skulle föra om de hade regeringsmakten. Men det finns ingen
            som räknar ut hur många jobb den politiken skulle skapa.
          </note>
          <note>
            Det är viktigt med vuxenutbildning. Vi bygger ut vuxenutbildningen,
            men den måste kombineras med att det finns jobb att gå till. Det
            är det jag saknar i Gunilla Svantorps inlägg i dag.
          </note>
          <note type="speaker">
            Anf. 56 GUNILLA SVANTORP (S):
          </note>
          <note>
            Fru talman! Det är klart att vi socialdemokrater har en politik
            för jobb. Det är bara att läsa vår budgetmotion som väldigt mycket
            handlar om jobbskapande åtgärder. Jag tänkte gå in på det lite
            mer i vår nästa interpellationsdebatt.
          </note>
          <note>
            Konjunkturinstitutet och många andra ifrågasätter de 5,4 miljarder
            som regeringen satsat på sänkningen av krogmomsen. Enligt de första
            artiklarna skulle det skapa 20 000 jobb, men det senaste jag läste
            handlade om 3 500 jobb. Däremellan har det skrivits många artiklar
            och antalet har hela tiden minskat. När man inte har en aning
            om hur många jobb det skapar är det en mycket märklig satsning
            som gjorts.
          </note>
          <note>
            Vuxenutbildningen är fantastisk och vi ska vara rädda om den.
            Den är unik för Sverige. Under tidigare konjunkturnedgångar har
            vi vidareutbildat människor så att de varit redo att ta jobb när
            jobben har kommit. Nu ser vi att människor lämnas i sticket. De
            får gå hemma och göra ingenting. Dessutom får ungdomarna inte
            komma till Arbetsförmedlingen och få någon som helst åtgärd förrän
            det gått hundra dagar. Vem av oss som skapar jobb kan därför diskuteras.
          </note>
          <note>
            Vi håller på att förlora en hel generation ungdomar. Jag är jättebekymrad.
            Långtidsarbetslösheten stiger. Människor är långtidsarbetslösa
            allt längre tid och kommer allt längre bort från arbetslivet.
            Jag skulle vilja fråga statsrådet hur hon tänker kring dessa frågor
            kopplat till vuxenutbildningen och kanske framför allt kopplat
            till genusproblematiken som vi diskuterar i dag.
          </note>
          <note type="speaker">
            Anf. 57 Statsrådet NYAMKO SABUNI (FP):
          </note>
          <note>
            Fru talman! Hur mycket regeringen satsar på vuxenutbildning kunde
            jag visa i form av statistik. Jag kunde visa att vi bygger ut
            vuxenutbildningen. Vi vet att det är viktigt för människor som
            blir arbetslösa att ha möjlighet att omskola sig för att kunna
            byta jobb. Vuxenutbildningen möter den konjunktur och den efterfrågan
            som finns på arbetsmarknaden. Det är därför den byggs ut.
          </note>
          <note>
            Ett exempel är det som händer i Västra Götaland. Vi tillsätter
            extra resurser i just den regionen eftersom Saab gått i konkurs.
            Det kommer att bli svårare för människorna där, och regeringen
            behöver därför agera för att omskola dem så att de har möjlighet
            att få ett annat jobb. Det är det vuxenutbildningen handlar om,
            att hela tiden anpassa den till det som arbetsmarknaden efterfrågar.
          </note>
          <note>
            Gunilla Svantorp svarar fortfarande inte på frågan vad Socialdemokraterna
            vill göra för att skapa fler jobb. Vi bygger ut vuxenutbildningen.
            Vi har vidtagit åtgärder för att skapa fler jobb. Ja, sysselsättningsgraden
            är lägre. Vi har fler medborgare. Vi behöver skapa ännu fler jobb.
            Men hur kan skattehöjningar på sådant som skapar arbete samtidigt
            skapa fler jobb? Hur tror man att man skapar fler jobb genom att
            höja skatterna för företagen och genom att höja skatterna för
            dem som ska anställas? Det går inte ihop, Gunilla Svantorp. Jag
            hoppas verkligen att vår nästa interpellationsdebatt kan ge svar
            på dessa frågor.
          </note>
          <note>
            Jag har lyssnat på debatterna hela dagen i dag, också när finansministern
            var i kammaren, och jag tycker fortfarande inte att jag fått svar
            på hur avskaffande av RUT och ROT, höjning av momsen på krogarna
            och framför allt en dubblering av arbetsgivaravgiften för ungdomar
            skulle skapa jobb. Vi behöver få svar på dessa frågor.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § Svar på interpellationerna 2011/12:212 och 223 om yrkeshögskolan
          </note>
          <note type="speaker">
            Anf. 58 Statsrådet NYAMKO SABUNI (FP):
          </note>
          <note>
            Fru talman! Gunilla Svantorp har frågat mig om jag avser att
            öka antalet yrkeshögskoleutbildningar för att därmed möjliggöra
            för fler personer att gå från arbetslöshet till arbete. Jabar
            Amin har frågat mig om jag avser att vidta några åtgärder för
            att Myndigheten för yrkeshögskolan framöver ska kunna bevilja
            en större andel utbildningsplatser. Båda frågorna har ställts
            mot bakgrund av att tillstånd att ingå i yrkeshögskolan lämnades
            för 29 procent av utbildningarna i den senaste ansökningsomgången
            hos Myndigheten för yrkeshögskolan. De likartade frågeställningarna
            gör att jag väljer att besvara de båda interpellationerna samtidigt.
          </note>
          <note>
            Jag anser att det är glädjande att intresset för att anordna
            yrkeshögskoleutbildningar fortsatt är stort. Antalet ansökningar
            har enligt Myndigheten för yrkeshögskolan ökat med 27 procent,
            vilket visar på att arbetslivet har fortsatt högt förtroende för
            yrkeshögskolan. Yrkeshögskolan kan också uppvisa mycket goda resultat
            och andelen utbildade som har fått arbete efter avslutad utbildning
            var vid 2011 års uppföljning 86 procent.
          </note>
          <note>
            Regeringen har under de senaste åren gjort kraftiga förstärkningar
            på utbildningsområdet med anledning av finanskrisen och läget
            på arbetsmarknaden. Det har bland annat inneburit att yrkeshögskolan
            har fått extra resurser för att fler ska få utbildning inom områden
            där det finns behov av utbildad arbetskraft. Regeringen bedömer
            att yrkeshögskolan spelar en strategisk roll när det gäller att
            förse arbetslivet med kvalificerad arbetskraft.
          </note>
          <note>
            Sedan den borgerliga regeringen tillträdde 2006 har den kvalificerade
            yrkesutbildningen och yrkeshögskolan ökat med 10 000 årsplatser
            och antalet studerande med 13 000, så att nästan 45 000 studerande
            gick på någon sådan utbildning 2011. De resurser som har ställts
            till förfogande har också bidragit till att andelen beviljade
            ansökningar om att få starta utbildningar inom yrkeshögskolan
            kunnat öka betydligt från de 18 procent som kunde beviljas vid
            årsskiftet 2006/07 av den dåvarande Myndigheten för kvalificerad
            yrkesutbildning.
          </note>
          <note>
            Insatser som kan bidra till att underlätta för enskilda att gå
            från arbetslöshet till arbete behöver utformas på olika sätt och
            i olika sammanhang. När det gäller just yrkeshögskolan ska man
            hålla i minnet att det är en utbildningsform med behörighetskrav
            som motsvarar kompetens från avslutad gymnasieskoleutbildning
            och med utbildningar som ibland har speciella förkunskapskrav.
            Den kan därför inte i alla sammanhang fungera som ett första steg
            på vägen tillbaka till arbetsmarknaden.
          </note>
          <note>
            Jag vill vidare framhålla att de satsningar som regeringen i
            budgetpropositionen för 2012 (prop. 2011/12:1) har aviserat när
            det gäller vuxenutbildningen vilken förutom yrkeshögskolan innefattar
            bland annat kommunal vuxenutbildning, vuxenutbildning för utvecklingsstörda,
            svenskundervisning för invandrare och folkbildning är nog så viktiga
            i detta sammanhang. Totalt beräknas satsningarna inom vuxenutbildningen
            under 2012 uppgå till drygt 6,8 miljarder kronor exklusive kostnader
            för studiestöd, vilket historiskt sett är betydande.
          </note>
          <note>
            Mot bakgrund av detta anser jag att de av regeringen initierade
            satsningarna på yrkeshögskolan, vilka uppgår till drygt 1,6 miljarder
            kronor under 2012 exklusive kostnader för studiestöd, för närvarande
            ligger på en rimlig nivå. Jag avser naturligtvis att noga följa
            utvecklingen när det gäller överensstämmelsen mellan utbildningsutbudet
            och arbetsmarknadens behov.
          </note>
          <note type="speaker">
            Anf. 59 GUNILLA SVANTORP (S):
          </note>
          <note>
            Fru talman! Jag vill börja med att tacka statsrådet för svaret.
          </note>
          <note>
            Yrkeshögskolan är en fantastisk utbildningsverksamhet. Föregångaren
            hette kvalificerad yrkesutbildning och startade 1995/96 som en
            treårig försöksverksamhet. Den föll så väl ut att den socialdemokratiska
            regeringen 2001 inrättade Myndigheten för kvalificerad yrkesutbildning,
            och det blev en reguljär utbildningsform. Ansvaret övergick 2009
            till den nya Myndigheten för yrkeshögskolan, som samlar alla eftergymnasiala
            utbildningar under sitt tak. Ibland känns det nödvändigt att påminna
            om historien.
          </note>
          <note>
            Kvalificerad yrkesutbildning är alltså ingenting som har uppfunnits
            i och med regeringsskiftet 2006, utan resultatet av ett långt
            och gediget arbete hos flertalet socialdemokratiska regeringar.
            Det gläder mig att nuvarande regering också pratar väl om yrkeshögskolan
            och människors möjlighet att utbilda sig till viktiga yrken och
            kanske ännu mer till kommande viktiga yrken.
          </note>
          <note>
            Vad som däremot bekymrar mig är att den inte dimensioneras efter
            de behov som uppenbarligen finns. Allra mest kan det bekymra i
            de tider av massarbetslöshet som vi lever i just nu med tanke
            på den oerhört höga ungdomsarbetslöshet som vi har i vårt land,
            nästan den högsta i hela Europa. Det är ungdomar som inget hellre
            vill än att få ett jobb eller starta eget. Men för att klara av
            det behövs verktyg, och ett viktigt verktyg skulle en utbildning
            inom yrkeshögskolan vara.
          </note>
          <note>
            Statistiken talar för sig själv. Sex månader efter skolan har
            86 procent av dem som slutfört sin utbildning jobb eller har startat
            eget. Därför måste en ansvarsfull opposition med sikte på allas
            rätt till jobb och med sikte på en näringspolitik som tar till
            vara alla människors möjlighet att bidra till vårt lands tillväxt
            ställa just de frågor som jag har ställt i den här interpellationen.
          </note>
          <note>
            Varför dimensionerar inte regeringen fler platser? I dag får
            som statsrådet sade 29 procent av dem som ansöker om att få starta
            utbildning ett positivt besked. När utbildningsutskottet hade
            besök av myndighetens generaldirektör i slutet av januari sade
            hon att man lätt skulle ha kunnat bevilja lika många till med
            bibehållen kvalitet. Många väl kvalificerade ansökningar fick
            alltså nej. Därmed missar regeringen möjligheten att öka kunskapsnivån
            i samhället och se till att fler människor står väl rustade vid
            förändringar i arbetslivet.
          </note>
          <note>
            Jag förstår inte vad statsrådet menar när hon i svaret säger
            att yrkeshögskoleutbildningar inte kan fungera som ett första
            steg tillbaka till arbetsmarknaden. Det är väl just det vi ser
            hela tiden? Människor som har blivit av med sitt jobb eller känner
            oro för att kompetensen inte räcker till väljer att söka en kompletterande
            utbildning inom yrkeshögskolan för att stå bättre rustade. Vad
            är väl det om inte ett steg tillbaka in på arbetsmarknaden? Dessutom
            visar årsredovisningen från 2010 att hälften av deltagarna är
            under 26 år.
          </note>
          <note>
            Återigen: Varför inte dimensionera fler platser när behovet uppenbarligen
            är så stort som det är och utbildningarna dessutom sker i samarbete
            med näringslivet och dess behov?
          </note>
          <note type="speaker">
            Anf. 60 JABAR AMIN (MP):
          </note>
          <note>
            Fru talman! Inledningsvis vill jag tacka ministern för svaret,
            även om det inte innehöll något nytt.
          </note>
          <note>
            Alliansregeringens paradhäst, eller en av dem i alla fall, har
            varit att det är viktigt med arbete och att sänka arbetslösheten.
            Arbetslösheten ska bekämpas, och arbetslinjen ska gälla, har regeringen
            sagt.
          </note>
          <note>
            Ett märkbart problem är dock att regeringen inte har lyckats
            sänka arbetslösheten. Långtidsarbetslösheten ökar igen. Alltför
            många människor står fortfarande utanför arbetsmarknaden. En rapport
            från Riksrevisionen som kom nyligen säger att det inte går att
            fastställa att regeringens så kallade jobbpolitik skulle ge fler
            jobb.
          </note>
          <note>
            Det är bland annat med anledning av detta jag skrev en interpellation
            och ställde frågan till ministern.
          </note>
          <note>
            Yrkeshögskolan ses som ett viktigt verktyg för att utbilda människor
            som så småningom kan komma in på en arbetsmarknad som ibland skriker
            efter kvalificerad arbetskraft.
          </note>
          <note>
            Många, särskilt unga människor och människor med utländsk bakgrund,
            är särskilt drabbade i tider av kriser. Just de grupperna är grupper
            som genom yrkeshögskolan har kunnat komma in på arbetsmarknaden
            på ett snabbt och lätt sätt.
          </note>
          <note>
            I sitt svar skriver ministern siffror om kommunal vuxenutbildning
            och sfi-undervisning, men det var inte vad min fråga handlade
            om. Min fråga var om ministern avser att öka de ekonomiska medlen
            till yrkeshögskolan så att den kan erbjuda fler platser.
          </note>
          <note>
            Fru talman! I budgetpropositionen för 2012 skriver regeringen
            följande: Vi bedömer att yrkeshögskolan spelar en strategisk roll
            när det gäller att förse arbetslivet med kvalificerad arbetskraft.
            Därför avser regeringen att fortsätta att satsa på yrkeshögskolan
            under de kommande åren. Under 2012 och 2013 tillförs sammanlagt
            150 miljoner kronor inklusive kostnader för studiestöd, vilket
            motsvarar 1 500 årsplatser.
          </note>
          <note>
            Myndigheten ska således sammanlagt få 150 miljoner kronor extra.
            Därför blir jag förundrad när ministern i sitt svar skriver att
            regeringen satsar 1,6 miljarder på myndigheten. Min fråga är:
            Vilka pengar är dessa 1,6 miljarder? Varifrån kommer de? Är det
            inte en skillnad mellan 1,6 miljarder som ni nämner i ert svar
            och de 150 miljoner som det står om i budgetpropositionen?
          </note>
          <note>
            Jag liksom människor som följer denna debatt är intresserade
            av att veta om det är 150 miljoner som yrkeshögskolan får i extra
            stöd eller 1,6 miljarder som ni skriver.
          </note>
          <note type="speaker">
            Anf. 61 ROGER HADDAD (FP):
          </note>
          <note>
            Fru talman! Det är väldigt positivt att regeringens myndighet
            för yrkeshögskolan får sådana positiva kommentarer. Det finns
            en anledning till varför man skapade den nya yrkeshögskolemyndigheten.
            Det var väldigt spretigt förut mellan gymnasiala och eftergymnasiala
            utbildningar. Det var mycket dålig kvalitetsgranskning och kontroll
            av de utbildningar som erbjöds.
          </note>
          <note>
            Därför valde Folkpartiet och regeringen att skapa Myndigheten
            för yrkeshögskolan, vars huvudkontor ligger i Västerås, vilket
            jag är extra glad för. Det är en positiv reform. Precis som i
            den förra debatten om yrkesutbildningen och yrkesvux är detta
            ett av de mest effektiva sätten att få ut människor, ungdomar
            och vuxna, direkt ut i arbete.
          </note>
          <note>
            Anledningen till att jag anmälde mig till debatten är att det
            kan ha funnits en liten missuppfattning om vem yrkeshögskolemyndigheten
            vänder sig till. Statsrådet Sabuni har sagt i sitt svar att det
            ställer behörighetskrav. Man kan inte komma utan gymnasiekompetens
            och hoppa in på en utbildning till tandsköterska, apotekstekniker
            eller byggnadsingenjör. Det ställs helt andra krav för dessa utbildningar
            som är allt mellan sex månader upp till två år.
          </note>
          <note>
            Det är intressant att här höra från de rödgröna representanterna
            att det satsas för lite och att man vill ha ännu mer. Samtidigt
            säger de att det är en bra reform. Jag kan till regeringens och
            vårt försvar konstatera att andelen har ökat sedan förra omgången
            från 26 procent till 29 procent och från 6 400 platser till 8
            900 platser.
          </note>
          <note>
            Vilken minister eller vilken riksdagsledamot skulle inte vilja
            ha ännu mer pengar till den här typen av insatser? Men det fungerar
            inte så när man ska prioritera och lägga pengar på olika saker
            i samhället. Däremot är jag själv intresserad av hur vi använder
            pengarna till yrkeshögskolemyndigheten.
          </note>
          <note>
            Jag vet till exempel att man satsar på vissa kulturella utbildningar
            och konstutbildningar. Det kan man säkert titta igenom. Är det
            verkligen det som efterfrågas av arbetsmarknaden? Det är väldigt
            smalt. Men det upptar ändå drygt 100160 miljoner av myndighetens
            budget, vilket är en hel del.
          </note>
          <note>
            Det viktigaste är att man fortsätter att ha kopplingen mellan
            branschen och näringslivet där det samordnas med Arbetsförmedlingen
            och andra myndigheter. Detta är en konsekvens av att det inte
            på vare sig gymnasial nivå eller eftergymnasial nivå har funnits
            tydliga utbildningar som har haft förankring och aktualitet ute
            i arbetslivet. Vi har utbildat människor rakt ut i arbetslöshet.
            Vi har utbildat människor till att bli journalister. Alla de som
            slutar medieprogrammet kan inte bli journalister och så vidare.
            Det känner Jabar Amin och Gunilla Svantorp till.
          </note>
          <note>
            Det reformer som genomförs i gymnasiet, vuxenutbildningen och
            det tredje och viktiga steget yrkeshögskolemyndigheten är mycket
            viktiga. Har ni några andra reformer på gång som inte jag känner
            till? Kan ni bara äska ytterligare 1 eller 2 miljarder? Hur finansierar
            ni det i så fall? Det är bra att ni ställer krav på oss och regeringen.
            Men det är viktigt att ni är realistiska i era prioriteringar.
          </note>
          <note type="speaker">
            Anf. 62 Statsrådet NYAMKO SABUNI (FP):
          </note>
          <note>
            Fru talman! Precis som interpellanterna gläds också jag åt att
            yrkesutbildningar inom ramen för yrkeshögskolan är populära. Det
            är också därför som yrkeshögskolan expanderar. Vi har i dag flera
            utbildningar inom ramen för yrkeshögskolan än vad vi hade 2006.
            Det är i dag 1,6 miljarder totalt som yrkeshögskolan har till
            sitt förfogande för att upphandla dessa utbildningar.
          </note>
          <note>
            Flera kan få beviljade bidrag, om det fanns pengar, med bibehållen
            kvalitet. Men det är inte alltid bara kvalitet det handlar om.
            Det handlar också om att man ska kunna fylla dessa platser. Som
            jag sade finns det andra typer av vuxenutbildning som också är
            lika viktiga.
          </note>
          <note>
            Alla kan inte gå yrkeshögskola. En del behöver först komplettera
            sina utbildningar för att till exempel få gymnasiekompetens innan
            de kan gå yrkesutbildning inom ramen för yrkeshögskolan. Det är
            också viktigt att vi satsar på de andra vuxenutbildningar som
            finns inom ramen för den vuxenutbildning vi har.
          </note>
          <note>
            Jag konstaterar att vi i dag har fler beviljade utbildningar
            29 procent i andel samtidigt som vi har fler som ansöker. Det
            är större andel i dag som beviljas samtidigt som det är många
            fler som ansöker jämfört med 2006 och 2007 när 18 procent beviljades
            och också färre i antal.
          </note>
          <note>
            Talar man andelar inser ni själva att expansionen av yrkeshögskolan
            har gått väldigt snabbt. Detta är viktigt. Det har gått snabbt,
            men vi har bibehållit kvalitet. Det har varit nödvändigt på grund
            av finanskrisen. Människor har kunnat komma ut i arbete.
          </note>
          <note>
            Jag följer gärna den utveckling som pågår. Regeringen är inte
            främmande för att avsätta ytterligare medel om arbetsmarknaden
            efterfrågar det. Men yrkeshögskolan är inte den enda vuxenutbildningen
            vi ska satsa på.
          </note>
          <note>
            Alla kan inte gå yrkesutbildningar. Men vi ska se till att expanderingen
            går i en sådan takt att det både finns människor som kan gå utbildningarna
            och att kvaliteten bibehålls.
          </note>
          <note>
            Mitt svar på Jabar Amins direkta fråga om regeringen kommer att
            höja anslaget är att regeringen har höjt anslaget. Regeringen
            kommer att fortsätta att följa utvecklingen, och vid behov kommer
            vi att höja ytterligare. Men för tillfället, just nu i detta ögonblick,
            ser jag inte att de behoven finns.
          </note>
          <note type="speaker">
            Anf. 63 GUNILLA SVANTORP (S):
          </note>
          <note>
            Fru talman! Det är väldigt klargörande svar och debattinlägg
            som kommer här. Roger Haddad sade till oss att man måste prioritera
            vad man lägger pengarna på. Vem vill inte ha ännu fler platser?
            sade Roger Haddad.
          </note>
          <note>
            Det är mycket märkligt att man måste prioritera så att statsrådet
            anser att satsningen med 1,6 miljarder på yrkeshögskolan under
            2012 ligger på en rimlig nivå, som det står i svaret. Man kan
            sätta det i relation till andra satsningar.
          </note>
          <note>
            Det gäller till exempel regeringens sänkning av krogmomsen, där
            absolut ingen vet om det kommer att skapa några nya jobb. Där
            satsade man 5,4 miljarder kronor. Konjunkturinstitutet är väldigt
            kritiskt och tror inte att det kommer att skapa några jobb alls.
          </note>
          <note>
            En annan satsning som man har valt att lägga väldigt mycket pengar
            på är satsningen på jobbcoacher. Arbetsförmedlingen gjorde under
            2011 en utvärdering av de interna och externa jobbcoachernas insatser.
            Jag vet inte om statsrådet har sett denna rapport. Det är en väldigt
            intressant läsning.
          </note>
          <note>
            I utvärderingen studerar man skillnaden i sysselsättningsstatus
            mellan individer som deltar i jobbcoachning och dem som inte gör
            det. Resultatet visar, märkligt nog, att individer som har haft
            jobbcoachning har större sannolikhet att vara i praktik men lägre
            sannolikhet att vara i jobb än individer som inte har haft coachning.
            Skillnaderna är statistiskt säkerställda.
          </note>
          <note>
            Det går inte att dra några slutsatser när det gäller om coachningen
            leder till jobb, menar man i studien. Detta är en nätt liten satsning
            på 2 miljarder kronor hittills, som ska stiga till 3 miljarder
            kronor under detta år. Om man prioriterar får man också se på
            vad man får ut av prioriteringarna. Därför tycker jag att det
            är märkligt att statsrådet säger sig vara nöjd med de 1,6 miljarder
            kronorna.
          </note>
          <note>
            Vi socialdemokrater satsade 600 miljoner kronor, fullt ut finansierade,
            på 6 500 fler yrkeshögskoleplatser i vår senaste budget. Med anledning
            av den tidigare debatten vill jag också säga att vi satsade en
            massa pengar på jobbskapande åtgärder, till exempel en riskkapitalfond
            på 3 miljarder. Vi satsar pengar på en nedsättning av arbetsgivaravgiften
            med 3 procent för lönesummor upp till 900 000 kronor. Detta kostar
            3 miljarder netto. Vi tror att det här är insatser som kommer
            att leda till att fler jobb skapas.
          </note>
          <note>
            Vi avsätter också 1,4 miljarder för att bygga ut tunnelbanan
            och 11 miljarder till järnvägar. Det är massor med pengar som
            kommer att skapa jobb, tillsammans med yrkeshögskoleplatserna.
          </note>
          <note>
            Mot bakgrund av detta måste jag få fråga statsrådet om hon inte
            tycker att man satsar på fel saker. Man vet att det handlar om
            en utbildning där 86 procent får jobb. Är det inte bättre att
            lägga pengarna på det som man vet skapar jobb?
          </note>
          <note type="speaker">
            Anf. 64 JABAR AMIN (MP):
          </note>
          <note>
            Fru talman! Jag ska börja med att läsa ur svaret som ministern
            har skickat till oss: Mot bakgrund av detta anser jag att de av
            regeringen initierade satsningarna på yrkeshögskolan, vilka uppgår
            till drygt 1,6 miljarder kronor under 2012.
          </note>
          <note>
            Här skriver regeringen alltså om initierade satsningar på 1,6
            miljarder. Det är typiskt för regeringen att komma till riksdagen
            med sådana uppgifter. Man förvränger fakta. Det finns inga satsningar
            på 1,6 miljarder. Myndighetens hela budget är 1,6 miljarder. Då
            får man inte skriva så. Man ska skriva att satsningen är på 150
            miljoner, som påpekades här.
          </note>
          <note>
            Yrkeshögskolan gör att det finns en stark och bra koppling mellan
            utbildningarna och arbetsmarknaden. Många som söker dit är behöriga
            personer. Det är inte så att folk måste vara behöriga för att
            söka dit, som både ministern och den folkpartistiske ledamoten
            nyss anförde. Men det är behöriga människor som söker dit. De
            som söker och inte beviljas plats i yrkeshögskolan är behöriga
            människor.
          </note>
          <note>
            Ungefär en tredjedel av de ansökningar som har kommit till yrkeshögskolan
            har beviljats. Det är lågt. Man skulle lätt kunna öka anslaget
            och öka satsningarna på yrkeshögskolan. På så sätt skulle man
            stödja de grupper som är behöriga så att de ska kunna komma in
            på arbetsmarknaden. Detta är ju en av de myndigheter och en av
            de utbildningar vars studerande har lättast att komma in på arbetsmarknaden.
          </note>
          <note>
            Man frågade här med vilka pengar detta ska göras. Man måste självfallet
            prioritera. Men regeringen prioriterar 5,4 miljoner i sänkt restaurangmoms
            framför att stödja grupper så att de kan komma in på arbetsmarknaden.
            Den sänkta restaurangmomsen har på många ställen fått motsatt
            effekt. Många restauranger har nämligen höjt priserna i stället
            för att sänka dem. Det gäller bland annat här i riksdagen.
          </note>
          <note>
            Min fråga till ministern återstår: Avser ministern att satsa
            extra med anledning av den nya information som har kommit från
            yrkeshögskolan om att en stor andel, nästan nio av tio, kommer
            in på arbetsmarknaden inom kort tid? Det gäller speciellt de grupper
            som jag nämnde i början grupper som i dag har det svårast, nämligen
            utrikes födda och unga människor. De är dessutom behöriga när
            de söker till yrkeshögskolan.
          </note>
          <note type="speaker">
            Anf. 65 ROGER HADDAD (FP):
          </note>
          <note>
            Fru talman! Jag beklagar att Miljöpartiets Jabar Amin inte var
            med i den förra debatten om vuxenutbildning och yrkesvux. Jag
            tror att Jabar Amin har missuppfattat det här. Han har ställt
            en fråga om yrkeshögskolan. De problem ni tar upp och vill angripa
            är massarbetslöshet, ungdomsarbetslöshet och unga med svag ställning.
            Men dessa människor har inte tillträde till yrkeshögskolan, Gunilla
            Svantorp och Jabar Amin.
          </note>
          <note>
            De andra insatser som regeringen presenterade via statsrådet
            Sabuni tidigare är satsningar på unga mellan 20 och 24 år utan
            gymnasiekompetens, vuxenutbildning, yrkesvux och lärlingsanställning
            i vuxenutbildningen samt den lägre arbetsgivaravgiften för ungdomar,
            som ni för övrigt vill höja. Det är åtgärder som direkt kan lösa
            de utmaningar som vi också tycker är viktiga att anta och som
            ni är inne på.
          </note>
          <note>
            Men det här är en interpellation om yrkeshögskolemyndigheten,
            som kräver full gymnasiekompetens, det vill säga slutbetyg från
            gymnasial nivå. Yrkeshögskolan är en eftergymnasial nivå. Jag
            tycker att det var viktigt att förtydliga detta. När myndigheten
            kom till utbildningsutskottet fick vi reda på att 25 procent av
            de studerande i yrkeshögskolemyndighetens utbildningar har högskolebakgrund.
            50 procent av dem som går dessa utbildningar gör det för att byta
            karriär.
          </note>
          <note>
            Visst är yrkeshögskoleutbildningarna viktiga. Men det ni vill
            angripa i alla fall det ni talar om i talarstolen här är andra
            insatser. Det jobbar vi med. Jag tycker att yrkeshögskolemyndigheten
            är bra. Det finns fler platser; vi är uppe i 40 00045 000 personer
            som har fått del av satsningarna. Jag tycker att det är viktigt.
            Men om ni vill anslå mer pengar och om ni vill göra någonting
            mer presentera era alternativ!
          </note>
          <note type="speaker">
            Anf. 66 Statsrådet NYAMKO SABUNI (FP):
          </note>
          <note>
            Fru talman! Det är mycket fokus på sänkning av moms i denna debatt.
            Jag ska inte sia om huruvida det leder till jobb och hur många
            jobb det leder till, utan facit får tala för sig självt så småningom.
          </note>
          <note>
            Men jag vet att en liknande debatt fördes när jobbskatteavdraget
            infördes, när RUT infördes, när ROT infördes och när vi halverade
            arbetsgivaravgiften för unga. Oppositionen ifrågasätter alla dessa
            åtgärder. Men de facto har 200 000 nya jobb skapats. Ja, vi har
            blivit fler. Man kan tala om sysselsättningsgrad som har sjunkit,
            men det är alltså 200 000 nya jobb. Jag vet inte om detta hade
            varit möjligt i denna finanskris om det inte hade varit just för
            denna typ av insatser. Men jag tänker som sagt inte uttala mig
            om vad momsfrågan kommer att leda till, utan det får vi se i framtiden.
          </note>
          <note>
            När man vill göra många insatser därför att man anser att problemen
            är stora kommer det att finnas några som går bra och några som
            kommer att gå mindre bra. Men sammantaget har fler människor kommit
            ut i arbete trots den finanskris vi har sett den värsta på många
            år.
          </note>
          <note>
            Till Jabar Amins inlägg vill jag säga att yrkeshögskolan har
            1,6 miljarder i anslag för att se till att det finns utbildningar.
            Yrkeshögskolan är en del inom ramen för vuxenutbildning där vi
            har finansierat med 6,8 miljarder totalt. Det är 1 miljard mer
            än vi hade till vuxenutbildning 2006. Detta med att anpassa sig
            till vad konjunkturen säger och hur arbetsmarknaden ser ut när
            det gäller vuxenutbildning är inga konstigheter. Det har tidigare
            regeringar gjort, och det kommer också framtida regeringar att
            göra. Jag kan ta ett exempel när det gäller komvux under socialdemokratiska
            regeringar. År 1999 hade man 4,2 miljarder. År 2002 sänktes det
            till 3,3 miljarder. År 2005 sänktes det till 2,2 miljarder. Det
            är inga konstigheter. Man följer konjunkturen. Ska man debattera
            varför man sänker anslaget samtidigt som man vet att arbetsmarknaden
            slukar folk? Det är klart att man sänker antalet platser för att
            frigöra människor som kan komma in på de jobb som finns.
          </note>
          <note>
            Yrkeshögskolan är viktig och yrkesutbildningar är populära, men
            vi ska inte låta dem växa hur snabbt som helst. De ska bibehålla
            kvaliteten.
          </note>
          <note>
            Jag tror att Jabar Amin och jag pratar förbi varandra. När jag
            säger att man behöver vara kvalificerad för att söka till yrkeshögskolans
            utbildningar menar jag just enskilda som ska delta i dessa utbildningar.
            Det är inte alltid alla platser fylls. Man kan bevilja anordnarna
            ett antal platser för en utbildning. Det är inte alltid som alla
            anordnare fyller dessa platser. Det är inte alltid som alla utbildningar
            ens börjar i tid. Den typen av problem gör att expansionen av
            yrkeshögskolans utbildningar måste ske försiktigt. Den har skett
            ganska snabbt de senaste åren på grund av den finansiella krisen,
            men framgent måste vi se till att expansionen sker i en sådan
            takt att de som går utbildningarna också kommer ut i arbete. Yrkeshögskolans
            utbildningar ska fortsätta att ha ett gott rykte på arbetsmarknaden.
            Man ska veta att man kommer ut i arbetslivet när man har gått
            dem. Detta tänker inte jag förstöra bara för att vi ska expandera
            och bara för att det ska gå en massa människor där. Människor
            som går där ska veta att de får en kvalitetsutbildning, och de
            ska också veta att de kommer ut i arbete.
          </note>
          <note>
            Jag och regeringen följer utvecklingen. Behövs det mer pengar
            till yrkeshögskolan kommer pengar att avsättas, men jag menar
            att de för tillfället har de resurser som behövs.
          </note>
          <note type="speaker">
            Anf. 67 GUNILLA SVANTORP (S):
          </note>
          <note>
            Fru talman! Det har varit en klargörande debatt som verkligen
            visar skillnaderna på rött och blått styre i det här landet. Jag
            förstår inte vad ni menar med att vi ska presentera våra alternativ.
            Roger Haddad måste ha missat vårt budgetalternativ där vi fullt
            ut finansierar en satsning på yrkeshögskolan.
          </note>
          <note>
            Det viktigaste för oss socialdemokrater kommer alltid att vara
            människors möjlighet till arbete och egen lön. Med en rejäl satsning
            på yrkeshögskoleplatser skulle fler människor kunna öka sin kompetens
            och därmed sina möjligheter på arbetsmarknaden.
          </note>
          <note>
            Dessutom kan man satsa på framtidens jobb. För ett tag sedan
            var jag i Arvika och besökte en yrkeshögskoleutbildning. Den var
            helt ny och handlade om fordonselektriker. Man har kommit på att
            väldigt många bilar är elbilar, och då behöver man en blandning
            mellan elektriker och fordonsmekaniker, det vill säga en helt
            ny utbildning. Man skulle kanske behöva mer av sådant, men det
            stoppas kanske nu eftersom väldigt många får avslag på sina ansökningar.
            Det är jobb som vi faktiskt behöver i Sverige.
          </note>
          <note>
            Regeringen väljer att gå en helt annan väg än vad vi skulle ha
            gjort om vi hade styrt. Det är en väg som direkt gynnar några
            få aktörer på marknaden. Möjligheten för företag att få subventionerade
            tjänster ses som mer prioriterat än möjligheten att ge människor
            den kunskap och kompetens som efterfrågas av näringslivet runt
            om i Sverige. Det tycker jag är synd.
          </note>
          <note>
            Statsrådet och Roger Haddad poängterar att yrkeshögskolan har
            kompetenskrav. Ja, det är därför det är så obegripligt att ni
            väljer att slänga ut vissa gymnasieelever rakt ut i arbetslöshet
            och stänger dörrarna. Björklunds senaste förslag om en ett- eller
            tvåårig gymnasieutbildning skulle leda direkt ut i arbetslöshet.
            Det kan inte leda någonstans. Det är helt obegripligt.
          </note>
          <note>
            Med anledning av detta måste jag fråga en gång till: Anser verkligen
            statsrådet att utbildningsnivån inom yrkeshögskolan är rimlig?
          </note>
          <note type="speaker">
            Anf. 68 JABAR AMIN (MP):
          </note>
          <note>
            Fru talman! Ministern antydde nyss att det kanske inte finns
            tillräckligt många sökande men att det finns anordnare och att
            många platser står tomma.
          </note>
          <note>
            För någon vecka sedan hade vi yrkeshögskolans representanter
            på utskottsmötet. De sade att de skulle kunna bevilja minst dubbelt
            så många platser med bibehållen kvalitet och fortfarande möta
            arbetsmarknadens efterfrågan och att det finns personer till de
            här platserna.
          </note>
          <note>
            20 procent av dem som söker till de här utbildningarna är personer
            med utländsk bakgrund. Det finns behöriga personer som söker,
            det finns en myndighet som har förmåga att producera och bevilja
            fler platser och det finns en arbetsmarknad för de här personerna.
            Förutsättningarna är uppfyllda. Varför väljer inte regeringen
            att satsa extra på yrkeshögskolan för att på det sättet stödja
            dessa grupper? Roger Haddad antydde nyss att yrkeshögskolan inte
            antar vem som helst, men utrikes födda kan ju vara behöriga. 20
            procent av de behöriga är utrikes födda personer. Många av de
            unga som är 2124 år har gått gymnasiet, Roger. Behörigheten finns,
            kompetensen finns och det finns en arbetsmarknad för dem.
          </note>
          <note type="speaker">
            Anf. 69 Statsrådet NYAMKO SABUNI (FP):
          </note>
          <note>
            Fru talman! Anser jag att antagningarna ligger på en rimlig nivå,
            undrar Gunilla Svantorp. Gunilla Svantorp säger också att regeringen
            väljer en annan väg än Socialdemokraterna skulle ha valt. Ja,
            regeringen gör verkligen det. Den väg som den socialdemokratiska
            regeringen valde innebar att 18 procent av alla ansökningar om
            att få anordna utbildningar beviljades. I dag beviljas 29 procent.
            Vilken väg vill man välja, regeringens väg eller oppositionens
            väg? Vi kan bara utgå från facit. Det som kommer i framtiden vet
            vi ingenting om. Jag kan bara säga att det är fler som beviljas
            i dag, det är fler som går de här utbildningarna i dag och det
            är fler som kommer i arbete i dag jämfört med 2006.
          </note>
          <note>
            Till Jabar Amin vill jag säga att jag gärna vill se fler personer
            med invandrarbakgrund inom ramen för yrkeshögskolan. Det är därför
            som vi vidtagit åtgärder och sett till att yrkeshögskolan ska
            uppmuntra anordnarna att kombinera yrkesutbildning med svenskkunskap.
            Jag vill se att flera relativt nyanlända får tillgång till de
            här utbildningarna. Så är det inte i dag. Detta är också ett initiativ
            för att öppna dörrar för fler till yrkeshögskolan.
          </note>
          <note>
            Jag har väldigt svårt att se vad det är vi egentligen diskuterar
            och vad som ifrågasätts. Jag säger återigen att yrkeshögskolan
            och vuxenutbildningen anpassas till konjunkturen. Vi har satsat
            dessa medel, och vi ska satsa mer om vi gör bedömningen att behovet
            finns. För tillfället menar jag att yrkeshögskolan har de resurser
            som de behöver.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:214 om kvotering som medel
            för jämnare könsrepresentation i bolagsstyrelser
          </note>
          <note type="speaker">
            Anf. 70 Statsrådet NYAMKO SABUNI (FP):
          </note>
          <note>
            Fru talman! Gunvor G Ericson har frågat mig vilka ytterligare
            åtgärder jag kommer att vidta för att nå en jämn könsrepresentation
            i börsbolagens styrelser, vilka åtgärder jag har vidtagit för
            att regeringen ska kunna lägga fram förslag om regelverk för att
            uppnå en jämn könsfördelning i statliga och kommunala bolagsstyrelser
            samt om jag är beredd att använda kvotering som medel för att
            nå en jämn könsrepresentation i kommunala och statliga bolagsstyrelser.
          </note>
          <note>
            Jag är helt överens med Gunvor G Ericson om att det är för få
            kvinnor i börsbolagens och de kommunala bolagens styrelser. Jag
            är också övertygad om att det hos många, både kvinnor och män,
            finns en frustration över att näringslivet och kommunerna sitter
            så fast i gamla vanor och traditioner att de blundar för möjligheten
            att bredda kompetensen i sina styrelser. Jag kan inte låta bli
            att förundras över att valberedningar alltför ofta inte kan eller
            vill se till bolagens bästa och ta till vara den kompetens som
            många kvinnor besitter.
          </note>
          <note>
            I de kommunala bolagsstyrelserna är det alldeles för många män
            och alldeles för få kvinnor. Där kan och måste vi politiker ta
            vårt ansvar som representanter för ägarna. Det har regeringen
            gjort som ansvarig för de statliga bolagen. I dag är 49 procent
            av styrelseledamöterna och 37 procent av ordförandena i de statliga
            bolagen kvinnor. Den senare siffran innebär en knapp fördubbling
            jämfört med 2006.
          </note>
          <note>
            Regeringen har genomfört flera åtgärder för att underlätta för
            näringslivet att öka andelen kvinnor i styrelserummen. Jag vill
            särskilt lyfta fram det nationella programmet Främja kvinnors
            företagande där regeringen satsat 100 miljoner kronor per år sedan
            2007 för att stärka kvinnor som startar och driver företag samt
            öka andelen kvinnor i ledande ställning.
          </note>
          <note>
            En särskild satsning för att öka andelen kvinnor i företagsledningar
            och styrelser är satsningen Styrelsekraft som Almi Företagspartner
            AB ansvarar för. Inom ramen för det arbetet har ett stort antal
            mycket kompetenta kvinnor redo att ta plats i en styrelse uppmärksammats
            och synliggjorts.
          </note>
          <note>
            Enligt en färsk enkätundersökning har i dag 76 procent av de
            deltagande kvinnorna minst ett styrelseuppdrag. I snitt har de
            två uppdrag. Uppdragen består exempelvis av bolagsstyrelser, 66
            procent, börsbolag, 11 procent, och ideella föreningar, 28 procent.
            Som interpellanten säkert redan känner till kommer Styrelsekraft
            att fortsätta.
          </note>
          <note>
            Den 8 februari 2012 anordnade Regeringskansliet ett seminarium
            i anslutning till Northern Future Forum om hur fler kvinnor ska
            nå högre positioner i näringslivet som både jag och näringsministern
            deltog i. Målet var att ta fram tio konkreta lösningar som inspel
            till diskussionerna under toppmötet om hur vi får fler kvinnor
            i ledande positioner och fler kvinnor som företagare.
          </note>
          <note>
            Regeringens hållning när det gäller kvotering är, som Gunvor
            G Ericson väl vet, att det är en ägarfråga och att lagstiftning
            inte är aktuellt.
          </note>
          <note type="speaker">
            Anf. 71 GUNVOR G ERICSON (MP):
          </note>
          <note>
            Fru talman! Tack för svaret, statsrådet, även om det än en gång
            smäller igen dörren för att öppna för kvotering som ett medel
            för att få jämnare könsfördelning i styrelser.
          </note>
          <note>
            Har kompetens över huvud taget varit ett urvalskriterium när
            man befordrat 2 150 män och 350 kvinnor till de högsta befattningarna
            i bolagens styrelser? Siffrorna talar ett tydligt språk. Näringslivet
            likställer kompetens med att vara man. Problemet med det homogena
            näringslivet är inte glastaket. Problemet sitter i väggarna, i
            företagskulturen.
          </note>
          <note>
            Allbrightrapporten som kom i går visar en kartläggning av Sveriges
            bästa och sämsta företag för kvinnor att göra karriär i. Rapporten
            visar att 40 procent av bolagen inte har en enda kvinna i sina
            ledningsgrupper och att 75 procent av de få kvinnor som sitter
            i ledningsgrupper sitter på stabsfunktioner. Kvinnor befordrar
            kvinnor, och av de tio bästa bolagen har fem kvinnliga vd:ar.
          </note>
          <note>
            Man kan också se i en studie som presenterades häromveckan i
            Göteborgs-Posten att kvotering främjar kvinnor. Positiv särbehandling
            av kvinnor, till exempel kvotering, fungerar bra, visar en studie
            av en gästforskare vid Handelshögskolan i Göteborg som har publicerats
            i tidskriften Science. Man undersökte kvinnors vilja att tävla
            när det gällde arbetsuppgifter. Utan positiv särbehandling var
            viljan liten, men med särbehandling var den större. Männen påverkades
            inte.
          </note>
          <note>
            Statsrådet talar i svaret om att underlätta för näringslivet
            att öka andelen kvinnor i styrelserummen. Miljöpartiet frågar
            sig hur många hundratals miljoner kronor regeringen ska lägga
            på mentorsprogram för redan kompetenta kvinnor innan vi får ett
            jämställt näringsliv.
          </note>
          <note>
            Ja, kvinnorna är redo att ta plats i en styrelse, precis som
            anges i svaret, men problemet är att dessa kvinnor inte får frågan
            om att ta platsen. Problemet är ju inte att kvinnor inte har kompetensen!
            Även om de som har gått styrelseprogrammet till viss del har fått
            plats är det inte så att det inte finns andra kompetenta kvinnor.
          </note>
          <note>
            I Dagens Industri den 10 februari skrev statsrådet Nyamko Sabuni
            och statsrådet Annie Lööf att lösningen på den ojämställda arbetsmarknaden
            inte är att kvotera till börsnoterade bolagsstyrelser. Kvinnorna
            ska komma in på egna meriter, heter det.
          </note>
          <note>
            Vi i Miljöpartiet håller med om att det inte är enkelt att ändra
            invanda mönster och beteenden, men en lag om kvotering är en pusselbit
            på vägen mot ett mer jämställt näringsliv, även när det gäller
            kommunala bolagsstyrelser. Den borgerliga regeringen letar efter
            lösningen på den ojämställda arbetsmarknaden hos kvinnor. Vi hörde
            nyss i statsrådets svar om styrelsekraftsutbildningen men också
            om seminariet på Northern Future Forum. Med resonemanget att lösningen
            finns i kvinnornas vardag bidrar ni till att skuldbelägga kvinnor
            som redan verkar i näringslivet mot ojämställdheten. När kompetens
            i dag likställs med manligt kön bör detta i stället vara fokus
            för regeringens politik.
          </note>
          <note>
            Jag ser inte i svaret vilka åtgärder statsrådet tänker vidta
            för att förbättra representationen i de kommunala bolagsstyrelserna.
          </note>
          <note type="speaker">
            Anf. 72 EVA-LENA JANSSON (S):
          </note>
          <note>
            Fru talman! Tack, Gunvor G Ericson, för en viktig och bra interpellation!
            Dess värre är jag lite bekymrad över svaret som inte alls är lika
            utförligt som frågan från Gunvor G Ericson. Jag tycker egentligen
            inte att statsrådet svarar på frågan vad regeringen tänker göra
            för att uppnå mer jämställda bolagsstyrelser.
          </note>
          <note>
            Gunvor G Ericson och undertecknad har motionerat i frågan. Tyvärr
            har den motionen, där vi framförde förslag om att kvotera både
            till kommunala och landstingskommunala bolag och börsintroducerade
            bolag, blivit avslagen.
          </note>
          <note>
            I fredags, fru talman, var statsrådet Sabuni i EU-nämnden för
            att redogöra för hur man från regeringens sida tänker svara på
            EU-kommissionens frågor om könsfördelningen i bolagsstyrelser
            kan förbättras på EU-nivå. Man kan säga att statsrådet vid detta
            möte hänvisade till den här debatten, för hon upplevde nog att
            vi inte riktigt var överens i frågan.
          </note>
          <note>
            Statsrådet ville inte ta med argument för kvotering trots att
            EU-kommissionären Viviane Reding har pekat på att just kvotering
            skulle kunna vara en lämplig åtgärd, utan regeringen hade mer
            avsikten att lyssna.
          </note>
          <note>
            När det gäller kvotering är jag helt övertygad om att om man
            införde en lagstiftning om kvotering i bolagsstyrelser skulle
            man kunna hitta 40 procent kompetenta män. Att det finns 60 procent
            kompetenta kvinnor ute i Sverige känner vi till mycket väl. Med
            hänvisning till Allbrightrapporten som presenterades i går och
            som det har skrivits om i tidningarna framgår det med all önskvärd
            tydlighet att kompetenta kvinnor finns över hela landet. Problemet
            är att man inte tar till vara den kompetensen i näringslivet.
            Jag tror faktiskt att det får effekter på dagens arbetsliv, både
            vad gäller arbetsmiljö och tillväxt. Då har jag lite svårt, fru
            talman, att förstå att statsrådet hänvisar till ett seminarium
            i anslutning till ett möte om hur fler kvinnor ska nå högre positioner
            i näringslivet. Jag har också svårt att förstå att man hänvisar
            till den verksamhet som den tidigare näringsministern införde
            där man avsatte 100 miljoner och där ett antal kvinnor, företagare
            företrädesvis, skulle föreläsa för varandra gratis. Jag upplever
            att vi måste ta de kvinnor på allvar som redan i dag finns och
            har kompetensen.
          </note>
          <note>
            Frågan är: Varför tycker inte regeringen att kvotering skulle
            kunna vara en lösning? Det är det vi inte har fått svar på.
          </note>
          <note>
            Jag hoppas, fru talman, att statsrådet kan förtydliga svaret
            till interpellanten och till mig.
          </note>
          <note type="speaker">
            Anf. 73 Statsrådet NYAMKO SABUNI (FP):
          </note>
          <note>
            Fru talman! Om man tror att bara vi får jämn könsfördelning i
            bolagsstyrelser har vi uppnått en jämställd arbetsmarknad förstår
            jag att mitt svar på denna frågeställning inte är tydligt. Men
            jag tror inte att det är de 40 procent eller 60 procent kvinnor
            som här har nämnts som är lösningen på problemet med en ojämställd
            arbetsmarknad. Det finns så väldigt mycket mer att göra, och vi
            försöker göra det.
          </note>
          <note>
            Jag är övertygad om att det inte finns en politisk lösning som
            kan lösa alla dessa problem, utan det krävs många olika typer
            av lösningar, och det är ett förändringsarbete som tar tid. Det
            måste börja redan i skolan genom att man motverkar könsnormer
            och får flickor och pojkar att välja utbildning mindre könsbundet
            för att därmed också motverka den könsuppdelade arbetsmarknaden.
            Det handlar om familjepolitiken som faktiskt skapar tid åt vuxna,
            också föräldrar, som vill arbeta. Detta är viktigt. Jag kan bara
            konstatera att det inte finns någon man som har gjort karriär
            på att arbeta deltid. Det krävs alltid tid för att arbeta. Precis
            lika mycket som vi vill att fler kvinnor ska jobba 40 timmar per
            vecka, det vill säga heltid en möjlighet vi får skapa genom bra
            arbetsmiljö, att det ska löna sig att arbeta, att det ska finnas
            en fungerande förskola måste vi tänka på vad vi kan göra för dem
            som också vill göra karriär. Det räcker tyvärr inte att jobba
            40 timmar. Det är bara att erkänna det.
          </note>
          <note>
            Jag skulle gärna se att arbetsmarknaden förändrades, att ledarskapet
            förändrades, men nu har vi en sådan situation att det krävs fler
            timmar för att bli partiledare. Det krävs fler timmar för att
            kunna bli vd för ett företag. Det krävs många timmar för att göra
            karriär helt enkelt.
          </note>
          <note>
            Då förstår jag inte varför man hånar regeringen för att vi bjuder
            in de kvinnor som befinner sig mitt i karriären och ställer frågan:
            Vad är det vi kan göra för att underlätta er vardag? Här sägs
            det att vi då skuldbelägger kvinnor. Andra undrar varför jag hänvisar
            till en konferens. Vad är bättre än att fråga dem det berör? De
            landar alla i ungefär samma sak som vi diskuterar här. Börja i
            skolan jättebra! Då kanske vi ska ha mer resurser till just skolan.
            Det arbetet pågår.
          </note>
          <note>
            Mer tillgång till RUT och gärna till fler. Det säger oppositionen
            nej till. Verkligheten är ändå sådan att det obetalda arbetet
            är relativt jämnt fördelat mellan män och kvinnor. Det är bara
            det att det ser väldigt olika ut. Det obetalda arbete som kvinnor
            utför, det vill säga hushållsarbetet, är stressigt. Det sker varje
            dag. Det tar tid från eventuellt lönearbete. Då måste vi kunna
            ställa oss frågan: Vad kan vi göra för hushållen? Då blir RUT
            en del av svaret.
          </note>
          <note>
            Att föräldraförsäkringen delas mer jämlikt är viktigt. Jag lyssnade
            också in detta. En del tyckte att vi skulle kvotera föräldraförsäkringen,
            andra tyckte att vi skulle göra den mer flexibel. Men det handlar
            faktiskt om att gå tillbaka till familjen och vardagen om vi ska
            skapa bättre möjligheter för alla de kvinnor som vill göra karriär.
          </note>
          <note>
            Allbrightrapporten nämndes. Den är bra. Jag menar just att det
            handlar om att lyfta fram dem som inte sköter sig, för hela näringslivet
            ser inte likadant ut. Det finns företag som jobbar hårt, systematiskt
            och bra och så finns det de som inte jobbar alls. Jag skulle önska
            att vi kunde agera på samma sätt som när vi hänger ut företag
            som inte sköter sig internationellt, i utvecklingsländer där de
            använder barnarbete, fel material eller vad det nu kan vara. Precis
            som de företagen hängs ut ska man också kunna bli uthängd för
            att man här inte tar kvinnors kompetens på allvar, inte tillvaratar
            den kompetens som finns i vårt land. Därför välkomnar jag Allbrights
            rapport. Den är väldigt bra. Jag hoppas att de fortsätter att
            jobba på det sättet.
          </note>
          <note>
            Till syvende och sist finns det ingen quick fix. Kvotering till
            bolagsstyrelser är inte den ultimata lösningen. Det finns så många
            problem med det. Jag förstår inte att oppositionen inte ser det
            fast det finns facit. Det har ju inte löst speciellt många problem
            i Norge. Varför skulle det göra det i vårt land?
          </note>
          <note type="speaker">
            Anf. 74 GUNVOR G ERICSON (MP):
          </note>
          <note>
            Fru talman! Jag tycker att det är väldigt nonchalant, till och
            med tråkigt att höra en jämställdhetsminister säga att det inte
            har löst något problem i Norge. I Norge har man faktiskt en mycket
            större representation av kvinnor i bolagsstyrelser. I Finland
            har man fattat ett beslut om kvotering också i de kommunala bolagsstyrelserna.
          </note>
          <note>
            Inte med ett ord svarar ministern på de frågor jag ställde i
            interpellationen om vilka åtgärder ministern tänker vidta när
            det gäller de kommunala bolagsstyrelserna. Ministern säger: Jag
            skulle önska. Men det är ju ministern som har att faktiskt ta
            det politiska ansvaret att se till de strukturer som styr i stället
            för att återigen skuldbelägga kvinnor, att kvinnorna ska ha möjlighet
            att göra karriär. Det finns kvinnor som faktiskt vill. I stället
            inför ni vårdnadsbidrag. Och, läs på, vi har faktiskt inte sagt
            nej till RUT från Miljöpartiets sida.
          </note>
          <note>
            I min interpellation har jag heller inte sagt att det finns en
            lösning. Vi nämner kvotering som en pusselbit. Jag har öppnat
            för att göra det i två steg, att man skulle kunna göra kvotering
            till bolagsstyrelser på kommunal nivå som en ägarfråga. Precis
            som den här kammaren i riksdagen har beslutat att man till exempel
            ska tillgängliggöra dagis varje kommun måste ha dagis kan man
            stifta lagar om vilka spelregler som ska gälla för kommunal nivå.
            Det skulle vi kunna göra om det fanns ett politiskt intresse av
            att också ta det politiska ansvaret.
          </note>
          <note>
            Frågan återstår: Vilka åtgärder har ministern vidtagit för att
            regeringen ska kunna lägga fram förslag som påverkar? I en RUT-undersökning
            som jag lät göra när det gäller kommunala bolag visas det att
            det fortfarande är en väldig snedfördelning. Endast 26 procent
            av ledamöterna är kvinnor. Endast 15 procent av ordförandena i
            de kommunala bolagen är kvinnor detta i våra gemensamt ägda och
            drivna bolag. Hur tänker statsrådet ta ansvar för det?
          </note>
          <note>
            Vi har konkreta förslag från Miljöpartiet och från övriga oppositionen,
            men de avslogs här i riksdagen i förra veckan. Vi hade delat upp
            det i en att-sats på kommunal nivå och en att-sats på börsbolagens
            nivå, för jag vet att ni har svårt i regeringen att kunna komma
            så långt.
          </note>
          <note>
            I en debattartikel i somras, augusti 2011, skriver statsrådet:
            Borde inte politiker först ta ansvar för bolagen de själva driver?
            Men vad ska de här orden leda till i praktiken?
          </note>
          <note>
            I samma artikel står det: Därför måste vi politiker ta vårt ansvar
            och börja leverera. Medborgarna som ägare vill se jämn könsfördelning
            i bolagsstyrelser. Vidare skriver statsrådet att staten har tagit
            sitt ägaransvar. Ja, det har staten gjort. Redan 1998 hade vi
            49 procent kvinnor i styrelserna och numera har vi 34 procent
            kvinnor på ordförandeposterna. Det har regeringen gjort bra. Man
            har sett till att få fler kvinnor på ordförandeposterna. Men vi
            måste också se till att uppnå det här på flera håll, inte bara
            i de statliga styrelserna och överlämna resten till andra.
          </note>
          <note>
            Jag förväntar mig ett svar på frågan vad Folkpartiet har för
            ambitioner när det gäller de kommunala bolagsstyrelserna.
          </note>
          <note type="speaker">
            Anf. 75 EVA-LENA JANSSON (S):
          </note>
          <note>
            Fru talman! Statsrådet säger att det är viktigt att kvinnor jobbar
            heltid. Det är därför man tar bort fyllnadsstämplingen för deltidsanställda
            och inte lagstiftar om heltid, antar jag.
          </note>
          <note>
            Statsrådet säger att familjepolitiken är viktig. Det är förmodligen
            därför man har infört vårdnadsbidrag så att fler kvinnor ska bli
            aktiva på arbetsmarknaden.
          </note>
          <note>
            Statsrådet säger att det börjar i förskolan. Det är därför man
            har tagit bort de riktade pengarna till genuspedagoger genuspedagoger
            som jag och Birgitta Ohlsson för övrigt tycker är väldigt bra.
          </note>
          <note>
            Fru talman! Jag ska citera en jämställdhets- och ledarexpert
            på Ledarna, Klara Adolphson. Så här skriver hon: Ett beslut om
            könskvotering till börsbolagens styrelser kan bli den katalysator
            som äntligen ger resultat för jämställdhetsarbete som pågått i
            decennier, och som fram till inte så länge sedan placerade Sverige
            i toppen av jämställdhetsligan i internationella jämförelser.
            Hur länge ska vi låta resursslöseriet pågå? Det är dags att kvotera
            nu!
          </note>
          <note>
            Fru talman! Frågan till statsrådet blir: Hur länge tänker hon
            låta det här resursslöseriet pågå innan man tar beslut i regeringen
            och faktiskt agerar, tar ett ansvar för politiken och gör någonting?
            Att prata om heltid, att prata om att det börjar i förskolan,
            att prata om familjepolitiken och att prata om att politiker ska
            ta ett ansvar men göra någonting helt annat är faktiskt, fru talman,
            att inte ta ansvar.
          </note>
          <note type="speaker">
            Anf. 76 Statsrådet NYAMKO SABUNI (FP):
          </note>
          <note>
            Fru talman! Vi har politiker på kommunal nivå. Precis som vi
            politiker på nationell nivå tar ansvar för det vi äger gemensamt
            menar jag att våra politiker, våra partier det betyder folkpartister,
            miljöpartister och socialdemokrater bör ta ansvar på lokal nivå.
            Jag känner den frustrationen. Det är därför som jag har skrivit
            att jag menar att vi kanske behöver gå så långt att vi ålägger
            kommunerna att systematiskt arbeta på samma sätt som regeringen
            för att uppnå bättre könsfördelning i de gemensamt ägda företagen
            på kommunal nivå och landstingsnivå.
          </note>
          <note>
            Jag har tagit kontakt med Sveriges Kommuner och Landsting. Jag
            hoppas att vi tillsammans ska kunna ta kontakt med riksdagspartierna
            för att diskutera just hur vi kan jobba lokalt, när vi inte ens
            lyckas övertyga våra egna lokalpolitiker. Hur svårt kan det vara?
            Jag hoppas verkligen att ni vill komma till detta möte för att
            diskutera vad vi bör göra lokalt, på kommunal nivå, för att förbättra
            resultaten i de företag som vi äger.
          </note>
          <note>
            Nej, jag tror inte på kvotering. Gunvor G Ericson säger att andelen
            har blivit 4060. Ja, andelen har blivit det. Är det någon i denna
            kammare som har tagit sig tid att också beräkna antalet? Den statistik
            jag har visar att det är färre kvinnor i de här styrelserna jämfört
            med tidigare.
          </note>
          <note>
            Vad har man gjort? En del företag har bytt form. Andra har minskat
            rejält på antalet ledamöter i styrelser för att inte behöva ta
            in fler kvinnor kanske, vad vet jag. Men det här visar på problemet.
            När det finns lagar som utgår från kön finns det alltid möjligheter
            att gå runt dem.
          </note>
          <note>
            Jag vill se fler kvinnor i bolagsstyrelser, inte bara en högre
            andel utan också fler kvinnor. Det räcker inte med bara en andel
            men att det blir färre i antal. Det finns ingenting som säger
            att bara för att det kommer in kvinnor i bolagsstyrelser blir
            det per automatik fler kvinnliga chefer. Så är inte heller tanken.
            Det finns fler kvinnliga chefer i de norska bolag som inte lyder
            under lagen jämfört med i de bolag som lyder under lagen.
          </note>
          <note>
            Så ser det ut. Jag tycker inte att kvotering är bra. Jag förstår
            den frustration som finns, men börja jobba underifrån. Låt oss
            börja jobba underifrån och uppåt. Jag är övertygad om att om dessa
            kvinnor finns i chefspositioner med resultatansvar kan vi leverera,
            och då blir det lättare för kvinnor att komma upp till bolagsstyrelser.
            Jag vill börja underifrån. Det är bara att lura medborgarna när
            vi säger att om vi kvoterar där blir det bra här. Så blir det
            inte. Det vet ni också.
          </note>
          <note>
            Eftersom det bara handlar om symbolik, dramaturgi, är det lätt
            att föra frågan vidare. Norge är ett facit. Där fungerar det inte
            som man skulle önska: För andelen, ja, men titta också på antalet,
            framför allt på de andra positionerna i företagen. De är också
            viktiga. Vi får inte glömma dem.
          </note>
          <note type="speaker">
            Anf. 77 GUNVOR G ERICSON (MP):
          </note>
          <note>
            Fru talman! Jag kan bara konstatera att statsrådet Nyamko Sabuni
            väljer att se de siffror hon vill se. Att Norge har fler kvinnor
            i sina bolagsstyrelser i dag har också inneburit att det finns
            fler välutbildade, att fler ledamöter har akademisk utbildning
            och en högre andel yngre ledamöter har kommit in i styrelserna.
            Det finns studier som visar att bolag med mer jämn könsrepresentation
            har en bättre ekonomi.
          </note>
          <note>
            Om det vore så att bolagen av sig själva kunde förändra strukturen
            skulle de göra det. Det finns mycket forskning som visar det.
            Men det är fråga om något annat. Det finns strukturer. Kanske
            känner statsrådet till 3R-metoden, där den ena delen av dessa
            R står för representation. I det här fallet handlar det om könsrepresentation.
            Det är viktigt.
          </note>
          <note>
            Jag nämnde en studie som visar att kvotering fungerar bra för
            kvinnor. Det är inte bara att vifta bort den. Kvotering är ett
            medel, som jag har försökt att säga flera gånger under interpellationsdebatten.
            Självklart måste vi få in kvinnor i ledningsgrupper underifrån,
            men det har en betydelse att det finns en jämn representation
            på styrelsenivå.
          </note>
          <note>
            Folkpartiets arbetsgrupp för jämställdhet har föreslagit ett
            regelverk. I somras skrev statsrådet: Kalla det kvotering eller
            kalla det strategi. Vad har hänt med det uppdraget? Finns det
            något initiativ på regeringsnivå för att ta hand om de strukturella
            frågorna? Är det bara ord i en debattartikel?
          </note>
          <note>
            Miljöpartiet vill inte vänta, varken på det privata näringslivet
            eller på de politiska partierna i kommunen. Vi vill ha jämställda
            offentliga bolagsstyrelser nu. Därför behövs det en lagstiftning.
            Tänker regeringen göra något?
          </note>
          <note type="speaker">
            Anf. 78 Statsrådet NYAMKO SABUNI (FP):
          </note>
          <note>
            Fru talman! Nej, jag väljer inte att se de siffror jag vill se.
            Jag försöker bara göra skillnad på andel och antal. Det räcker
            inte för mig med andel. Det räcker inte att minska på antalet
            styrelseledamöter för att uppfylla denna andel som står i lagstiftningen.
            Jag vill se fler kvinnor i börsbolagens styrelser. Jag vill se
            fler kvinnor i börsbolagens ledningar. Det är något helt annat
            än att tala bara andelar.
          </note>
          <note>
            Det finns färre kvinnor i bolagsstyrelser som lyder under lagen
            än innan lagstiftningen infördes. Det finns fler kvinnliga chefer
            i bolag som inte lyder under lagen. Vi måste ändå kunna säga att
            det inte är optimalt.
          </note>
          <note>
            Jag förstår den politiska ivern att vilja låta kraftfull, men
            jämställdhet innebär förändringsarbete. Jag tror verkligen att
            det behövs flera olika typer av åtgärder. Förändring kommer. Jag
            tror inte att det är lagstiftning för bolagsstyrelser som leder
            till en jämställd arbetsmarknad.
          </note>
          <note>
            Gunvor G Ericson behöver inte övertyga mig om att vi har en ojämställd
            arbetsmarknad, men jag kommer aldrig att bli övertygad om att
            det är just antalet kvinnor i bolagsstyrelser som skapar en jämställd
            arbetsmarknad i vårt land.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:215 om företagens ansvar
            på ockuperad mark
          </note>
          <note type="speaker">
            Anf. 79 Statsrådet EWA BJÖRLING (M):
          </note>
          <note>
            Fru talman! Bodil Ceballos har frågat mig om jag i EU avser att
            verka för ett investeringsförbud i de av Marocko och Israel ockuperade
            områdena, och om jag avser att verka för att stoppa svenska företag
            från att etablera sig i ockuperade områden, alternativt lämna
            dessa.
          </note>
          <note>
            Regeringen uppmanar svenska företag att agera ansvarsfullt, oavsett
            var i världen de är verksamma. OECD:s riktlinjer för multinationella
            företag, de tio principerna i FN:s Global Compact samt FN:s ramverk
            och vägledande principer för företag och mänskliga rättigheter
            utgör viktiga internationella ramverk inom området.
          </note>
          <note>
            I FN:s ramverk och vägledande principer för företagande och mänskliga
            rättigheter tydliggörs bland annat att företag har ett ansvar
            för att respektera mänskliga rättigheter, och de bör vidta åtgärder
            för att mildra och hantera den eventuella inverkan på de mänskliga
            rättigheterna som deras verksamhet kan ge upphov till.
          </note>
          <note>
            Det finns inget förbud mot att handla med produkter från israeliska
            bosättningar, men EU och Sverige har en skyldighet att se till
            att de inte ges tullfrihet eller andra tullförmåner under associeringsavtalet
            mellan EU och Israel, vilket innebär en viss inskränkning av investerings-
            och handelsmöjligheterna.
          </note>
          <note>
            Enligt en teknisk överenskommelse mellan EU och Israel märks
            israeliska produkter med postnumret för tillverkningsorten. Vid
            införseln i ett EU-land kontrolleras postnumret, och produkter
            från bosättningar beläggs med den tull som generellt gäller för
            import till EU från tredjeland. Regelbundna kontroller av att
            dessa tullregler följs har gjorts av både EU-kommissionen och
            enskilda länder.
          </note>
          <note>
            Marocko har enligt folkrätten inte rätt att utnyttja de naturresurser
            som finns i Västsahara för egen vinning. Utvinning eller användning
            av förnybara resurser för sahariernas väl kan enligt folkrätten
            tillåtas, men principen om rätten till självbestämmande föreskriver
            att saharierna ska kunna påverka hur sådan utvinning sker och
            att de ekonomiska fördelarna måste komma befolkningen till godo.
          </note>
          <note>
            Mot den bakgrunden röstade Sverige nej till EU:s fiskeavtal med
            Marocko 2006. Sverige har även under 2011 röstat emot att ge EU-kommissionen
            mandat att förlänga det protokoll som enligt svenskt synsätt är
            den mest problematiska delen av avtalet. Några tillstånd från
            EU-kommissionen eller Fiskeriverket för medlemsländernas fiske
            i västsahariska vatten, vare sig i enlighet med EU:s avtal eller
            genom privata avtal, finns i dag inte. Svenska myndigheter har
            dock inte jurisdiktion över fartyg som är utflaggade från Sverige.
          </note>
          <note>
            Jag är stolt över att de svenska företagen ligger så långt fram
            inom CSR-området. Det frivilliga engagemang som svenska företag
            visar upp genom sitt ansvarsfulla företagande runt om i världen
            innebär en långsiktig konkurrensfördel, samtidigt som det bidrar
            till stora förbättringar inom många områden på de marknader där
            de finns etablerade.
          </note>
          <note>
            Jag menar att det är detta engagemang som vi, tillsammans med
            våra politiska ansträngningar, ska bygga vidare på. Vi behöver
            mer dialog, transparens och öppenhet snarare än slutenhet, isolering
            och bojkott. Sammantaget har jag därför i nuläget inga planer
            på att driva några krav på fullödiga investerings- eller etableringsförbud.
          </note>
          <note type="speaker">
            Anf. 80 BODIL CEBALLOS (MP):
          </note>
          <note>
            Fru talman! Miljöpartiet har de senaste åren väckt flera motioner
            och frågor om svenska och europeiska bolags verksamheter utomlands
            där den sociala och miljömässiga hänsynen brister. Svaren är ständigt
            desamma. Det är ingen positionsförflyttning alls från ministerns
            sida, och jag tycker att det är beklagligt.
          </note>
          <note>
            Ministern säger i dag, precis som tidigare, att hon är stolt
            över att de svenska företagen ligger så långt fram inom CSR-området
            och att det frivilliga engagemang som svenska företag visar upp
            genom ansvarsfullt företagande runt om i världen innebär en långsiktig
            konkurrensfördel, samtidigt som det bidrar till stora förbättringar
            inom många områden på de marknader där de finns etablerade.
          </note>
          <note>
            Ministern har bara delvis rätt. Det finns många svenska företag
            som uppträder exemplariskt, och det ska vi vara stolta över. Men
            det går inte att generalisera på det vis som ministern gör. Det
            finns nämligen företag som inte gör det, trots att de är svenska
            och därmed per automatik tydligen anses uppföra sig väl.
          </note>
          <note>
            Faktum är att det finns svenska företag som är under utredning
            för folkrättsbrott, bland annat ett i samband med oljeutvinning
            i till exempel Sudan. Det finns svenska företag som sätter i system
            att lägga uppdrag på entreprenad i det land de befinner sig i
            och därmed kan undandra sig ansvar för både miljöförstöring och
            kränkningar av mänskliga rättigheter.
          </note>
          <note>
            Det finns svenska företag vars underleverantörer anlitar barnarbetare
            och där arbetstagare tvingas arbeta under slavliknande former.
            Och det finns företag som säljer övervakningsutrustning, eller
            telekomutrustning som kan användas för övervakning, till diktaturer
            många gånger i strid med företagens egna etiska regler.
          </note>
          <note>
            Det är bra om vi inte blundar för verkligheten. Företagens uppdrag
            är att skapa vinst till ägarna. Många företagsledningar har därutöver
            etiska riktlinjer, ett slags etisk kompass, vid sidan av vinstintresset,
            men alla har det inte. Dess värre verkar regeringen också ha tappat
            sin kompass eftersom den så okritiskt stöder nämnda företag och
            agerar dörröppnare åt vissa av dem i olika länder.
          </note>
          <note>
            Fru talman! Det är varje persons ansvar att respektera de mänskliga
            rättigheterna. Som land bör Sverige se till att det finns regelverk
            och rutiner för att underlätta för svenska företag att respektera
            internationell rätt. Genom bindande regler kan vi bäst garantera
            att företag inte begår brott utomlands. Så länge regelverket är
            frivilligt och inte förenat med några som helst sanktioner är
            det lätt att gömma sig bakom vackra ord och välformulerade etiska
            regler på papper i en pärm. Men bakom varje företag och bakom
            varje regering står just personer och det är hos personer den
            etiska kompassen måste fungera.
          </note>
          <note>
            När det gäller företag på ockuperad mark hänvisar ministern till
            en teknisk överenskommelse om postnummer. Det finns tyvärr ett
            problem inbyggt i systemet, och det är att postnumren inte alltid
            stämmer. Airport City där varor samlas upp eller assembly line
            där varor som består av sammansatta komponenter oberoende av var
            de kommer ifrån är en postkod till exempel. Det finns inga garantier
            för att beståndsdelar i varan inte kommer från ockuperad mark.
          </note>
          <note>
            Ett av de svenska företag som kritiserats är Sodastream. Deras
            produkter inryms, enligt de uppgifter jag har, i en så kallad
            assembly line. De organisationer som försökt få svar från Sodastream
            hur det står till med ursprunget har nekats de uppgifterna. Personligen
            kan jag tycka att den som har rent mjöl i påsen glatt borde visa
            upp det. Det skulle visa att företaget använt den etiska kompassen
            och ändrat beteende.
          </note>
          <note>
            Regeringen vill ha transparens. Det vill jag också, men i det
            fallet brister det uppenbart med transparensen, trots att företaget
            är svenskt.
          </note>
          <note>
            Med postkodssystemet läggs hela kontrollarbetet på Tullverket,
            och de har en hel del annat att kontrollera också, kan man tycka.
          </note>
          <note>
            Jag kvarstår därför vid tanken att det behövs ett bindande regelverk
            för både svenska och europeiska bolag som agerar i andra länder,
            inte minst i dessa områden.
          </note>
          <note type="speaker">
            Anf. 81 Statsrådet EWA BJÖRLING (M):
          </note>
          <note>
            Fru talman! Jag vill börja med att berätta lite grann om vad
            regeringen gör inom CSR-området.
          </note>
          <note>
            Vi har en specifik ambassadör just för frågor om Corporate Social
            Responsibility. Vi lyfte upp frågan och hade en specifik konferens
            om detta under vårt ordförandeskap 2009. Vi har under min tid
            som statsråd varit i Kina och skrivit under ett samarbetsavtal
            med Kina för att kunna driva frågan om CSR. Jag ser att det här
            är ett otroligt viktigt verktyg för att kunna göra skillnad i
            verkligheten. Det är inte bara att använda sig av vackra ord när
            vi sitter på olika möten ute i världen eller att driva en politik
            här hemma och kritisera, utan det gäller att i stället tänka:
            Hur gör vi bäst skillnad för de människor som lever i länder där
            det sker förtryck och där det sker kränkningar mot mänskliga rättigheter?
          </note>
          <note>
            Då är jag övertygad om att vi gör bäst skillnad genom mer handel
            och mer öppenhet, inte bojkott, isolering och slutenhet.
          </note>
          <note>
            Vi ska naturligtvis inte handla med allt och med alla. Att vi
            följer FN-sanktioner, EU-sanktioner och vapenembargon är självklart
            för Sverige och den svenska regeringen, dessutom att vi följer
            de begränsningar som finns för handeln med Västsahara och ockuperade
            områden i Israel som vi enats om inom EU.
          </note>
          <note>
            Men jag måste fortfarande få trycka på vikten av att också kunna
            finnas i svåra länder. Vi har vidare varit i gulfländerna där
            det sker ett stort förtryck när det gäller mänskliga rättigheter.
            Vi har även där anordnat en CSR-konferens just för att trycka
            på de här frågorna för att få också den delen av världen att förstå
            att detta är väldigt viktigt, och inte minst viktigt för företagen.
            Vi har också planer på att göra detta i Turkiet, som är ett annat
            land där det sker kränkningar, inte minst av arbetstagares rättigheter.
            Dessutom handlar det om miljöhänsyn, och det sista benet är antikorruption.
          </note>
          <note>
            Jag ska vara väldigt tydlig och säga att regeringen anser att
            CSR ska vara företagsägt och företagsdrivet. Vad vi sedan kan
            göra är naturligtvis att underlätta för den här typen av frågor.
            Vi ska hela tiden lyfta upp frågan när vi samarbetar med andra
            länder och när vi reser till andra länder.
          </note>
          <note>
            Vi kan också hjälpa till att lyfta upp frågan i OECD, där Sverige
            har varit drivande i att få ytterligare ett ben. Förutom de fyra
            vi redan har med mänskliga rättigheter, arbetstagares rättigheter,
            att jobba mot korruption och att visa miljöhänsyn har vi hårt
            drivit frågan om vikten av frihet på nätet. Vi var väldigt glada
            över att detta kunde beslutas på det senaste mötet i OECD i slutet
            av maj 2011.
          </note>
          <note>
            Jag ska också kort kommentera frågan om att finnas i svåra länder
            med olika företag. Bodil Ceballos tog upp frågan om telekom och
            övervakning. Ja, det är tveeggade verktyg, och det är svåra bedömningar.
            Men jag vill också säga att det var oerhört viktigt att det fanns
            telekom inte minst med det som skedde under den arabiska våren.
            Hade inte människorna haft tillgång till nätet, Facebook, Twitter
            och Youtube hade de aldrig kunnat göra det som vi nu har sett,
            vilket vi alla tycker är fantastiskt.
          </note>
          <note type="speaker">
            Anf. 82 BODIL CEBALLOS (MP):
          </note>
          <note>
            Fru talman! Jag börjar där handelsministern slutade. Ja, telekom
            var väldigt bra under den arabiska våren. Men när de oppositionella
            i Syrien menar att telekom och svensk telekomutrustning också
            kan användas av regimen för att punktmarkera dem, sedan hitta
            dem och fängsla dem måste vi tänka om. Då måste vi tänka i nya
            banor. Då kan vi inte bara fortsätta som tidigare. Där är jag
            mycket kritisk till hur regeringen agerade.
          </note>
          <note>
            Jag vill återkomma till företagen på ockuperad mark.
          </note>
          <note>
            I Palestina har flera företag använt sin etiska kompass och avslutat
            verksamheter efter uppmärksammanden på hemmaplan. Alla vill väl
            någonstans ha konsumenternas goda minne, och man vill kunna fortsätta
            att sälja produkter. Så fungerar det i Sverige men kanske inte
            i alla EU-länder.
          </note>
          <note>
            EU-domstolens beslut att Israels associationsavtal med EU inte
            ska gälla produkter som är tillverkade på Västbanken eller på
            ockuperade områden i allmänhet är ett steg i rätt riktning, men
            vi tycker inte att det är tillräckligt. Ett investeringsförbud
            i ockuperade områden vore den naturliga fortsättningen och skulle
            göra det svårare att upprätthålla illegala bosättningar och bygga
            nya sådana på ockuperat område. Någonstans måste vi ändå sätta
            den pressen på Israel att det ska bli en tvåstatslösning. Bosättningarna
            är den allra värsta avarten i det som sker på Västbanken eller
            över huvud taget i Palestina nu.
          </note>
          <note>
            När det gäller Västsahara har den svenska livsmedelshandeln visserligen
            varit lyhörd för konsumenternas krav och försöker undvika inköp
            som misstänks komma från ockuperad mark, men det är svårt att
            veta då ursprungsmärkningen är bristfällig. Eftersom Marocko anser
            att Västsahara är Marocko blir ursprungsmärkningen naturligt Marocko.
            För konsumenterna är det väldigt svårt att veta, och risken är
            att konsumenterna väljer bort alla marockanska produkter till
            men för de marockanska producenterna för att kunna följa sin egen
            etiska kompass, när man vet att man inte är säker på att det inte
            kommer från Västsahara.
          </note>
          <note>
            När det gäller Västsahara pågår för närvarande i EU en glidning
            i beskrivningen av Västsahara som ett ockuperat område till territorium
            som de facto administreras av Marocko. Det är mycket oroande eftersom
            det innebär en indirekt acceptans både av ockupationen och av
            synen att produkter från västsahariskt territorium är marockanska.
          </note>
          <note>
            Ursprungsmärkningen är avgörande när det gäller just Västsahara
            och Palestina. Där tycker jag att vi ska underlätta för konsumenterna
            här i Sverige och i resten av EU att kunna veta varifrån produkterna
            kommer. Det postkodssystem som man har innebär att det är Tullverket
            här hemma som ska sköta kontrollen. När postnumret inte talar
            om varifrån varan verkligen kommer utan bara var den har satts
            ihop har vi inte ett system som faktiskt fungerar. Det blir ett
            väldigt stort problem för oss konsumenter och också för Tullverket.
          </note>
          <note type="speaker">
            Anf. 83 Statsrådet EWA BJÖRLING (M):
          </note>
          <note>
            Fru talman! Jag vill börja med att säga att jag är glad över
            att svenska företag förändrar sig när det kommer tryck från konsumenterna,
            precis som Bodil Ceballos säger. Då har det fungerat i praktiken.
            Då har företagen insett vikten av CSR och hur man faktiskt stärker
            sitt varumärke. Det är också något som vi ser i dag. Fler och
            fler företag ser detta som viktigt.
          </note>
          <note>
            Jag ser själv en stor skillnad sedan jag startade med de här
            frågorna 2007 fram till i dag. De stora företagen går ofta i bräschen,
            men fler och fler mindre och medelstora företag ser också det
            här som en av sina absolut viktigaste frågor.
          </note>
          <note>
            Den andra sidan av den är att konsumenterna blir mer upplysta
            och ställer högre krav på de produkter som finns. Det är precis
            så det ska fungera. Jag tycker att det verkligen är framsteg i
            verkligheten. Då har det fungerat.
          </note>
          <note>
            När det handlar om frågan huruvida Sverige skulle kunna införa
            investeringsförbud eller importförbud är det inte riktigt så enkelt.
            Sverige kan inte ensidigt införa vare sig import- eller investeringsförbud
            eftersom det är en gemenskapskompetens. Utländska direktinvesteringar
            är en del av den externa handelspolitiken, och EU har befogenhet
            till och med exklusiv sådan att besluta om foreign direct investments
            från EU. Vidare indikerar EU-fördraget att sanktioner mot andra
            länder beslutas enhälligt och genomförs genom EU-förordningar,
            vilket underförstått innebär att Sverige inte kan fatta egna beslut
            i den frågan.
          </note>
          <note>
            Jag skulle vilja ställa frågan till Miljöpartiet och Bodil Ceballos:
            Hur ser Miljöpartiet på hur vi bäst gör skillnad när det handlar
            om länder där kränkningar av mänskliga rättigheter sker? Det handlar
            om länder som befinner sig i konflikt och om länder som är diktaturer
            där människor ständigt förtrycks. Är Miljöpartiets recept att
            vi ska ha investeringsförbud och förbjuda handel med dessa länder
            liksom med ockuperade områden?
          </note>
          <note type="speaker">
            Anf. 84 BODIL CEBALLOS (MP):
          </note>
          <note>
            Fru talman! Nu är det jag som ställer frågor i dag. Den fråga
            som ministern ställde nu kommer hon förmodligen att få svar på
            i morgon när vi har utrikespolitisk debatt.
          </note>
          <note>
            Nu inser inte alla att konsumenterna har rätt till upplysning.
            Alla inser inte att man måste uppföra sig. Det är därför som det
            behövs bra regelverk, så att man kan stoppa de företag som inte
            uppför sig. Jag har inte sagt att ministern ska driva att bara
            de svenska företagen ska ha investeringsförbud. Ministern måste
            naturligtvis driva den frågan på EU-nivån, så att fler alla europeiska
            företag har investeringsförbud i de ockuperade områdena. Det räcker
            inte med att vi har det.
          </note>
          <note>
            Dessutom sköter sig kanske de svenska företagen någorlunda bättre
            än många av de andra, för i Sverige har vi många gånger upplysta
            konsumenter medan vi inte har samma situation i de andra länderna.
            Därför har Sverige också ett extra stort ansvar.
          </note>
          <note>
            CSR är bra, men det är inte tillräckligt. Det är inte tillräckligt
            eftersom inte riktigt alla har förstått att man för att fortsätta
            vara ett bra, konkurrenskraftigt företag faktiskt måste hålla
            sig till de reglerna. Sådan är inte situationen.
          </note>
          <note>
            När det gäller sanktioner stoppar faktiskt Sverige ibland sådana.
            Senast handlade det inte om ockuperade områden utan om Syrien,
            där alla EU-länder var för tuffare sanktioner för telekomsektorn,
            utom Sverige som lade in sitt veto, vilket innebar att det inte
            blev en tuff sanktion mot Syrien i det fallet. Till och med USA
            har tuffare sanktioner när det gäller telekomsektorn.
          </note>
          <note>
            Jag tycker fortfarande att ett bindande regelverk är det som
            vi ska eftersträva. Jag håller inte med ministern om att allt
            redan är bra som det är.
          </note>
          <note type="speaker">
            Anf. 85 Statsrådet EWA BJÖRLING (M):
          </note>
          <note>
            Fru talman! Den svenska regeringen driver frågan om CSR på svensk
            nivå, på EU-nivå och inom OECD. Jag vill till och med gå så långt
            som att säga att vi driver den på global nivå eftersom vi också
            befinner oss i flera av de länder där förtryck sker just för att
            genom CSR kunna göra skillnad på riktigt.
          </note>
          <note>
            Jag kan ta Kina som ett tydligt exempel. Den svenska regeringen,
            både den nuvarande och den tidigare, har rest till Kina, träffat
            våra kolleger och naturligtvis alltid tagit upp frågan om kränkningar
            av mänskliga rättigheter. Det gör att man förstår att Sverige
            inte accepterar sådant. Vi accepterar inte kränkningar av mänskliga
            rättigheter. Jag tror dock att det gör ännu större skillnad med
            det samarbete som vi har i praktiken, där svenska företag möter
            kinesiska företag och man för första gången bland kinesiska företag
            tar frågan i sin mun på riktigt: Hur gör vi skillnad, hur ser
            vi till att man inte kränker mänskliga rättigheter och att det
            finns rätigheter för arbetstagarna? Det har jag själv sett med
            egna ögon. Det är skillnad, framför allt när det gäller företag
            som handlar med andra länder, för man får influenser och goda
            förebilder utifrån. Svenska företag är utmärkt goda förebilder.
          </note>
          <note>
            Återigen måste vi komma tillbaka till grundfrågan: Hur gör vi
            bäst skillnad i verkligheten? Jag är övertygad om att det är genom
            att vi handlar med andra länder, genom att vi har öppenhet och
            genom att vi har dialog och kontakter. För den skull är det absolut
            på sin plats med skarp kritik i de fall det behövs, men jag ser
            fortfarande CSR som det riktigt operativa verktyget när det handlar
            om mänskliga rättigheter.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellationerna 2011/12:220 och 226 om arbetsskadeförsäkringen
          </note>
          <note type="speaker">
            Anf. 86 Statsrådet ULF KRISTERSSON (M):
          </note>
          <note>
            Fru talman! Eva-Lena Jansson har frågat mig vilka åtgärder jag
            avser att vidta för att säkerställa att arbetsskadeförsäkringen
            är rättssäker och jämställd. Hon har också frågat mig om jag avser
            att vidta några åtgärder för att anmälan om arbetsskada ska prövas
            av Försäkringskassan även om det inte föreligger någon begäran
            om ersättning. Jasenko Omanovic har frågat mig om jag kommer att
            vidta några åtgärder för att säkerställa att kvinnor och män behandlas
            lika och vilka konsekvenser det får för arbetsskadeavgiften.
          </note>
          <note>
            Under 2002 ändrades bevisregeln i arbetsskadeförsäkringen på
            initiativ av den dåvarande regeringen. Ett uttalat syfte var att
            beviskraven skulle mildras, vilket bedömdes kunna leda till att
            skillnaderna i beviljandefrekvens för ansökningar från kvinnor
            och män utjämnades. Detta har inte visat sig bli fallet.
          </note>
          <note>
            Jag anser att det är mycket viktigt att tillämpningen av arbetsskadeförsäkringen
            sker på ett jämställt sätt. Det var bland annat därför som regeringen
            gav Inspektionen för socialförsäkringen (ISF) i uppdrag att granska
            hela beslutsprocessen vid beslut om arbetsskada utifrån ett jämställdhetsperspektiv.
            ISF fick också i uppdrag att granska Försäkringskassans åtgärder
            för att säkerställa att kvinnor inte särbehandlas vid beslut om
            arbetsskada.
          </note>
          <note>
            ISF har riktat kritik mot brister i Försäkringskassans handläggning.
            I ett svar har Försäkringskassan också sagt att sådana brister
            har funnits. Försäkringskassan har därför låtit samtliga handläggare
            genomgå en utbildning i hur exponeringsutredningar bör göras och
            även utarbetat ett nytt metodstöd. Det är dock, enligt ISF, inte
            Försäkringskassans handläggning som främst förklarar skillnaderna
            i utfall för kvinnor och män. Kvinnor och män som arbetar inom
            samma yrke beviljas arbetsskadelivränta i lika stor utsträckning.
          </note>
          <note>
            Skillnaden i beviljandefrekvens tycks i stället huvudsakligen
            bero på att arbetsmarknaden för kvinnor och för män fortfarande
            ser olika ut. Antalet godkända arbetsskador är högre i typiskt
            manliga yrken än i kvinnliga.
          </note>
          <note>
            Detta skulle kunna bero på att typiskt manliga yrken i vissa
            avseenden är farligare. För detta talar till exempel att allvarliga
            olyckor på arbetet enligt statistik från Arbetsmiljöverket och
            AFA Försäkring drabbar fler män än kvinnor. Dödsfall genom arbetsolyckor
            drabbar också oftare män.
          </note>
          <note>
            Men ISF har också påpekat att själva kunskapen om arbetsmiljöns
            betydelse för uppkomst av sjukdom är större för mansdominerade
            arbetsmiljöer. Detta är sannolikt riktigt. För att ta till vara
            den forskning som finns har regeringen gett Statens beredning
            för medicinsk utvärdering i uppdrag att bistå Försäkringskassan
            med kunskapsöversikter beträffande risker för arbetssjukdomar
            och då särskilt när det gäller kvinnors arbetsmiljöer. Genom att
            göra sådana översikter kommer vi även att få en bättre bild av
            var det finns behov av ytterligare forskning.
          </note>
          <note>
            ISF har även väckt frågan om en mer omfattande förändring av
            arbetsskadelagstiftningen. Detta kräver dock en djupare analys.
            Jag vill även påminna om att den parlamentariska kommittén, det
            vill säga Parlamentariska socialförsäkringsutredningen, har till
            uppgift att överväga om huvudmannaskapet för arbetsskadeförsäkringen
            bör förändras.
          </note>
          <note>
            Försäkringskassan tar emot drygt 100 000 anmälningar om arbetsskada
            per år. I cirka vart femte fall begär den skadade ersättning från
            Försäkringskassan. Det skulle vara förenat med mycket stora kostnader
            att pröva även de ärenden där det inte är aktuellt med ersättning
            från arbetsskadeförsäkringen. Det är dock viktigt att arbetsskadeanmälningar
            görs, då de ger en viktig information om arbetsmiljöns utveckling
            och därmed bidrar som ett underlag för Arbetsmiljöverkets tillsynsverksamhet.
          </note>
          <note>
            När det gäller arbetsskadeavgiften har denna sänkts från och
            med 2012 och motsvarar nu kostnaderna för arbetsskadeförsäkringen.
          </note>
          <note type="speaker">
            Anf. 87 EVA-LENA JANSSON (S):
          </note>
          <note>
            Fru talman! Tack, statsrådet, för svaret, även om jag inte tycker
            att jag har fått något svar på mina frågor! Jag får väl upprepa
            dem, fru talman. Åtminstone när det gäller en del ministrar brukar
            man få svar om man upprepar frågorna.
          </note>
          <note>
            Målet med arbetsskadeförsäkringen är att ge ett ekonomiskt skydd
            till den som skadas i sitt arbete. Men många upplever att försäkringen
            inte är rättssäker. Dessutom har den upplevts som ojämställd.
            Den är per definition ojämställd eftersom kvinnor inte får sina
            skador godkända i samma omfattning som män.
          </note>
          <note>
            År 2002 förändrades lagen i syfte att få en mer jämställd försäkring
            som inte missgynnar kvinnor. Dess värre har lagstiftningen inte
            fått den effekt som den dåvarande regeringen, socialdemokratisk,
            och riksdagen avsåg.
          </note>
          <note>
            Inspektionen för socialförsäkringen har, precis som ministern
            säger, granskat beslut om arbetsskada, och man konstaterar att
            det är svårare för kvinnor än för män att få sina arbetsskador
            godkända. Vidare konstateras det att beslutet om livränta är oförutsägbart
            och rättsosäkert för den försäkrade.
          </note>
          <note>
            Vi socialdemokrater föreslog hösten 2011 att det skulle göras
            en översyn av arbetsskadeförsäkringen i syfte att komma till rätta
            med brister i försäkringen. Den önskan avslogs av den borgerliga
            majoriteten i riksdagen.
          </note>
          <note>
            I programmet Dokument inifrån, den 2 februari, redovisades det
            att det för anställda inom vården har blivit nästan omöjligt att
            få en arbetsskada godkänd. En majoritet av de anställda i vården
            är kvinnor. Att en så här stor yrkesgrupp därmed hanteras som
            om den vore oförsäkrad kan inte vara rimligt. Därför, fru talman,
            har jag ställt följande frågor till statsrådet:
          </note>
          <note>
            Vilka åtgärder avser statsrådet att vidta för att säkerställa
            att arbetsskadeförsäkringen är rättssäker och jämställd? Det,
            fru talman, har jag inte fått något svar på. Jag hoppas att statsrådet
            tänker försöka ge ett svar.
          </note>
          <note>
            Avser statsrådet att vidta några åtgärder för att anmälan om
            arbetsskada ska prövas av Försäkringskassan även om det inte föreligger
            en begäran om ersättning? Det har statsrådet inte heller svarat
            på, fru talman. Däremot har han redogjort för att det skulle vara
            förenat med stora kostnader att pröva dessa ärenden. Jag trodde
            liksom att det var poängen om man anmäler en arbetsskada, att
            man ska få den prövad. Att rätt många inte får sin anmälan prövad
            beror ju på att de blir utförsäkrade från sjukförsäkringen och
            därmed aldrig får en chans att få den prövad.
          </note>
          <note>
            Fru talman! Statsrådet väljer i sitt svar att hänvisa till att
            man tittar på om huvudmannaskapet för arbetsskadeförsäkringen
            bör förändras, som om privatisering vore en lösning på problemet
            med att försäkringen i dag inte är rättssäker och inte är jämställd.
            Det är att göra det lite enkelt för sig, tycker jag.
          </note>
          <note>
            När Inspektionen för socialförsäkringen, ISF, pekar på arbetsmiljöns
            betydelse för uppkomst av sjukdom pekar också statsrådet på att
            det är viktigt med forskning. Då får man väl konstatera att den
            här regeringen har valt att lägga ned Arbetslivsinstitutet, som
            forskade just kring arbetsmiljö.
          </note>
          <note>
            Jag vet inte riktigt vad jag ska säga om det här svaret. Det
            är i alla fall ett dokument på två sidor. Men jag har inte fått
            något svar på mina frågor.
          </note>
          <note>
            Fru talman! Jag ger statsrådet en chans till att svara på hur
            försäkringen ska kunna bli mer rättssäker och jämställd. Den är
            uppenbarligen inte det i dag, om kvinnor som skadas i vården inte
            får ut något från försäkringen med hänvisning till att de hade
            kunnat skada sig och fått ont i ryggen just bara för att de är
            kvinnor. Vi kan inte ha en sådan försäkring. Den kan inte kallas
            socialförsäkring i så fall.
          </note>
          <note>
            Fru talman! Jag hoppas på att få svar från statsrådet.
          </note>
          <note type="speaker">
            Anf. 88 JASENKO OMANOVIC (S):
          </note>
          <note>
            Fru talman! Jag tackar också statsrådet för svaret. Jag är en
            till i raden som inte är nöjd med svaret.
          </note>
          <note>
            Man kan analysera lite grann vad statsrådet säger i sitt svar.
            Jag vet inte om statsrådet konstaterar eller antar att yrken som
            domineras av den manliga arbetskraften är farligare än de yrken
            som domineras av den kvinnliga arbetskraften. Vidare konstaterar
            statsrådet att kunskapen om arbetsmiljöns betydelse för uppkomsten
            av sjukdom är större för mansdominerade arbetsmiljöer.
          </note>
          <note>
            Jag tycker att det är viktigt att vi, fru talman, påminner oss
            lite grann om vad som egentligen är grundidén med den här försäkringen.
            Man kan titta på till exempel Försäkringskassans hemsida, hur
            de beskriver försäkringen. Där står det: Skadas du på arbetsplatsen
            eller på vägen till eller från arbetet kan du få ersättning från
            arbetsskadeförsäkringen. Arbetsskadeförsäkringen gäller för anställda,
            uppdragstagare och egenföretagare.
          </note>
          <note>
            Det innebär att den här försäkringen omfattar alla yrkesverksamma
            på arbetsmarknaden. Alla bidrar lika mycket till försäkringen
            genom att de betalar en avgift, arbetsskadeavgiften, och den är
            procentuellt lika hög för alla på arbetsmarknaden.
          </note>
          <note>
            Då går folk till jobbet i tron att de har betalat till en försäkring
            och att de kommer att behandlas lika.
          </note>
          <note>
            Fru talman! Om en psykiater blir utbränd frågar man inte honom
            eller henne om han eller hon har någon hemma som har schizofreni
            och om han eller hon inte har blivit utbränd på grund av det eller
            att någon närstående hemma har någon sjukdom. Man har ju respekt
            för professionen. Det är samma sak med en byggnadsarbetare. Man
            frågar inte honom ofta är det en han om han har donat med och
            snickrat på sin egen sommarstuga. Man vet ju att det är en professionell
            människa som inte skadas om han fixar på sin fritid om det är
            riksdagsledamöter eller statsråd kanske man kan ifrågasätta om
            de inte kan skada sig genom att fixa och dona med sin sommarstuga.
          </note>
          <note>
            Men när en undersköterska, ett hemtjänstbiträde eller någon inom
            vården kommer och begär arbetsskadeersättning kan man hänvisa
            exempelvis till någon sjuk närstående hemma och till att ryggbesvären
            eller förslitningsskadorna kanske har uppkommit på fritiden. Det
            tycker jag är respektlöst, för vi talar även där om proffs.
          </note>
          <note>
            Däremot är det lite svårare att hitta varför det är så. Varför
            ska det vara så svårt i vårt samhälle att ha samma respekt för
            olika grupper? Det beror inte på Försäkringskassans anställda.
            Det beror inte på om de får en utbildning som den som statsrådet
            nämner i sitt svar eller inte, utan det beror på den syn vi har
            på vissa yrken ute i samhället.
          </note>
          <note type="speaker">
            Anf. 89 GUNVOR G ERICSON (MP):
          </note>
          <note>
            Fru talman! Tack för en mycket viktig fråga som tas upp i interpellationen
            kring synen på arbetsskadeförsäkringar och hur de bedöms som söker
            hjälp hos Försäkringskassan för att få en skada godkänd.
          </note>
          <note>
            Jag blir lite förvånad när jag ser svaret. Man hänvisar där till
            att det fortfarande ser väldigt olika ut på arbetsmarknaden, alltså
            att vi har en starkt könssegregerad arbetsmarknad. Ja, det har
            Sverige, men det borde inte utgöra grund för att man ska bedöma
            arbetsskadorna i sig olika. Det borde snarare vara en varningssignal
            att kvinnor är sjukskrivna mer än män. Det vet vi också, för vilka
            skador är det som räknas? I svaret står det att det skulle kunna
            bero på att typiskt manliga yrken i vissa avseenden är farligare.
            Hur gör ministern den bedömningen, och vilka skador är det som
            räknas?
          </note>
          <note>
            SKL Sveriges Kommuner och Landsting har visat att hälso- och
            sjukvården i mångt och mycket fortfarande är ojämställd. Det finns
            strukturer och attityder som fortfarande gör att kvinnor och män
            inte behandlas lika inom vården. Tyvärr kan sådana strukturer
            även påverka arbetsskadeförsäkringen.
          </note>
          <note>
            När det handlar om en belastningsskada eller att man har fastnat
            med armen i en maskin är det klart att det är lättare att bevisa
            att det var maskinen som skadade armen än det är att bevisa något
            i en situation som en kvinna som ringde mig i helgen berättade
            om. Hon hade blivit misshandlad av en dement patient. Patienten
            hade ryckt henne i håret och slitit i henne så att hon fick en
            nackskada. Försäkringskassan går då in och ifrågasätter vissa
            andra saker i hennes privatliv och kopplar det till hur hennes
            barn mår. De kopplar alltså skadan till någonting annat än det
            hon själv uppfattar sig ha utsatts för.
          </note>
          <note>
            Det finns sådana attityder och bemötanden inom vården, och det
            är ett problem. Jag tycker att det är viktigt att ISF nu tar upp
            det här och väcker frågan om en mer omfattande förändring av arbetsskadelagstiftningen.
            Den rapporten borde vi här i den lagstiftande församlingen ta
            till oss.
          </note>
          <note>
            När det gäller hänvisningen i svaret till huvudmannaskapet förstår
            jag inte riktigt vad det skulle ha att göra med själva bedömningen
            av arbetsskadeärenden. Vem som är huvudman för försäkringen borde
            inte göra någon skillnad för hur man bedömer ärendena. Snarare
            måste vi titta på innehållet och på vad som är bra beslutsstöd
            så att kvinnor och män inte ska behöva känna sig kränkta i situationer
            där man söker stöd från arbetsskadeförsäkringen. Tyvärr är det
            nu ofta så att man blir ifrågasatt för den person man är i stället
            för att det görs en bedömning av den situation man har varit med
            om och att själva fallet utreds.
          </note>
          <note>
            Det är bra att man nu ordnar en utbildning i exponeringsutredning,
            men då måste man också se till att göra exponeringsutredningar
            i alla de fall som bedöms. I många fall gör man fortfarande bedömningen
            utan att en sådan utredning har gjorts.
          </note>
          <note>
            Min fråga till ministern är därför: Vilka initiativ kommer ministern
            att ta?
          </note>
          <note type="speaker">
            Anf. 90 Statsrådet ULF KRISTERSSON (M):
          </note>
          <note>
            Fru talman! Jag tyckte att jag försökte beskriva just precis
            att vi har ett problem. Jag försökte mig också på att ge några
            historiska förklaringar till att några av problemen kan finnas.
            Jag trodde att det var möjligt att säga detta utan att anklagas
            för att tycka att det är bra att det är på det sättet, men jag
            förstår att det inte riktigt funkade.
          </note>
          <note>
            Vi backar bandet en gång till: År 2002 genomfördes en förändring
            på den insikt man då hade, det vill säga att det här föreföll
            missgynna kvinnor. Den insikten är med andra ord ganska gammal.
            Det gjordes en förändring som i någon mån mildrade de fortfarande
            ganska strikta och legitimt strikta kraven på koppling mellan
            själva arbetet, arbetets händelser, arbetets miljö och själva
            skadan.
          </note>
          <note>
            Detta förändrades något, men det har inte fått någon praktisk
            betydelse. Det beror i sin tur sannolikt på två saker. Man kan
            säkert dividera om hur mycket som är vad. Det var en ganska liten
            förändring, och det var svårt att med den förändringen och bibehållet
            krav på starkt kausalt samband göra skillnad i tillämpningen.
          </note>
          <note>
            Som ISF påpekar gav man också kritik till en del av Försäkringskassans
            handläggning, vilket vi har bett dem granska specifikt för att
            undersöka om det finns någon systematisk förändring eller skillnad
            i kassans sätt att hantera detta. Den kritiken tar Försäkringskassan
            till sig, och de har genomfört en del förändringar.
          </note>
          <note>
            Till detta kommer ett väl känt faktum att många av tradition
            manligt dominerade yrken är mer beforskade. Vi har mer kunskap.
            Det är inget försvar för att det är på det sättet, men det är
            bara att konstatera att det sannolikt är så. Det gäller inte enbart
            den här försäkringen. Det gäller många andra samhällsfenomen,
            där vi förefaller ha bättre kunskap om problem som av tradition
            har drabbat män, och inte minst män i koppling till arbete, mer
            än kvinnor. Vi måste våga se det problemet för att kunna göra
            någonting åt det.
          </note>
          <note>
            Detta stärks också av att ISF påpekar att det inte förefaller
            finnas någon systematisk diskriminering av kvinnor i traditionellt
            manliga yrken eller något speciellt gynnande av män i traditionellt
            kvinnliga yrken, utan det handlar sannolikt om en branschsammansättning
            och en könsuppdelad arbetsmarknad och därtill kopplad kunskapsbrist.
          </note>
          <note>
            Vi har bett SBU göra en kartläggning av vilken kunskapsgrund
            vi har i dag för att koppla samman skador, sjukdomar och yrken
            så att vi vet att vi attackerar rätt problem. Jag tycker att det
            är en rimlig hypotes att det är på det sättet, vilket bör sjösätta
            både långsiktiga och mer snabbspårade insatser för att öka den
            kunskapen så att inte kvinnor blir missgynnade.
          </note>
          <note>
            Jag vill även säga ett ord om huvudmannaskapet, för det är en
            viktig fråga. Det har nämnts många gånger, från höger till vänster,
            att detta är en socialförsäkring som naturligen ligger mycket
            nära arbetsmarknaden och som nu ligger som en offentlig socialförsäkring
            till del, ska vi säga, för till del är den också avtalad som så
            många andra försäkringar. Men den är strikt kopplad till arbetet,
            och därför skulle man kunna pröva frågan om den också skulle kunna
            handhas av parterna. Det är en tankegång som har funnits både
            till höger och till vänster. Den prövas i den parlamentariska
            kommittén. Den prövas också i en skuggande utredning som leds
            av en ledande tidigare socialdemokratisk förtroendevald.
          </note>
          <note>
            Till sist: Arbetsskadeförsäkringen är en ganska speciell försäkring.
            Den ersätter inte den vanliga sjukförsäkringen. Den går inte in
            i stället för till exempel sjukpenning eller för den delen sjukersättning,
            utan den kompletterar den på en högre nivå, på goda grunder, för
            att markera att vi ser extra allvarligt på människor som blir
            sjuka genom sitt arbete och den inkomstförlust de gör. Men det
            har alltid på goda grunder varit strikta krav på en koppling däremellan,
            och då har vi ett svårt läge där vi ska ha det rättvist, erkänna
            sjukdomar och inte bara skador men fortfarande se en koppling
            mellan arbetet och själva sjukdomen. Detta kräver såvitt jag kan
            bedöma mer kunskap än vi har i dag.
          </note>
          <note type="speaker">
            Anf. 91 EVA-LENA JANSSON (S):
          </note>
          <note>
            Fru talman! Jag blev politiskt aktiv 1994. Orsaken till att jag
            blev politiskt aktiv heter arbetsskadeförsäkringen. Den försämrades
            1992 av dåvarande statsminister Carl Bildt och den majoritet som
            fanns i riksdagen vid den tiden.
          </note>
          <note>
            Sedan dess har jag drivit frågan i mitt parti men också opinionsbildat
            om vikten av att förändra och förbättra arbetsskadeförsäkringen.
            År 2002 tyckte jag att den socialdemokratiska regeringen fattade
            ett viktigt beslut när man pekade på att man var tvungen att göra
            förändringar, förenklingar, för att även kvinnor skulle få sina
            arbetsskador godkända. Nu konstaterar vi att så inte blev fallet,
            och jag vill att det görs någonting åt det.
          </note>
          <note>
            Man kan som ministern säga att man måste vara noga med kausalsambandet.
            Ja, absolut, problemet är bara att man inte bryr sig om det samband
            som finns. Man pekar på att en olycka som skett när någon lyft
            en sak har skett men att personen i fråga skulle ha fått ont i
            ryggen ändå, och därför får den personen ingen ersättning från
            arbetsskadeförsäkringen.
          </note>
          <note>
            Jag har tagit upp nedläggningen av ALI. Det är viktigt att poängtera
            att regeringen tagit bort viktig forskning som fanns och faktiskt
            tydliggjorde hur arbetsmiljön såg ut.
          </note>
          <note>
            När det gäller privatiseringen vill jag varna för den. En privatisering
            av försäkringen kommer garanterat att med dagens arbetsmarknad
            innebära att den breda riskutjämningen, som tanken med försäkringen
            är, gör det billigare att försäkra den som har låg risk och dyrare
            att försäkra den som har hög risk att skadas i arbetet. Vi vet
            att många företag i dag inte tecknar kollektivavtal. Vi vet att
            många har lösa anställningar. Att då försöka hitta det sambandet
            tror jag blir svårt med den konstruktion som regeringen talar
            om.
          </note>
          <note>
            Jag hade två frågor, varav den andra var om statsrådet avser
            att vidta några åtgärder för att anmälan av arbetsskada ska prövas
            av Försäkringskassan även om det inte föreligger begäran om ersättning.
            Det har statsrådet fortfarande inte svarat på, fru talman. Jag
            vet inte varför han undviker det. Jag vill peka på att det är
            viktigt att få till stånd förändringar i försäkringen. Om kvinnor
            konsekvent missgynnas, om det tydligt dokumenteras att försäkringen
            inte är rättssäker, som Inspektionen för socialförsäkringen konstaterar,
            måste något göras åt det. Vi kan inte vänta hur länge som helst.
          </note>
          <note>
            I sitt svar säger ministern att Försäkringskassan har därför
            låtit samtliga handläggare genomgå en utbildning i hur exponeringsutredningar
            bör göras och även utarbetat ett nytt metodstöd. Jag har läst
            om det metodstödet. I det ingår inte att göra en utredning på
            arbetsplatsen där olyckan skett. Däremot ingår det att ställa
            frågor om hur den sociala situationen är hemma, om det finns problem
            i familjen, om man har en tidigare liknande skada, vad man ägnar
            sig åt på fritiden. Det är viktigt att dokumentera, men jag kan
            tänka mig att det vore relevant att faktiskt titta på hur arbetsplatsen
            ser ut, om det är möjligt att den orsakat den skada som uppstått
            och som man anmält. Det gör Försäkringskassan inte i dag, och
            jag hoppas att ministern är medveten om det.
          </note>
          <note>
            Fru talman! Ministern får gärna återkomma och redovisa om han
            känner till hur det går till, och han får gärna även redovisa
            svaret på min andra fråga som jag nu upprepat tre gånger.
          </note>
          <note type="speaker">
            Anf. 92 JASENKO OMANOVIC (S):
          </note>
          <note>
            Fru talman! Jag avslutade mitt förra inlägg med att säga att
            jag tror att även om man ger utbildning till Försäkringskassans
            anställda, även om man vidtar vissa åtgärder, finns ändå i grunden
            synen att vissa yrkesgrupper är mer värda än andra. Statsrådet
            säger lite grann om det när han säger att det finns mer forskning,
            mer kunskap, om de mansdominerade yrkena, om hur en arbetsskada
            uppstår och vilka sjukdomar som kan drabba den anställde. Frågan
            är varför det inte har vidtagits några åtgärder när statsrådet
            nu lite snällt konstaterar att det är så.
          </note>
          <note>
            Det finns ingen handlingsplan för vad man tänker göra för de
            kvinnor som finns inom vården, handeln, lokalvården och ofta är
            överrepresenterade genom att de inte får sina arbetsskador beviljade.
            Det gäller inte bara på det här området, utan de är även överrepresenterade
            bland deltidsarbetande och bland dem med låga inkomster. Det är
            så det ser ut. Ibland känner jag att det kan vara av lika stort
            värde för samhället att investera i forskning om dessa yrken.
            Jag vill påstå att det är mycket viktigt att göra samma investeringar
            som man gör för andra, mansdominerade, yrken.
          </note>
          <note>
            Sedan har statsrådet inte ens berört min fråga hur det kommer
            att påverka arbetsskadeavgiften. Om vi säger att vi vill få bort
            orättvisan att kvinnor i kvinnodominerade yrken inte prövas med
            samma rättssäkerhet som männen blir frågan vilken påverkan det
            har på arbetsskadeavgiften. Den frågan berör statsrådet inte på
            något sätt utan bara konstaterar att avgiften är på en viss nivå
            i år. Varför har tidigare år en del medel inte nyttjats? Det beror
            på att kvinnor inte fått sina arbetsskador beviljade; i de flesta
            fall rör det sig om kvinnor även om det också finns män som inte
            fått det.
          </note>
          <note>
            Kvinnodominerade yrken är de som får stryk i den här frågan.
            Jag vill höra vad statsrådet säger i det här fallet. Hur kommer
            avgiften att påverkas om vi uppnår ett resultat där kvinnor i
            lika stor omfattning som män får arbetsskadorna beviljade? Det
            hoppas jag, fru talman, att statsrådet svarar på i sitt nästa
            inlägg.
          </note>
          <note type="speaker">
            Anf. 93 GUNVOR G ERICSON (MP):
          </note>
          <note>
            Fru talman! Arbetsskadeförsäkringen är en av de äldsta socialförsäkringar
            vi stiftat i denna församling. Redan i början av 1900-talet kom
            den första lagstiftningen gällande arbetsskadeförsäkring. Den
            kom till och med före pensionsreformen. Så gammal är arbetsskadeförsäkringen.
          </note>
          <note>
            Det har varit en viktig fråga att säkerställa att man har en
            god arbetsmiljö så att man inte riskerar att skadas på arbetet.
            Om olyckan ändå skulle vara framme ska man kunna ha en försäkring
            för att klara sin och sin familjs försörjning. Det var tanken
            när lagen stiftades i början av 1900-talet.
          </note>
          <note>
            Vi hörde Eva-Lena Jansson berätta om de försämringar som gjordes
            i 1900-talets början och om de försök till förändring som skedde
            2003, vilket ministern också påpekade. De hade ingen praktisk
            betydelse, och det är beklagansvärt. Det borde väcka tanken att
            lyssna på Inspektionen för socialförsäkringen, som pekar på att
            vi ska väcka frågan om att ändra lagen.
          </note>
          <note>
            Jag hörde inte ministern säga vad hans ambition är. Kan ministern
            tänka sig att ändra lagstiftningen så att det blir en mer könsneutral
            bedömning, alltså utifrån de kvinnodominerade yrkesgrupper där
            även förslitningsskador ska kunna bedömas enligt kriterier som
            gäller i en försäkring? Är ministern beredd att ta till sig uppmaningen
            från Inspektionen för socialförsäkringen att se över lagstiftningen,
            inte bara tala om att det behövs mer forskning?
          </note>
          <note>
            De signaler jag fått är att SBU kommer att säga att det inte
            är någon större skillnad när det gäller forskningsresultatet,
            utan underlagen som finns är ganska lika. Här är frågan: Hur konstruerar
            vi lagen?
          </note>
          <note type="speaker">
            Anf. 94 Statsrådet ULF KRISTERSSON (M):
          </note>
          <note>
            Fru talman! Det gläder mig att Gunvor G Ericson delar mitt intresse
            för svensk socialpolitisk historia. Hon hade nästan rätt: Arbetsskadeförsäkringen
            kom 1916, tre år efter den första pensionsreformen 1913. Den är
            jätteviktig, för den var den första inkomstförsäkrande socialförsäkringen.
            Medan pensionsreformen gav den första generella välfärdsreformen
            gav detta den första inkomstförsäkrade reformen. Det är bra för
            oss i dag att minnas att de har en så god och lång historia.
          </note>
          <note>
            Om vi i grund och botten är överens om att detta är en försäkring
            som bygger på ett starkt samband mellan arbetet och själva skadan,
            vare sig det är ett olycksfall eller en sjukdom, har vi goda skäl
            att fundera på hur den ska vara både rättvis och rättssäker och
            behandla olika människors arbetssjukdomar likartat utan att urholkas
            och bli en försäkring som försöker ersätta själva sjukförsäkringen.
            Man får inte ersättning för att man är sjuk och inte kan arbeta
            utan för att det finns en direkt koppling till själva arbetet.
            Detta är ingen alldeles enkel uppgift, men den är viktig och förtjänar
            att tas på stort allvar.
          </note>
          <note>
            Vi gav inspektionen detta uppdrag därför att vi som många andra
            upptäckte att 2002 års lagstiftning inte var till fyllest. Vi
            tog frågan på allvar redan då. Inspektionen kommer tillbaka och
            konstaterar att det finns brister i Försäkringskassans handläggning
            men att de inte huvudsakligen förklarar problemet. Man gör bedömningen
            att det sannolikt snarare rör sig om skillnader i kunskaper om
            kausaliteten mellan arbetsuppgifterna och själva skadan eller
            sjukdomen.
          </note>
          <note>
            Dessutom lägger man till ett förslag som jag glömde att kommentera,
            en möjlig annan väg som inte alls löser själva lagstiftningsproblemet:
            att inte ha ett så brett bedömningsutrymme vid Försäkringskassan
            utan ha en mycket striktare medicinsk lista på olika definierade
            diagnoser kopplat till olika yrken som kan ge grund för arbetsskadeersättning.
            Det är en fullt framkomlig väg. Jag utesluter inte den på något
            sätt. Detta är ett viktigt reformarbete som måste hanteras på
            sedvanligt vis. Men det löser inte alls frågan hur strikt samband
            det ska finnas mellan diagnos, sjukdom och själva arbetsuppgifterna.
            Den måste vi lösa på annat sätt.
          </note>
          <note>
            Att flytta huvudmannaskapet är ingen allmän privatisering. Det
            där tror jag att ni som diskuterar saken vet. Frågan gäller om
            försäkringen i stället skulle kunna ligga direkt hos arbetsmarknadens
            parter, som redan i dag dessutom har en egen kompletterande försäkring.
            Detta har för- och nackdelar och har tänkts många gånger om. Nu
            ligger frågan uttryckligen hos den parlamentariska Socialförsäkringsutredningen.
            Den skuggas som sagt dessutom av en annan utredning. Låt dem tänka
            färdigt om för- och nackdelar! Regeringen har inte tagit ställning
            för att avfärda en sådan lösning, än mindre för att förfäkta den.
          </note>
          <note>
            Några svar har uppenbarligen inte gått fram tillräckligt tydligt.
            Nej, vi avser inte att kräva att Försäkringskassan prövar alla
            de ärenden där det inte har begärts ersättning. Ja, vi tänker
            invänta SBU:s analys, undersökningen av om det finns brister i
            kunskapsläget vad gäller kausaliteten i olika av kvinnor dominerade
            yrkesgrupper. Om det är på det sättet ger det en stark signal.
            Om det inte är på det sättet ger det andra signaler till framtida
            vägar för att komma åt det problem som jag tror att vi delar lika.
            Ja, vi tänker invänta den parlamentariska Socialförsäkringsutredningens
            svar på frågan om vi ska tänka om när det gäller hela huvudmannaskapet
            eller om det ska ligga kvar som en del i den vanliga offentliga
            socialförsäkringen. Många viktiga tillfällen återstår med andra
            ord för att diskutera den här frågan.
          </note>
          <note type="speaker">
            Anf. 95 EVA-LENA JANSSON (S):
          </note>
          <note>
            Fru talman! Nej, utförsäkringsministern, vi är absolut inte överens.
            Uppenbarligen tänker ministern gräva ned försäkringen i en utredning.
            Jag är inte nöjd.
          </note>
          <note>
            I svaret från Inspektionen för socialförsäkringen står det: Antalet
            individer som ansöker om och beviljas livränta på grund av arbetssjukdom
            har minskat markant sedan år 2007. Det har genomförts stora förändringar
            i sjukförsäkringen, men inte i arbetsskadeförsäkringen. Det är
            angeläget att granska hur förändringarna i sjukförsäkringen har
            påverkat både ansökningar om ersättning och handläggning av arbetsskadeförsäkringen.
          </note>
          <note>
            Det är därför jag ställer frågan. Vi vet i dag att man inte prövar
            arbetsskador där det inte finns ansökan om livränta. Väldigt många
            av dem som har drabbats av arbetsskador och som är sjuka utförsäkras
            och har därmed inga ersättningskrav. Jag kanske har svårt att
            hålla mig lugn just nu, men jag är ganska upprörd över att vi
            har en försäkring där stora delar av offentlig sektor uppenbarligen
            är oförsäkrade och att ministern hänvisar till att man ska titta
            om det finns ett orsakssamband.
          </note>
          <note>
            Granskningar som har gjorts har visat att utredningarna generellt
            sett är mindre väl genomförda vid avslag än vid bifall. Det är
            allvarligt om något. Det är inte rättssäkert. Vid avslag är det
            fokus på yrkestitel och diagnos, inte orsakssamband mellan sjukdom
            och arbete. Det är ännu allvarligare. Det här drabbar kvinnor.
          </note>
          <note>
            Fru talman! Jag kan bara beklaga att den här regeringen inte
            tänker göra någonting. Man ser gärna att människor lever på socialbidrag
            eller på familjen men inte får ut något av de socialförsäkringar
            som vi har. Det kan jag bara beklaga.
          </note>
          <note type="speaker">
            Anf. 96 JASENKO OMANOVIC (S):
          </note>
          <note>
            Fru talman! Nu har vi debatterat här ett tag. Fortfarande är
            det en del svar vi inte har fått från ministern, även om ministern
            i sitt senaste inlägg försökte anstränga sig att ge några svar.
          </note>
          <note>
            Vad händer med alla dessa kvinnor när de inte får sina arbetsskador
            prövade? Som Eva-Lena Jansson påpekar blir de utförsäkrade samtidigt
            som man inte uppnår lagstiftarens syfte.
          </note>
          <note>
            Fru talman! Försäkringen har under de senaste fem åren gått i
            vinst med 13 miljarder. Det som löntagare avstår från sitt löneutrymme
            för att skapa sig själva en trygghet använder regeringen för att
            skapa sig överskott i statskassan, samtidigt som folk utförsäkras
            på grund av att de har fått arbetsskador på arbetet och inte längre
            kan jobba men inte har någon försäkring som täcker arbetsskadan.
            De har helt enkelt hamnat i kvinnodominerade yrken där man inte
            har någon forskning eller kunskap om arbetsskadans påverkan och
            hur arbetsskadan har uppstått. Därmed får de så småningom bli
            utförsäkrade.
          </note>
          <note type="speaker">
            Anf. 97 Statsrådet ULF KRISTERSSON (M):
          </note>
          <note>
            Fru talman! Jag säger för tredje gången, med risk för att bli
            lite tjatig, att jag tycker att det är viktigt att vi har en försäkring
            som tar de sjukdomar och olycksfall i arbetet som drabbar kvinnor,
            vare sig de är i kvinnodominerade eller mansdominerade yrken,
            på precis lika stort allvar som vi traditionellt har tagit arbetssjukdomar
            och arbetsolyckor som drabbar män. Jag tycker att det är en viktig
            fråga. Jag vill lika lite som ni acceptera en situation där kvinnor
            upplevs bli diskriminerade systematiskt, vad det än beror på.
          </note>
          <note>
            Jag säger också för tredje gången att arbetsskadeförsäkringen
            inte ersätter sjukförsäkringen. Om ni i praktiken vill ta bort
            den ganska strikta kopplingen sedan kan man diskutera vilket ordval
            man ska ha mellan arbetet och de sjukdomar och skador som man
            kan begära ersättning för är det en annan sak. Men vill man ha
            en så strikt koppling måste man hitta modeller för att behålla
            den strikta kopplingen och genom kunskap se till att inte kvinnor
            av någon märklig hävd kommer sämre ut ur en sådan prövning. Det
            är precis det jag har försökt säga tre gånger.
          </note>
          <note>
            Vi har påbörjat den processen, och vi avser att slutföra den.
            Men det finns ingen alldeles enkel lösning. Man löser det inte
            enkelt genom att vare sig anklaga Försäkringskassan för att systematiskt
            strunta i människor som har drabbats av sjukdomar eller skador
            eller säga att vi redan har all kunskap som behövs. Vi behöver
            kunskap och rätt metoder, och vi behöver göra det samlat. Dessutom
            behöver vi ställa frågan om själva försäkringen bygger på lagtext
            som fungerar bra nog. Jag utesluter absolut inte lagförändringar
            på detta område. Jag vill bara att vi ska veta vad vi gör när
            vi prövar en så viktig fråga.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2011/12:200 om nystart för nollvisionen
          </note>
          <note type="speaker">
            Anf. 98 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Monica Green har frågat mig vilka åtgärder jag ser
            som viktiga de kommande åren för att höja trafiksäkerheten och
            på så vis komma närmare nollvisionen.
          </note>
          <note>
            I vägtrafiken har enligt preliminära beräkningar 314 personer
            omkommit under 2011. I denna siffra är inte suicidfallen inräknade.
            De senaste tio åren har antalet omkomna minskat med ca 40 procent.
            Även om antalet 2010 var rekordlågt med endast 266 omkomna visar
            årets siffra på runt 300 att det fortfarande sker stora framgångar
            i trafiksäkerhetsarbetet.
          </note>
          <note>
            År 2011 bedöms vara mer av ett normalt år jämfört med 2010. Den
            mycket kraftiga nedgången av antalet omkomna i vägtrafikolyckor
            2010 var med stor sannolikhet ett utfall av slumpfaktorn, samt
            sträng kyla och rikliga snömängder, som ledde till kraftigt minskande
            hastigheter. Mätningar visar på något högre hastigheter under
            2011 och ökad trafik.
          </note>
          <note>
            Antalet dödade i vägtrafiken per 100 000 invånare 2011 beräknas
            uppgå till 3,3 det var 2,8 2010 exklusive suicidfallen. Under
            2010 var genomsnittet för EU-länderna 6,2. Detta gör Sverige till
            ett av världens mest trafiksäkra länder, och vi är internationellt
            erkända för vårt nollvisionsarbete och våra resultat. Detta ska
            vi vara mycket stolta över.
          </note>
          <note>
            Arbetet med att förbättra trafiksäkerheten och uppnå nollvisionen
            är prioriterat och kommer även fortsättningsvis att vara det.
            Regeringen beslutade 2010 om en historisk infrastruktursatsning
            på närmare 500 miljarder kronor fram till 2021. I den nationella
            planen för 20102021 satsar regeringen 136 miljarder kronor på
            drift och underhåll av våra vägar, bland annat för att göra dem
            säkrare. Regeringen satsar dessutom ytterligare 5 miljarder kronor
            på infrastruktur under åren 20122013, där 1,4 miljarder kronor
            är avsatt för drift och underhåll samt trafiksäkerhetshöjande
            åtgärder på vägnätet.
          </note>
          <note>
            Det finns en rad områden där Sverige har varit framgångsrikt,
            exempelvis åtgärdande av farliga sträckor genom mötesseparering,
            automatisk hastighetsövervakning, och nya effektiva hastighetsgränser.
          </note>
          <note>
            Den 1 januari i år infördes också ett permanent och förbättrat
            system för alkolås till rattfyllerister. Tidigare har exempelvis
            obligatorisk riskutbildning införts för alla bil- och mc-körkortsaspiranter,
            vilket tros ligga bakom minskningen av svårt skadade mopedister
            under 2010 och 2011.
          </note>
          <note>
            Regeringen avser att fortsätta arbetet med att förverkliga nollvisionen
            genom systematiska förbättringar i transportsystemet. Detta är
            en fortgående process där vi även fortsättningsvis sätter mål,
            genomför åtgärder, följer upp och utvärderar våra resultat för
            att säkra att vi gör rätt. Detta ska vi även fortsättningsvis
            göra genom samverkan med transportsystemets olika aktörer, regionalt,
            nationellt och internationellt.
          </note>
          <note>
            Under våren kommer förslag från Trafikverket till reviderade
            etappmål för trafiksäkerheten på de svenska vägarna för att möta
            upp det inom EU gällande målet att halvera antalet dödade i vägtrafiken
            från 2010 till år 2020.
          </note>
          <note>
            Avslutningsvis vill jag betona att arbetet med att förverkliga
            nollvisionen är en fortgående process där vi alla har ett ansvar.
            Nollvisionen lever i allra högsta grad, och vi arbetar aktivt
            med att förvalta och genomdriva de åtgärder som vi vet har effekt
            samt att vara aktiva och kreativa med att titta på framtida åtgärder.
          </note>
          <note type="speaker">
            Anf. 99 MONICA GREEN (S):
          </note>
          <note>
            Fru talman! Tack, statsrådet, för svaret! Det är hög tid att
            ta ett nytt grepp för nollvisionen. Det är dags för en nystart
            för nollvisionen. Vi var, precis som Catharina Elmsäter-Svärd
            sade, väldigt framgångsrika. Det blev vi sedan den socialdemokratiska
            majoriteten i riksdagen fastslog att vi skulle ha en nollvision
            för svårt skadade och dödade i trafiken.
          </note>
          <note>
            Vi har bit för bit, steg för steg försökt att arbeta mot den
            genom säkrare vägar, attitydförändringar, utbildning och på olika
            sätt se till att vi ska få ned antalet döda och svårt skadade
            i trafiken. Vi har varit väldigt framgångsrika. Både inom EU och
            i resten av världen har man tittat på Sverige för att se på det
            goda exemplet och frågat: Hur har ni gjort i Sverige?
          </note>
          <note>
            Tyvärr har den positiva trenden brutits. År 2011 dog 330 personer
            i trafiken jämfört med 266 år 2010. I Västra Götaland har antalet
            döda i trafiken fördubblats under 2011. Det finns ingenting som
            tyder på att det skulle bli en förbättring under detta år, i varje
            fall inte hittills.
          </note>
          <note>
            Catharina Elmsäter-Svärd och jag har vid flera tillfällen diskuterat
            Sveriges farligaste väg, E20. Det ser för närvarande inte ut som
            att det skulle bli bättre detta år utan snarare tvärtom.
          </note>
          <note>
            Jag ser en rad olika saker som behöver göras. Jag kan lämna några
            tips. Det är bland annat vinterdäckslag för lastbilar. Där har
            regeringen segat. Det skulle kunna gå att genomföra. Det handlar
            om att man alltid ska ha en reflexväst i bilen och att ställa
            det kravet på alla fordon. Det är ganska enkelt att ha ett sådant
            krav.
          </note>
          <note>
            Det är anmärkningsvärt att ni inte har tagit med antisladdkrav
            för supermiljöbilspremien. Det är märkligt när vi hade det tidigare
            för de tidigare miljöbilarna. Men när vi flyttar fram positionerna
            tar ni bort en del av säkerhetskraven.
          </note>
          <note>
            Dessutom borde vi kunna ansöka igen om alkolåsen hos EU eftersom
            tekniken har gått framåt. Vi skulle kunna ha ett mycket strängare
            krav och ett obligatorium för det.
          </note>
          <note>
            Avslutningsvis handlar det också om att bygga säkrare vägar.
            Det behövs på många håll i landet. Jag kan återigen uppehålla
            mig vid Sveriges farligaste väg, E20. Det är den väg som binder
            samman Stockholm och Göteborg. Det är den väg där godset flödar
            från Bergslagen ned till norra Europas största hamn. Det är också
            den väg som numera kallas dödens väg. Det är den väg där det behövs
            två filer i båda riktningarna och mötesfri korsning, och det behövs
            på hela sträckan.
          </note>
          <note>
            Det är en nationell väg. Det är staten som ska leverera vägen.
            Jag vet att det finns andra som försöker skylla ifrån sig och
            säga att det är kommunen, regionen eller någon annan som ska göra
            det. Men det är en nationell, statlig väg som det förväntas att
            regeringen tar ett ansvar för.
          </note>
          <note>
            Det behövs en nystart för nollvisionen. Jag har gett några exempel
            på vad regeringen skulle kunna göra. Jag förväntar mig att det
            blir åtgärder och att Sveriges farligaste väg åtgärdas omedelbart.
          </note>
          <note type="speaker">
            Anf. 100 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag satt själv som riksdagsledamot år 1997, det år
            som kammaren gemensamt, alla partier, beslutade om nollvisionen.
            Jag kan nog säga att jag vid det tillfället tillhörde dem som
            sade: En nollvision kan man väl inte ha, för det går inte att
            komma ned i antalet noll.
          </note>
          <note>
            Jag har lärt mig med tiden och ser också resultatet av det. Det
            var ett bra initiativ. Det handlar om hur och på vilket sätt vi
            har det som ett mindset. Vi har det alla för våra ögon.
          </note>
          <note>
            Styrkan i arbetet har varit just att vi har samverkat mellan
            så många olika aktörer. Det har varit det offentliga, näringsliv,
            akademi och forskning. Det gäller inte minst våra biltillverkare
            som vi har i detta land.
          </note>
          <note>
            Monica Green nämner E20. Det är riktigt. Den är inte fullt ut
            en Europaväg. Den har inte tillräckligt bra standard fullt ut
            på hela sträckan. Jag tycker att vi ska ha i minnet att antalet
            dödsolyckor på E20 har legat hyfsat konstant sedan 2003. Men det
            är fortfarande inte bra, för vi vill inte att någon ska hamna
            i en svår olycka och vare sig dö eller bli svårt skadad.
          </note>
          <note>
            De åtgärder som vi vet verkligen har gjort skillnad och som vi
            fortsätter med handlar framför allt om hur vi anpassar hastigheten
            i förhållande till vägens standard. Vi gör också mittseparering,
            som gör otroligt stor skillnad på döds- och olycksstatistiken.
            Vi jobbar tillsammans med Trafikverket och kommunerna med design
            av vägar och stadstrafik. Det handlar om rondeller och om hur
            vi planerar för de oskyddade trafikanterna, för just detta är
            en siffra som sticker ut i den senaste statistiken. Vi jobbar
            också med sidoutrymmena längs med våra vägar så att man inte åker
            in i ett träd eller i en stolpe.
          </note>
          <note>
            Vi har kommit långt och när jag säger vi pekar jag inte bara
            på mig själv, utan mycket har kommit från näringslivet, inte minst
            från biltillverkare och andra med bra teknik som på olika sätt
            kan hjälpa föraren att påminna om ifall man har glömt sitt bälte
            eller byter fil utan att blinka. Tekniken kan uppmärksamma föraren
            när han eller hon gör sådana saker, och jag tror att det är mer
            av sådant som måste till också.
          </note>
          <note>
            Det arbete som vi bedriver här har blivit internationellt erkänt.
            Jag har varit på många olika resor i den egenskap som jag har
            nu och pratat, inte minst i förra veckan i Madrid i Spanien, om
            trafiksäkerhet. Vi har fått en bra exportprodukt med detta i och
            med det kunnande och mycket av den kunskap och teknik som finns
            i våra företag. FN har till och med pekat ut att man ska ha en
            särskild liknande deklaration.
          </note>
          <note>
            Detta hindrar inte att vi ska jobba mer. Vi ska inte tro att
            vi är färdiga och klara. Snarare har vi tagit ytterligare ett
            steg för hur vi ska kunna använda den kunskap som vi har jobbat
            in sedan 1997. I Göteborg startar man Vision Zero Academy, där
            vi bland annat har med de olika aktörerna, som gemensamt ska kunna
            utbyta bra erfarenheter. Det gäller dels oss själva nationellt,
            dels internationellt. Det tror jag är viktigt för att vi ska kunna
            ha ett bra trafiksäkerhetsarbete även framöver.
          </note>
          <note type="speaker">
            Anf. 101 MONICA GREEN (S):
          </note>
          <note>
            Fru talman! Det är bra att Catharina Elmsäter-Svärd talar om
            att vi ska använda oss av ny teknik. Det är jag en stark anhängare
            av; jag tror att det går att lösa mycket med det. Men då är det
            anmärkningsvärt att regeringen har tagit bort kravet på krocktest
            och på antisladd när det gäller supermiljöbilspremien. Man har
            sänkt säkerhetskraven på denna typ av bil trots att man hade det
            tidigare på miljöbilspremien. Det är högst anmärkningsvärt. Jag
            är för ny teknik och att man kan bygga in smarta saker i bilarna.
            Då behöver man också ha med detta krav.
          </note>
          <note>
            Jag nämnde vinterdäckslag. Jag nämnde reflexvästar. Jag nämnde
            kraven på supermiljöbilspremien. Jag nämnde att man borde snabba
            på ansökan om alkolås på bilarna. Jag har också nämnt hur man
            ska kunna bygga säkrare vägar. Jag har tagit E20 som exempel eftersom
            den ligger så nära inpå mig. Jag bor nära vägen, och jag ser att
            olyckorna drabbar många människor. I Västsverige har antalet döda
            fördubblats under 2011. Så kan vi inte ha det.
          </note>
          <note>
            När jag ser detta på så nära håll, och när E20 nu kallas för
            dödens väg kan jag inte stå passiv och titta på. Jag tycker inte
            att regeringen ska göra det heller. Jag tycker att man till exempel
            ska ta det socialdemokratiska initiativ som vi lade fram under
            hösten och lyfta ut de tio farligaste vägarna och titta särskilt
            på dem. Då kan man återkomma snabbt, sätta fart och skynda på
            när det gäller vad vi kan göra för att inte fler liv blir drabbade.
            Det är ju detta som händer. På E20 har det skett ett antal dödsolyckor
            även i år och förra året. Det pågår hela tiden. Så kan vi inte
            ha det.
          </note>
          <note>
            Jag hoppas att Catharina Elmsäter-Svärd kan visa politiskt mod
            och säga: Vägen mellan Stockholm och Göteborg, den väg som knyter
            samman våra två största städer, ska naturligtvis ha fyra filer
            två filer i båda riktningarna och vara mötesseparerad! Det är
            ett politiskt ansvar som Catharina Elmsäter-Svärd borde ta, och
            hon borde ställa detta som krav i stället för att skylla ifrån
            sig och påstå att det är kommunerna eller regionerna som ska vara
            med. Det här är en nationell väg som staten ska ta ansvar för.
          </note>
          <note>
            Jag fick inget riktigt svar från Catharina Elmsäter-Svärd om
            vad hon tänker göra med supermiljöbilspremien. Tänker hon öka
            kravet? Jag fick inget svar när det gäller reflexvästar. Det finns
            ett antal frågor som hänger i luften och som jag förväntar mig
            att Catharina Elmsäter-Svärd tar upp i sitt nästa inlägg.
          </note>
          <note type="speaker">
            Anf. 102 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det är inte förbjudet att använda reflexvästar i
            sin bil. Det är inte detsamma som att man har ett krav på detta.
            Det finns länder där man har krav, men det är inte säkert att
            människor har västen med sig i alla fall. Det hänger också på
            att man ska ha någon form av uppföljning, och någon annan borde
            påminna förarna om dem. Reflexvästar är alldeles utmärkta att
            ha om man hamnar vid sidan av en väg och måste gå ur bilen. Men
            jag tycker att detta på något sätt är ett eget ansvar också.
          </note>
          <note>
            När det gäller E20 tycker jag att det känns ganska rimligt att
            kunna respektera den arbetsgrupp som jobbar lokalt och regionalt
            och som ska presentera sitt förslag i slutet av april. Åtminstone
            väljer jag att göra det eftersom det går utöver de fem etapper
            som finns planerade i den plan som man har beslutat om.
          </note>
          <note>
            Vi har en skillnad i attityd till alkolåsen som jag till stor
            del tror kommer från vårt nollvisionsarbete. Om jag jämför med
            andra länder ser jag att alkolås där ofta är förknippat med någonting
            fult och skamligt. Så är det inte längre i Sverige. Inte minst
            bygger det på att jag tror att vi har i runda slängar 60 00070
            000 som i dag på frivillig väg använder alkolåsen. Vad vi har
            gjort är att vi ytterligare har skärpt påföljden för den som blir
            ertappad med rattonykterhet och ska bli av med körkortet. Man
            kan välja att ha ett alkolås och då kanske ha möjlighet att behålla
            sitt jobb under dessa former. Alternativet är att man blir av
            med körkortet under en betydligt längre tid. Detta är ytterligare
            steg framåt.
          </note>
          <note>
            Vinterdäcken, framför allt kopplat till tung trafik, är en diskussion
            som kommer upp nästan varje vinter när det är en riktigt besvärlig
            vinter. Det är ett elände med samhällsekonomi och framkomlighet
            när lastbilar får stopp. Men det kan också vara problem ur trafiksäkerhetssynpunkt.
          </note>
          <note>
            Just nu har vi en extra utvärdering som pågår. Den gäller framför
            allt lastbilar som har varit med om en olycka eller åkt av vägen.
            Vi har börjat med att titta på olika situationer och vad de har
            för däck i dag. Följer man ens de extra krav som infördes för
            drygt ett år sedan om tre millimeters mönsterdjup? Hur såg väglaget
            ut på den aktuella platsen? Var föraren trött eller onykter och
            så vidare?
          </note>
          <note>
            Detta gör vi för att vi ska få en uppfattning. Vi har börjat
            få några korta resultat, för detta har bara pågått under vintermånaderna.
            Men vi kan redan nu konstatera att det är många som inte ens följer
            kravet på tre millimeters däckdjup.
          </note>
          <note>
            Jag står kvar vid vad jag har sagt: Utredningen ska pågå under
            vintersäsongen fram till mars. Då har vi också tid att kunna få
            fram en lagstiftning om vi vill ha just vinterdäcken jag antar
            att det är däcken och inte dubbarna som Monica Green syftar på.
          </note>
          <note>
            För statens bilar, som upphandlas i våra egna myndigheter och
            förvaltningar, finns det med krav på antisladd. Vi vet av erfarenhet
            att bilar som har en kombination med antisladd är mer trafiksäkra.
          </note>
          <note>
            När det gäller den del som Monica Green syftar på och som handlar
            om supermiljöbilspremien har man gått på den status som man gör
            på EU-nivå för att klara miljökraven. Just nu kommer jag inte
            ihåg förkortningen för den. Det görs olika tester, men jag vet
            att man inte kan jämföra testerna mellan olika bilklasser eftersom
            det görs lite olika tester på dem. Det handlar om ett färre antal
            bilar. För mig är det också viktigt att trafiksäkerheten finns
            med i botten. Ju fler bilar som har antisladd, desto bättre är
            det naturligtvis. Det håller jag med om.
          </note>
          <note type="speaker">
            Anf. 103 MONICA GREEN (S):
          </note>
          <note>
            Fru talman! Den heter Euro NCAP. Vi skulle mycket väl kunna ha
            som krav här i Sverige att man ska uppfylla dessa krocktester
            och antisladd. Det är anmärkningsvärt att regeringen har gått
            ifrån det. När vi borde flytta fram positionerna blir regeringen
            mer slapphänt i stället. Det är för mig en gåta. Nu ser vi också
            att antalet dödade i trafiken ökar igen. Då borde regeringen tycka
            att det är synd att man blir mer slapphänt och inte tar nollvisionen
            på riktigt så stort allvar som den förra regeringen gjorde. Det
            är så jag upplever det.
          </note>
          <note>
            Det behövs en nystart för nollvisionen. Det behövs att regeringen
            tar tag i de här frågorna igen, börjar peka och tala om att vi
            ska höja ribban igen och ha som mål att ingen ska dödas eller
            skadas svårt i trafiken. Det är ett mycket långsiktigt och visionärt
            mål, som Catharina Elmsäter-Svärd säger, men det är oerhört viktigt
            att alla stretar åt samma håll. Därför är det viktigt att man
            vidtar åtgärder, bland annat dem som jag har föreslagit.
          </note>
          <note>
            Det är märkligt att Catharina Elmsäter-Svärd säger att det inte
            är förbjudet att ha reflexväst. Nej, och det kunde man ha sagt
            även när det gäller bilbältet. Det är inte förbjudet att använda
            det. Det gäller att vi börjar ställa dessa krav, till exempel
            på vinterdäck på lastbilar. Varför har det dröjt så länge? Lastbilar
            har ju så tungt gods som de kör på våra vägar. Varför finns det
            inget krav på att de ska ha vinterdäck? Det är mycket anmärkningsvärt
            att regeringen har dragit ut så på tiden.
          </note>
          <note>
            Avslutningsvis vill jag säga att E20 inte borde kallas dödens
            väg. Den borde kallas den mest framkomliga vägen i Sverige eftersom
            den binder samman Stockholm och Göteborg.
          </note>
          <note type="speaker">
            Anf. 104 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Personligen tycker jag att man bör vänta med att
            dra alltför stora växlar när det gäller vart trenden är på väg.
            Antalet döda har ökat 2011 jämfört med 2010 som var ett exceptionellt,
            om jag får uttrycka det så, bra år. Men 2011 är fortfarande det
            andra bästa året sedan man började göra sina mätningar. Det innebär
            dock att vi måste fortsätta att vara uppmärksamma.
          </note>
          <note>
            Monica Green jämför och säger att reflexen skulle vara lika bra
            som bältet, men jag drar inte samma slutledning. Vi vet att bältet
            räddar liv vid en olycka på betydligt mer väsentligt och bevisat
            sätt än en reflexväst.
          </note>
          <note>
            Jag är fortfarande fullkomligt övertygad om att vi måste jobba
            vidare med hastigheterna. Det är de som i många fall avgör. Det
            är alldeles för många som inte håller en hastighet som är anpassad
            efter vägens design. Låt oss jobba med infrastrukturen där vi
            kan kombinera bra standard med trafiksäkerhet och framkomlighet.
            Det är en utmaning som vi har.
          </note>
          <note>
            Dessutom handlar det, som jag sade tidigare, om hur vi designar
            våra vägar både i stad och på landsbygd.
          </note>
          <note>
            Det finns en annan fråga som vi inte har berört så mycket. Det
            är den stora utmaningen som vi står inför. Det handlar om vad
            det är som distraherar en förare. Två sekunder av ouppmärksamhet
            kan innebära att det blir en olycka. Det kan bero på många olika
            saker. Det gäller att fortsätta att jobba med teknik som hjälper
            och påminner föraren om att vara en bättre förare. Där ligger
            Sverige i framkant. Vi har många duktiga företag som gemensamt
            jobbar för nollvisionen och arbetar åt samma håll.
          </note>
          <note>
            Överläggningen var härmed avslutad.
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 februari
          </note>
          <note>
            Kent Persson
          </note>
          <note>
            Krister Örnfjäder
          </note>
          <note>
            Peter Persson
          </note>
          <note>
            Peter Persson
          </note>
          <note>
            Peter Persson
          </note>
          <note>
            Monica Green
          </note>
          <note>
            Gunilla Carlsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 21 februari.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 februari
          </note>
          <note>
            Carina Hägg
          </note>
          <note>
            Peter Persson
          </note>
          <note>
            Abir Al-Sahlani
          </note>
          <note>
            Abir Al-Sahlani
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 14 februari
          </note>
          <note>
            Siv Holma
          </note>
          <note>
            Torbjörn Björlund
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note>
            21 § Kammaren åtskildes kl. 20.34.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
