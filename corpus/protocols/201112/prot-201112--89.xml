<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--89</head>
          <docDate when="2012-03-27 00:00:00">2012-03-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:89
          </note>
          <note>
            Tisdagen den 27 mars
          </note>
          <note>
            Kl. 13:00 - 18:30
          </note>
          <note>
            1 § Justering av protokoll
          </note>
          <note>
            Justerades protokollen för den 19, 20 och 21 mars.
          </note>
          <note>
            2 § Utökning av antalet suppleanter i finansutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i finansutskottet skulle utökas
            från 26 till 27.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i finansutskottet
          </note>
          <note>
            Företogs val av extra suppleant i finansutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            4 § Meddelande om statsministerns frågestund
          </note>
          <note>
            Förste vice talmannen meddelade att vid frågestunden torsdagen
            den 29 mars kl. 14.00 skulle frågor besvaras av statsminister
            Fredrik Reinfeldt (M).
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:286
          </note>
          <note>
            Interpellation 2011/12:286 Högskolor och universitet med viktig
            roll i sina regioner
          </note>
          <note>
            Interpellationen kommer att besvaras tisdagen den 27 mars 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Charlotte Abrahamsson
          </note>
          <note>
            Interpellation 2011/12:287
          </note>
          <note>
            Interpellation 2011/12:287 Behov av forskning oavsett lärosäte
          </note>
          <note>
            Interpellationen kommer att besvaras tisdagen den 27 mars 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Charlotte Abrahamsson
          </note>
          <note>
            Interpellation 2011/12:288
          </note>
          <note>
            Interpellation 2011/12:288 Högskolan som drivmotor för tillväxt
            och utveckling i Dalarna
          </note>
          <note>
            Interpellationen kommer att besvaras tisdagen den 27 mars 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Charlotte Abrahamsson
          </note>
          <note>
            Interpellation 2011/12:289
          </note>
          <note>
            Interpellation 2011/12:289 Högskolans betydelse för Gävleborg
          </note>
          <note>
            Interpellationen kommer att besvaras tisdagen den 27 mars 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Charlotte Abrahamsson
          </note>
          <note>
            Interpellation 2011/12:290
          </note>
          <note>
            Interpellation 2011/12:290 Behov av högskoleutbildning oavsett
            lärosäte
          </note>
          <note>
            Interpellationen kommer att besvaras tisdagen den 17 april 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Charlotte Abrahamsson
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Svar på interpellationerna 2011/12:286, 287, 288 och 289
            om högskolor och universitet med viktig roll i sina regioner
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <note>
            Fru talman! Suzanne Svensson, Peter Persson, Peter Hultqvist
            och Åsa Lindestam har frågat mig varför jag väljer att dra ned
            på antalet utbildningsplatser vid eller minska anslaget till Blekinge
            Tekniska Högskola, Högskolan i Jönköping, Högskolan Dalarna respektive
            Högskolan i Gävle.
          </note>
          <note>
            Interpellanterna har också frågat på vilka grunder det slås fast
            att den nödvändiga samverkan mellan regionala högskolor och omgivande
            industri och servicenäringar avseende forskning, innovations-
            och utvecklingsarbete skulle bli bättre av att högskolor blir
            filialer till universiteten och på sikt minskar i antal.
          </note>
          <note>
            Regeringens övergripande politik för högskoleområdet är att åstadkomma
            högsta möjliga kvalitet på utbildning och forskning. För forskningen
            har regeringen därför ökat anslagen och premierar kvalitet tydligare
            i resurstilldelningen. Kvaliteten inom utbildningen har regeringen
            förstärkt genom ökade resurser och en utvecklad kvalitetsgranskning.
          </note>
          <note>
            För att kunna nå en ökad kvalitet i högre utbildning och forskning
            är det enligt regeringens uppfattning nödvändigt med en ökad koncentration
            av kompetens genom att universitet och högskolor profilerar sig
            och utvecklar samarbete med varandra. På så sätt kan utbildnings-
            och forskningsmiljöer stärkas och lärosätenas konkurrenskraft
            öka och sårbarheten minska samtidigt som resurserna utnyttjas
            effektivare.
          </note>
          <note>
            Med syfte att stärka sina utbildnings- och forskningsmiljöer
            valde exempelvis Växjö universitet och Högskolan i Kalmar att
            2010 tillsammans bilda Linnéuniversitetet. Detta samgående skedde
            på lärosätenas eget initiativ. Regeringen anser att också framtida
            samgåenden mellan lärosäten ska bygga på frivillighet.
          </note>
          <note>
            Samtidigt vill jag understryka att förstklassig utbildning och
            forskning kan bedrivas vid såväl större som mindre lärosäten.
            Utbildning bör enligt regeringens mening finnas på många platser
            i landet för att på så sätt underlätta för många att studera och
            för att bidra till kompetensförsörjningen i olika regioner.
          </note>
          <note>
            Regeringen ser också positivt på att lärosätena stärker kopplingen
            mellan utbildning, forskning och innovation genom sin uppgift
            att samverka med det omgivande samhället.
          </note>
          <note>
            När det gäller anslagen för utbildning på grundnivå och avancerad
            nivå finns det flera skäl till att det för nästan samtliga universitet
            och högskolor sker förändringar under de närmaste åren. Förändringarna
            avgörs av generella faktorer och principer som är lika för alla
            lärosäten såväl universitet som högskolor.
          </note>
          <note>
            Den största förändringen är att anslagen för de tillfälliga högskoleplatserna
            under 2010 och 2011, alltså under finanskrisen, fasas ut. Detta
            är ingen nyhet. De tillfälliga platserna var aviserade som tillfälliga,
            var beslutade som tillfälliga och är tillfälliga.
          </note>
          <note>
            Till detta kommer en omfördelning av anslag till följd av Högskoleverkets
            kvalitetsprövningar av de nya lärar- och förskollärarexamina som
            infördes hösten 2011. För att skapa förutsättningar för en god
            lärar- och förskollärarförsörjning omfördelas medel mellan lärosäten
            baserat på vilka examenstillstånd som har beviljats.
          </note>
          <note>
            En annan stor förändring är de indragningar som görs med anledning
            av att det från och med den 1 juli 2011 har införts studieavgifter
            för studenter från länder utanför EES och Schweiz. De indragna
            medlen används för att ytterligare stärka kvaliteten, och alla
            lärosäten har chans att ta del av dessa medel.
          </note>
          <note>
            Min och regeringens avsikt är att fokus även fortsättningsvis
            ska ligga på kvaliteten i utbildning och forskning. Det är på
            så sätt vi långsiktigt stärker Sveriges internationella konkurrenskraft.
          </note>
          <note type="speaker">
            Anf. 2 SUZANNE SVENSSON (S):
          </note>
          <note>
            Fru talman! Först vill jag tacka utbildningsminister Jan Björklund
            för svaret.
          </note>
          <note>
            Eftersom vi verkar vara överens om att det inte finns några vetenskapliga
            undersökningar som säger att universiteten är bättre än högskolorna
            vad det gäller forskning kan vi kanske slå fast att det handlar
            om politisk ideologi och starka lobbyorganisationer, där ministern
            inte ens drar sig för att framträda öppet med dem och göra uttalanden
            under självaste Nobelmiddagen. Det är inte utan att man höjer
            lite grann på ögonbrynen.
          </note>
          <note>
            Jag skulle gärna vilja veta på vilka grunder ministern väljer
            att dra ned på de regionala högskolorna, eftersom till och med
            statistiken talar emot ministern. Jag återkommer till detta senare.
          </note>
          <note>
            I Blekinge har vi traditionellt sett haft en låg utbildningsnivå.
            Vi har tidigare haft, och har delvis fortfarande, en hel del tung
            industri, alltifrån bilindustri huvudsakligen Volvo till framställning
            av oljor för olika ändamål och allting däremellan. Arbetstillfällena
            har minskat. Många av de industrier som fanns finns inte längre
            kvar, och därför behöver vi nya utbildningar för nya branscher
            såväl som för redan etablerade.
          </note>
          <note>
            På 80-talet var det inga problem att få arbete i produktionen,
            och många gick direkt in på arbetsplatserna. Vi vet att det inte
            längre ser likadant ut. Jobben har förändrats och man måste kunna
            språk och ha tekniska utbildningar för att kunna arbeta i produktionen.
          </note>
          <note>
            Blekinge befinner sig i dag i den värsta ungdomsarbetslösheten
            som länet har sett, i genomsnitt 30 procent. Jag vet att ministern
            brukar säga att det aldrig har gått så många studenter på eftergymnasial
            utbildning som i dag. Det är naturligtvis riktigt, men eftersom
            kraven på kompetent personal från arbetsmarknaden hela tiden ökar
            räcker inte de utbildningsinsatser som görs i dag för ett starkt
            och innovationsrikt Sverige.
          </note>
          <note>
            Det håller alltså inte att säga att det aldrig har gått så många
            på universitet och högskola när man inte kan få ett arbete efter
            fullgjord gymnasieutbildning.
          </note>
          <note>
            Om jag återgår till Blekinge och den utbildningsbakgrund som
            man har haft kan vi se att den stadigt håller på att förbättras.
            Det akademiska språket och tänkandet har gjort sitt inträde i
            vardagen och vi ser allt fler ungdomar som väljer högskolan.
          </note>
          <note>
            Forskningen vid BTH utgör ungefär en tredjedel av verksamheten
            räknat i pengar. Den tillhör dem som har den högsta andelen forskning
            i relation till högskola av jämförbar storlek. BTH:s forskning
            inom system- och programvaruteknik har rankats som nr 6 i världen
            och nr 1 i EU av tidskriften Journal of Systems and Software.
          </note>
          <note>
            Inom området programvaruteknik har BTH fått ett erkännande genom
            en av regeringens strategiska satsningar inom it och mobil kommunikation
            tillsammans med Linköpings och Lunds universitet och Högskolan
            i Halmstad.
          </note>
          <note>
            Två BTH-forskare inom hållbarhet rankas bland de sex främsta
            i världen när det gäller forskningens genomslag i samhället. Två
            andra BTH-forskare har utnämnts till världsledande av ryska ministeriet
            för utbildning och forskning bland drygt 500 nominerade världen
            över. BTH är det enda lärosäte i världen som har två vinnande
            forskare.
          </note>
          <note>
            BTH:s doktorander var enligt Doktorandbarometern från Svenskt
            Näringsliv 2011 främst i Sverige på att medverka till kommersialisering
            av tjänster. Andelen interna forskningsmedel ligger på ungefär
            50 procent, vilket är relativt högt och i paritet med Umeå, Stockholms
            och Göteborgs universitet.
          </note>
          <note>
            BTH har också en stark internationell profil. Man samverkar bland
            annat med flera lärosäten i Indien, Australien, Kina och man har
            också samarbete med Georgia Institute of Technology i USA, vilket
            man är väldigt glad för.
          </note>
          <note>
            BTH har som tredje lärosäte i Sverige ett Konfuciusinstitut som
            främst syftar till att utbilda i kinesiska språket och kinesisk
            kultur.
          </note>
          <note type="speaker">
            Anf. 3 PETER PERSSON (S):
          </note>
          <note>
            Fru talman! Denna debatt sköts upp några dagar på grund av utbildningsministerns
            sjukdom. Jag är glad över ditt snabba tillfrisknande så att du
            slapp långvarig sjukdom och att möta det sjukförsäkringssystem
            som i dag är rådande.
          </note>
          <note>
            Jag har i många år varit verksam som kommun- och regionpolitiker
            i Jönköpings län, ett län med historiska traditioner inom tillverkning.
            Det räknas som ett av de viktiga entreprenörslänen och är också
            angeläget för hela vårt land när det gäller produktion av komponenter
            för sammansättning inom landet men också på export.
          </note>
          <note>
            Jag tycker att det har funnits en tid då industrin och den delen
            av näringspolitiken på ett väldigt omotiverat och okunnigt sätt
            har fasats ut, och vi har diskuterat andra näringsgrenar. Jag
            tror att industrin i värdeskapande har och kommer att fortsätta
            ha den viktigaste grunden för ekonomin i vårt land.
          </note>
          <note>
            Det vi också ser är en snabb förändring i vår industriella struktur.
            I samband med finanskrisen skedde en utbombning av delar av enkel
            sammansättningsindustri i länet. Vad som behövs är uppenbart att
            komma vidare i förädlingskedjan, mer utbildning, mer teknikinnehåll
            i varje produkt och ett värdeskapande som ger nya jobb inom andra
            sektorer.
          </note>
          <note>
            Där pågår det och har pågått ett mycket framgångsrikt arbete.
            Kommun- och regionpolitiker, näringsliv, fackföreningar och inte
            minst högskolan själv har samarbetat på ett förtjänstfullt sätt.
            Jag har aldrig varit med om att vi har varit så eniga över partigränser
            och kunnat ta fram egna resurser till forskning och utveckling
            när staten har svikit.
          </note>
          <note>
            Nu ser vi till vår förtvivlan att betydande delar av vår utbildning
            i Jönköping, men också det som mina kamrater representerar i andra
            län, omfördelas och förs över till traditionella lärosäten. Jag
            förmenar verkligen inte dem utökade resurser, men inte på bekostnad
            av vår näringspolitiska utveckling och vår regionalpolitiska styrka.
          </note>
          <note>
            Det är fullständigt orimligt att ta 186 miljoner kronor från
            våra fyra högskolor och överföra de pengarna till traditionella
            universitet, innebärande att vi får skära i studieplatser och
            skära i möjligheter till gagnelig samverkan mellan högskola och
            näringsliv. Det kommer att åderlåta inte bara framtidstron utan
            framtidsmöjligheter och ekonomisk styrka liksom befolkningsmässig
            tillväxt i våra län för lång tid.
          </note>
          <note>
            Jag hoppas verkligen, Jan Björklund, att du tar till dig av det
            vi säger i dag. När vi fick ett förnyat interpellationssvar trodde
            jag: Hurra, Björklund har legat hemma och funderat. Jag såg att
            det var annorlunda uppställt, men det var bokstäverna som hade
            hamnat på olika sidor bara. Det var samma eländiga svar. Jag vill
            ändå tacka dig för det men vill också att du tänker om.
          </note>
          <note type="speaker">
            Anf. 4 PETER HULTQVIST (S):
          </note>
          <note>
            Fru talman! 37 universitet och högskolor runt om i hela landet,
            440 000 elever jag tycker att det är en stor, fin och fantastisk
            verksamhet.
          </note>
          <note>
            De regionala högskolorna skapades en gång i tiden när universitetsorterna
            inte klarade av att ge den utbildning som var nödvändig för att
            klara skolan, socialtjänsten, hälsovården och den offentliga förvaltningen
            runt om i landet. Vi har också behov av insatser av utbildad personal
            inom driftledning och ekonomi i det privata näringslivet. Det
            fanns alltså en tydlig och klar tanke bakom att man byggde upp
            detta. Det var för att bygga ett starkt, fungerande lokalt näringsliv.
            Det låg liksom en regionalpolitisk tanke i detta, kopplad till
            att hela Sverige ska leva.
          </note>
          <note>
            Man bröt också med traditionellt utbildningstänkande, där man
            hade koncentrerat den här typen av utbildning till vissa traditionella
            orter och det också fanns inslag av en viss elitism i framtoningen.
          </note>
          <note>
            Entusiasmen vid uppbyggnaden av de regionala högskolorna har
            varit stor. Många gånger har det varit en mycket engagerad personal
            som har burits av en speciell mission av att göra skillnad och
            att visa på att utbildning är möjlig att bedriva runt om i hela
            landet.
          </note>
          <note>
            När man nu kommer ut och möter personal finns det någon sorts
            missmod. Man tycker att man inte har stöd av regeringen i sitt
            arbete. Jag kan konstatera hur det ser ut när det gäller Högskolan
            Dalarna, eftersom den ligger mig närmast. År 2011 gavs det 430
            miljoner kronor i grundläggande anslag, 2012 är det 393 miljoner,
            2013 blir det 371 miljoner, 2014 räknar man med 367 miljoner och
            2015 är det nere på 364 miljoner. Det är alltså den nedräkning
            med sammanlagt 66 miljoner som sker, enligt de uppgifter som jag
            har fått från Högskolan Dalarna.
          </note>
          <note>
            Ser vi sedan till antalet studenter ser utvecklingen ut så här:
            2011 var det 18 000 studenter, 2012 är de 16 000 och 2013 blir
            de 14 500 enligt den plan man har, och man räknar med ytterligare
            neddragningar 2014.
          </note>
          <note>
            Det här är inte en rimlig utveckling. Det är en konsekvens av
            att det har skett en förändring, en omläggning av politiken. På
            många regionala högskolor upplever man sig tydligt motarbetad
            när budskapet från central nivå på olika sätt sipprar igenom,
            att man ska slå sig samman och bli filial. I vårt fall är Uppsala
            eller Örebro det man nämner i sammanhanget. Det har till och med
            varit så att man har gått närmast brutalt fram med signalverket
            från departementet gentemot vissa andra högskolor. Det är sammanslagningar,
            filialer, som är framtiden.
          </note>
          <note>
            Man försöker förstås göra någonting åt sin situation. Som ett
            exempel bland många fina utbildningar och examensrätter var det
            så att man ett år förlorade examensrätten för förskollärare på
            Högskolan Dalarna. Nu har man fått tillbaka examensrätten, men
            man har inte fått tillbaka pengarna. Man förlorade 1215 miljoner.
            Om man ska starta utbildningen igen är man tvungen att ta pengarna
            från annat håll i verksamheten. Högskolan Dalarna förlorar 60
            miljoner på två år. Det är klart att det är ett resultat av en
            medveten politik och en inriktning mot att sätta ett tryck på
            de regionala högskolorna i negativ mening för att höja upp de
            traditionella universitetsorterna.
          </note>
          <note>
            Jan Björklund: Vad tänker du göra åt detta? Tänker du fortsätta
            eller tänker du ändra dig?
          </note>
          <note type="speaker">
            Anf. 5 ÅSA LINDESTAM (S):
          </note>
          <note>
            Fru talman! Tack, ministern, för svaret! Jag är väl inte heller
            så nöjd med det.
          </note>
          <note>
            Jag tänkte ta mig själv som ett levande exempel. När jag började
            min utbildning på högre nivå kom jag in på seminariet. Det hette
            så på den tiden. När jag väl gick ut gick jag på en högskola och
            fick alltså ett examensbevis från en högskola.
          </note>
          <note>
            I mitt län, Gävleborg, har vi stor arbetslöshet, och vi har en
            låg utbildningsnivå. Från min hemtrakt fick jag resa några mil
            för att ta mig till högskolan. Jag fick bryta upp från bygden
            och byta bostadsort. Det var inte så enkelt. Det kändes verkligen
            svårt.
          </note>
          <note>
            När jag kom tillbaka till min bygd långt senare eftersom jag
            stannade kvar i Gävle under många år Söderhamn började jag arbeta
            som rektor. På mitt första föräldramöte stötte jag på denna mentalitet
            igen. Ett antal föräldrar sade till mig: Vi behöver inte låta
            våra barn läsa engelska hos dig. Varför ska barnen göra det? Vi
            har klarat oss i vår bygd utan engelska. Vi gick direkt från skolan
            och fick jobb. Det kan våra barn också få. Det där är påhitt.
          </note>
          <note>
            Jag kunde känna igen mig i resonemanget eftersom jag hade stött
            på det även som ung, nämligen att det var onödigt att läsa eftersom
            det fanns jobb ändå. Men så ser inte verkligheten ut i dag.
          </note>
          <note>
            De senaste tio åren har ungefär 45 procent av dem som studerat
            på Högskolan i Gävle kommit från vårt eget län. Men det finns
            en trend som gör att högskolan har större nationell dragningskraft.
            Vi får många studenter från övriga Sverige som går på Högskolan
            i Gävle. Vi har basnäringen och exportindustrin. Vi behöver utbildad
            arbetskraft till våra näringar. Då känns det bra att vi har kunnat
            förse vårt län med de eftertraktade arbetare som behövs.
          </note>
          <note>
            Men nu sker neddragningar. De står både Gävleborg, Dalarna, Blekinge
            och Jönköping för. Vi mister 186 miljoner som i stället går till
            universiteten. Det är inte så bra för vår del.
          </note>
          <note>
            När Högskoleverket gjorde en granskning av Högskolan i Gävle,
            tillsammans med en granskning av 22 andra lärosäten, bedömde verket
            att Högskolan i Gävle var nivå A, den högsta just då. Det betydde
            att det fanns ett gott kvalitetsarbete och ett väl fungerande
            system, där det visserligen kunde ske förbättringar.
          </note>
          <note>
            Jag kände mig lite stolt när jag läste om detta första gången.
            Det var så jag kände att det var på min högskola. Men rykten har
            sagt att det finns indragna examensrätter. Det gör det inte, utan
            det finns ett stort antal utbildningar som fortfarande anordnas
            på Högskolan i Gävle. Det är förskollärare, grundskollärare, sjuksköterskor,
            socionomer, yrkeslärare och en mängd andra utbildningar. Vi behöver
            dem. Men regeringen drar ned på 5 500 platser i Sverige för våra
            ungdomar, trots att de ökar i antal under tiden 2012 fram till
            2014. De blir alltså fler. I vårt län och i flera andra län har
            vi behov av utbildad arbetskraft, inte arbetslösa ungdomar utan
            välutbildade.
          </note>
          <note>
            Då måste jag ställa den fråga som jag har ställt i min interpellation:
            Är det verkligen rätt att dra ned på antalet platser just nu när
            det finns ett skriande behov av arbetskraft?
          </note>
          <note type="speaker">
            Anf. 6 GUSTAV NILSSON (M):
          </note>
          <note>
            Fru talman! Det behövs en mångfald av lärosäten och utbildningar
            med hög kvalitet i hela landet. De satsningar som regeringen gör
            på högre utbildning är viktiga och nödvändiga för att Sverige
            även fortsättningsvis ska ligga i framkant avseende utveckling
            och välfärd. Samverkan mellan lärosätena och näringslivet är betydelsefull
            och behöver stärkas lokalt, regionalt, nationellt och även internationellt.
            Högskolorna är viktiga tillväxtmotorer i regionerna.
          </note>
          <note>
            Blekinge Tekniska Högskola, BTH, är en av Sveriges tydligaste
            profilerade högskolor inom tillämpad it och innovation för hållbar
            tillväxt. BTH uppfyller väl de krav som kan ställas på ett kvalitativt
            bra lärosäte och har nödvändig spetskompetens med forskning och
            utbildning av hög kvalitet. Kvalitetskraven ska naturligtvis vara
            höga och är grundläggande i sammanhanget när vi diskuterar universitet
            och högskolor.
          </note>
          <note>
            Ungefär 20 procent av BTH:s elever kommer från närområdet. Resten
            kommer från övriga Sverige, Europa och övriga delar av världen.
            BTH bedriver också forskning ungefär en tredjedel av verksamheten.
          </note>
          <note>
            BTH ligger på tio-i-topp-listan i EU och även i världen inom
            området programvaruteknik och hållbar utveckling. Det är resultat
            som bygger på rankning och har presenterats i flera olika ansedda
            facktidskrifter och rapporter under senare år. En bidragande orsak
            till den höga rankningen är att forskningen är inriktad på industrinära
            frågor, till exempel samarbete med välkända företag som Ericsson,
            Volvo, Sony, IBM och Hägglunds. Den höga rankningen har tyvärr
            inte gett utdelning i tilldelade medel och nya platser. Tvärtom
            har BTH tvingats till neddragningar.
          </note>
          <note>
            Det är viktigt att notera att BTH har universitetsstatus inom
            kunskapsområdet teknik och utbildar till exempel civilingenjörer.
            De utbildas således inom ett område där arbetsmarknaden i dag
            ropar efter arbetskraft. I dag finns rekryteringsproblem och flaskhalsar,
            stor brist och stor efterfrågan på arbetskraft. BTH har profilerat
            sig inom it-sektorn och kan medverka till att den branschen får
            personer med rätt kompetens, till exempel it-ingenjörer och tekniker.
            Här kan BTH göra stor samhällsnytta.
          </note>
          <note>
            Det bedrivs också forskarutbildning, som vi har hört tidigare
            i debatten. Mycket forskning sker inom it-området. Här kan väckas
            nya innovationer och nya framtidsidéer. Många gånger kommer de
            nya idéerna fram vid de små enheterna. Det finns goda exempel
            på detta.
          </note>
          <note>
            Fru talman! Blekinge Tekniska Högskola har varit framgångsrik
            när det gäller samverkan med såväl det omgivande samhället, näringslivet
            som den offentliga verksamheten. Jag har tidigare nämnt stora
            internationella företag, men det finns självklart också samverkan
            med regionala aktörer, både offentliga och privata. Det sker bra
            samverkan med universiteten, näraliggande universitetet i Lund,
            Linnéuniversitetet, Högskolan i Jönköping med flera. Det finns
            också samverkan med internationella universitet och högskolor.
          </note>
          <note>
            För Blekinge och även nationellt är det viktigt att BTH ges förutsättningar
            att utveckla sin verksamhet, och med hjälp av den internationella
            inriktningen med studenter från i stort sett hela världen kan
            värdefulla kontaktnät för framtiden skapas. Att locka studenter,
            lärare och forskare på en global kunskapsmarknad är en viktig
            utmaning. Studenterna kan också erbjudas bra bostäder utan att
            behöva köa. Det behövs framtidstro, tillförsikt och möjligheter
            att planera och satsa inför framtiden. Regeringens satsningar
            på högre utbildning, inte minst den utökade civilingenjörsutbildningen,
            är nödvändig för att Sverige ska klara den internationella konkurrensen.
            Här kan BTH vara med och utbilda de nya ingenjörerna.
          </note>
          <note>
            Blekinge Tekniska Högskola är en högskola med framtidsmöjligheter
            och en högskola i tiden.
          </note>
          <note type="speaker">
            Anf. 7 RAIMO PÄRSSINEN (S):
          </note>
          <note>
            Fru talman! I går var vi på ett möte med Svenskt Näringsliv i
            Gävle. Då var det mycket diskussion om läget i länet. Det gällde
            alltifrån den låga utbildningsnivån i Gävleborg till den dåliga
            matchning som råder mellan arbetslösa och lediga arbeten, som
            Svenskt Näringsliv hade starka synpunkter på.
          </note>
          <note>
            Men diskussionen handlar naturligtvis inte bara om utbildningens
            betydelse utan även om högskolans roll i Gävleborg. Alla i den
            här kammaren är helt överens med minister Björklund om att den
            spelar en oerhört stor roll. Men om man flyttar frågan till Gävleborg
            verkar det som att alla är överens om det utom utbildningsminister
            Björklund.
          </note>
          <note>
            Det är väldigt märkligt att vi inte hittar några som ställer
            upp på regeringens idé att man i ett län med den högsta arbetslösheten
            och den lägsta utbildningsnivån, i ett län som är väldigt beroende
            av alla utbildningssatsningar och kvalitet, gör tvärtom. Där går
            alltså Björklund in och skär ned. Hans motivering är: Det är dålig
            kvalitet, och då skär vi ned.
          </note>
          <note>
            Finns det motsvarande resonemang när det gäller andra viktiga
            funktioner i samhället? Om polisen utreder för få brott, föreslår
            ministern att vi ska skära ned? Om Arbetsförmedlingen inte fungerar
            i tillräcklig omfattning, skär vi ned resurserna där? Är det ett
            sätt att möta utveckling? Är det också ett sätt att se till att
            det kan bli en bra utveckling? Nej, det tror vi inte. Jag är helt
            övertygad om att Björklund håller med om det.
          </note>
          <note>
            När vi träffade Svenskt Näringsliv i går pratade vi också om
            en generationsväxling, och vi fick reda på att det finns ungefär
            4 200 små företag, rent av soloföretag, i Gävleborg som nu blir
            satta under lupp därför att man förhoppningsvis kan klara av en
            generationsväxling. Det krävs också insatser om man ska klara
            detta. Det krävs insatser i kunskap. Här har också högskolan en
            väldigt viktig roll att spela.
          </note>
          <note>
            Då duger det inte, Jan Björklund, att säga: Nej, vi satsar bara
            på kvalitet. Det finns ett akademiskt tänk i det, inte för att
            det finns något som helst förakt för akademin, men det finns en
            verklighet som måste mötas och ett stort behov. Visst kan man
            dra på smilbanden när man pratar om detta, men det är oerhört
            allvarligt.
          </note>
          <note>
            Frågan är alltså: Hur får vi i Gävleborg bättre fart på ekonomisk
            verksamhet, företagsamhet, bättre välfärd och så vidare? Och vilken
            roll spelar högskolan i detta?
          </note>
          <note>
            Då är Jan Björklund överens med mig och alla andra om att högskolan
            är oerhört viktig. Men varför i det läget vända på resonemanget
            och med en von oben-attityd säga: Det är för dålig kvalitet, och
            därför drar vi ned ännu mer hos er. Det förstår inte vi i Gävleborg.
            Det skulle vara väldigt bra att få ett konkret svar som är byggt
            på sunt förnuft och logik, eftersom alla vet att det finns ett
            starkt samband mellan bra utbildning, högre utbildning och låg
            arbetslöshet. Nu har vi hög arbetslöshet och låg utbildningsnivå,
            och i det läget väljer Jan Björklund att skära ned.
          </note>
          <note>
            I detta anförande instämde Elin Lundgren och Per Svedberg (båda
            S).
          </note>
          <note type="speaker">
            Anf. 8 PER SVEDBERG (S):
          </note>
          <note>
            Fru talman! Som utbildningsministern ser är det här en fråga
            som engagerar. Jag hade inte tänkt gå in i debatten, men när jag
            hörde mina kamraters inspirerande inlägg tänkte jag att jag måste
            försöka bidra på något sätt. Jag talar utifrån den situationen
            att jag inte har en högre utbildning. Däremot har jag i mitt arbete
            sett behovet av att gå till högre utbildning.
          </note>
          <note>
            I vårt län, Gävleborg, har det under lång tid bedrivits en ganska
            kraftfull aktivitet för att stimulera till att gå till högre utbildning,
            som ger möjligheterna. Jag kommer från Hälsingland, och det är
            rätt stort, yvigt och glest. Traditionen av utbildning, framför
            allt högre utbildning, är inte så stark. Då blir frågeställningen
            ändå större: Hur kan man bestämma sig för att i ett län som har
            Sveriges lägsta utbildningsnivå inte göra det möjligt för dem
            som vill att studera på högre nivå? Det är det ena.
          </note>
          <note>
            Det andra är en rak konsekvens av detta. Vi har sedan tidigare
            erfarenheter av en ganska utbredd distansutbildning. Min känsla
            är att vi nu upplever att den beskärs rejält, utifrån att man
            vill fokusera och centralisera för att spara pengar. Det slår
            också väldigt hårt mot glesbygden.
          </note>
          <note>
            Ett exempel som jag är stolt över är den polisutbildning som
            vi hade på distans i Söderhamn. Det är ett ypperligt exempel på
            hur man med utbildningsverktyget kan få arbetskraft från orten,
            och arbetskraft som befinner sig i den delen av livet att det
            skulle vara praktiskt omöjligt att resa till en universitetsstad
            och bo där därför att man har familj och barn. Allt detta påverkar.
          </note>
          <note>
            Då blir återigen frågan, som utbildningsministern har fått många
            gånger: I det läge som är nu i Gävleborg med extremt hög arbetslöshet
            och låg utbildningsnivå, varför skapar inte regeringen förutsättningar
            för att göra förändringar i detta?
          </note>
          <note>
            Jag vet att det finns de i alliansregeringen som pratar om en
            levande landsbygd. Det finns verktyg för att skapa det, precis
            som jag belyser. Grundfrågan, som vi tjatar om så att utbildningsministern
            nog blir mer än nöjd i dag, blir: Varför sker det som sker just
            nu?
          </note>
          <note type="speaker">
            Anf. 9 ANN-BRITT ÅSEBOL (M):
          </note>
          <note>
            Fru talman! Jag säger som flera tidigare har sagt, att jag hade
            egentligen inte tänkt ge mig in i den här diskussionen. Men efter
            att den har flutit ut så pass mycket och inte bara gäller högskolan
            i Blekinge, som interpellationerna handlar om, känner jag att
            jag vill komma in och säga någonting utifrån de regionala högskolorna.
            Det var egentligen Åsa Lindestam som inspirerade mig att med eget
            vittnesbörd tala lite grann om högskolesituationen.
          </note>
          <note>
            Jag tror, fru talman, att vi står inför någon form av utmaning
            när det gäller skolväsendet över huvud taget och speciellt högskolelandskapet.
            Några av utmaningarna kan bero på att vi måste lägga om politiken
            så att vi följer utmaningar som gäller de demografiska faktorerna.
            Alliansregeringen har faktiskt gjort en hel del för att förbättra
            för arbetslösa ungdomar, bland annat genom att sänka arbetsgivaravgifterna
            för ungdomar och införa lärlingsprovanställningar.
          </note>
          <note>
            Det är också viktigt att de högskoleutbildningar som erbjuds
            har hög kvalitet och ges till ungdomar. Att ungdomar utbildar
            sig för att sedan bli arbetslösa är, fru talman, inte alls hållbart.
          </note>
          <note>
            När det gäller just de demografiska utmaningarna för högskolorna
            vet vi att elevunderlaget kommer att minska drastiskt för högskolorna
            framöver. Exempelvis kommer antalet 1924-åringar att minska med
            en femtedel fram till år 2020, och de största kullarna barn födda
            på tidigt 1990-tal har lämnat gymnasiet. Det har resulterat i
            att flera gymnasieskolor runt om i landet har lagts ned på grund
            av minskat elevunderlag. Då är det rimligt att skolor oavsett
            nivå gör anpassningar till rådande förutsättningar. När vi står
            inför en demografisk utmaning är högskolornas behov av anpassning
            också uppenbara.
          </note>
          <note>
            Fru talman! Jag har närmare 40 års erfarenhet från alla skolområden,
            bland annat högskoleområdet, och jag har sett att det i högskolorna
            handlar om kvantitet i stället för kvalitet. Kvalitetsfrågor har
            fått stå tillbaka. Vi vet att den högskola som finns i min region,
            Högskolan Dalarna, är av stor vikt för Dalarnas län. Men det gäller
            också kvalitet, och det är det som man vill fokusera på i den
            högre utbildningen.
          </note>
          <note>
            Det måste finnas en stark koppling mellan de utbildningar som
            högskolorna erbjuder och de behov som företagen har.
          </note>
          <note>
            Att de forskningsanknutna universiteten och de regionala högskolorna
            i större utsträckning samarbetar för att vi ska kunna behålla
            en hög kvalitet i undervisningen är något som vi från Alliansen
            uppmuntrar.
          </note>
          <note>
            Fru talman! Jag tror att vi behöver diskutera den här frågan.
            Vi behöver se att kvalitetsfrågorna är det viktigaste, att det
            är det vi ska slå vakt om inte kvantiteten.
          </note>
          <note>
            Det gäller också att tänka på att utbildningar kan ske på många
            olika sätt. Där har högskolorna varit duktiga på att ligga i framkant,
            så det är inte bara den så kallade katederundervisningen som finns,
            utan man kan också bedriva högskoleundervisning till exempel via
            nätet. Där vet jag att man på min Högskolan Dalarna är duktiga
            och framgångsrika när det gäller att nå resultat. Men dessa resultat
            måste också utvärderas, så att det är kvalitet vi pratar om inte
            kvantitet.
          </note>
          <note type="speaker">
            Anf. 10 Utbildningsminister JAN BJÖRKLUND (FP):
          </note>
          <note>
            Fru talman! Nu har vi hört sex socialdemokratiska riksdagsledamöter
            framhålla att just deras högskola i deras valkrets är den bästa
            och dessutom att de största behoven i Sverige finns i just deras
            valkrets.
          </note>
          <note>
            Jag vill omedelbart avråda riksdagen från att försöka ersätta
            Högskoleverket som kvalitetsutvärderare. Jag tänker själv aldrig
            försöka utvärdera kvalitet, och jag tycker att riksdagens ledamöter
            också bör avhålla sig från att göra det.
          </note>
          <note>
            Det är klart att man kan göra ett besök och få mycket rapporter
            från sin egen högskola där det framhålls vad som är bra. Men det
            är till sist Högskoleverket som gör dessa bedömningar åt oss.
            Det har vi varit överens om i denna riksdag.
          </note>
          <note>
            Högskoleverket kommer inom en månad med en mycket stor första
            genomgång av kvaliteten i en stor bredd av utbildningar, fast
            inte alla, i det nya kvalitetsutvärderingssystemet. Det kan komma
            att bjuda på många överraskningar.
          </note>
          <note>
            Man betygssätter utbildningar i en skala från 1 till 3. Får skolan
            en etta två år i rad dras utbildningen in och läggs ned. Detta
            har riksdagen i grova drag varit enig om, att vi ska ha en skarpare
            kvalitetsutvärdering.
          </note>
          <note>
            Jag tycker inte att vi ska sätta oss i Högskoleverkets kläder
            och göra dessa bedömningar här i kammaren. Jag tänker i varje
            fall inte göra det för min del, utan jag kommer att stödja mig
            på Högskoleverkets bedömningar.
          </note>
          <note>
            Under en fyraårsperiod ska Högskoleverket gå igenom alla utbildningar.
            Man tar det styckevis och delt och börjar med alla ekonomutbildningar
            i Sverige. Det kommer en genomgång av dem i april. Där kommer
            lärosätena att rangordnas, med olika betyg. Sedan går man vidare
            på område efter område, och efter fyra år börjar man om på ny
            kula. De genomgångarna ligger sedan till grund för både resurstilldelning
            och examensrätter.
          </note>
          <note>
            Jag har ingen förhandsinformation om granskningens resultat och
            vet ännu inget. Men jag tror mycket väl att såväl stora som små
            lärosäten kan få både höga och låga betyg.
          </note>
          <note>
            Skillnaden ligger i att om ett litet lärosäte får ett par ettor
            på några olika områden är det enormt mycket mer sårbart än om
            ett stort lärosäte får det. Om man på ett litet lärosäte blir
            av med examensrätten på några utbildningar kan själva grunden
            för lärosätet vara utraderat. Ett stort lärosäte, som har en stor
            bredd av utbildningar, överlever och klarar sig däremot. Sådana
            lärosäten har ett söktryck som är enormt till de övriga utbildningarna.
            Jag tror att många små lärosäten behöver fundera över vad detta
            kvalitetsutvärderingssystem kan innebära.
          </note>
          <note>
            Samtidigt minskar studentkullarna kraftigt inte på grund av att
            jag har bestämt det utan på grund av demografin. Nästan alla kommuner
            i Sverige, inklusive de kommuner som interpellanterna själva kommer
            från, har på senare år haft häftiga nedgångar när det gäller ungdomskullarna
            i gymnasieskolan. På många håll har det framtvingat många beslut
            om att dra ned på gymnasieverksamheten, eftersom det är kraftiga
            nedgångar.
          </note>
          <note>
            Det beror på att det föddes mycket färre barn i slutet av 90-talet
            än i början. Det är precis dessa två effekter som nu inträffar,
            där ungdomskullarna går ned kraftigt. Om fem år har antalet 20-åringar
            minskat med 25 procent. Det är en mycket häftig neddragning av
            ungdomskullarnas storlek som nu sker.
          </note>
          <note>
            Man kan säga att det inte bara är 20-åringar som går på högskolan.
            Men den grupp som går på högskolan domineras helt av unga människor
            i åldern 2025 år. Den är helt dominerande på högskolan. År 2020
            har den gruppen minskat med 20 procent. Var femte ungdom i den
            gruppen finns liksom inte längre då.
          </note>
          <note>
            Jag kommer aldrig att föreslå att vi ska dra ned antalet platser
            i den storleksordningen, så det finns gott om utrymme att expandera
            andelen ungdomar som går på högskolan. Men det är klart att det
            om några år kommer att vara väldigt många tomma platser på våra
            lärosäten, och det kommer att drabba de lärosäten som har svagt
            söktryck. De stora universiteten har mängder av förstahandssökande
            som inte kommer in och som i dag blir andrahandssökande på de
            mindre lärosätena. Men om några år kommer de in på de stora lärosätena,
            och då blir det väsentligt färre studenter.
          </note>
          <note>
            Det är detta jag har velat varna för. Varje lärosäte bestämmer
            självt om man vill samarbeta eller gå samman med någon annan.
            Men jag tycker att vi ska våga erkänna och se sanningen i vitögat:
            svenskt universitetsväsen står inför ett antal stora utmaningar.
          </note>
          <note>
            Kvalitetsutvärderingssystemet har vi varit överens om. Det är
            till för att lyfta kvaliteten. Men det kan innebära att många
            utbildningar inte kommer att få äga rum i framtiden. Antalet studenter
            kommer också oavsett vad vi beslutar att minska under ett antal
            år framåt, eftersom ungdomskullarna minskar så drastiskt.
          </note>
          <note>
            Det är denna bakgrund vi alla i denna riksdag måste erkänna och
            se.
          </note>
          <note type="speaker">
            Anf. 11 SUZANNE SVENSSON (S):
          </note>
          <note>
            Fru talman! Först vill jag tala om för Ann-Britt att det är fyra
            olika interpellationer, så det handlar inte bara om Blekinge och
            BTH.
          </note>
          <note>
            Sedan måste jag säga: Jag tycker att det är oerhört bra att Högskoleverket
            kommer med utvärderingen, för då får vi ju en jämvikt på allt.
          </note>
          <note>
            Ministern pratar också om ungdomar och ungdomskullar. Det är
            sant. Men i dag, när vi ska jobba lite längre, behöver många byta
            kurs i livet och kanske gå en högskoleutbildning. Det är alltså
            inte bara unga som vi pratar om i detta läge.
          </note>
          <note>
            För en tid sedan skrev några partikamrater till ministern en
            insändare i Blekinge. När de skrev den hade de siffror som de
            säger sig ha fått från Utbildningsdepartementet. Där ifrågasatte
            de kvaliteten på utbildningar som företagsekonomi, högskoleingenjör
            och sjuksköterskor.
          </note>
          <note>
            Men det visade sig att de siffror som de hade baserat sin skrivning
            på var nio tio år gamla. Det kan jag tycka är lite anmärkningsvärt,
            när de påstår att de har fått siffrorna från Utbildningsdepartementet.
            Det måste ju finnas nyare siffror där.
          </note>
          <note>
            Det handlar om hur många av lärarna som är disputerade, hur stor
            andel förstahandsansökningarna är och så vidare. Jag hoppas verkligen
            att det är bättre underlag när ministern fattar beslut.
          </note>
          <note>
            Det finns en hel del myter när det gäller forskning och små lärosäten.
            Jag hörde ministern säga att det kan vara bra forskning på både
            små och stora lärosäten. Det är jag glad för.
          </note>
          <note>
            Men man säger också att högskolor är regionala och att universitet
            är nationella. Jag vet inte hur det är i de andra länen. Om man
            tittar på Blekinge och BTH ser man att 20 procent av dem som börjar
            där kommer från Blekinge. Den största andelen kommer från Stockholm
            och Skåne.
          </note>
          <note>
            Man säger också att högskolor är ineffektiva och att universitet
            är effektiva. Jag skulle vilja säga att högskolorna är rätt snabba
            och lätt anpassar sig till nya möjligheter.
          </note>
          <note>
            Om man tittar på detta med att utveckla kommersiella tjänster:
            På BTH är det 29 procent av doktoranderna som har bidragit till
            kommersiella tjänster, medan snittet i landet är 8 procent. Andelen
            forskarstudenter som har bidragit till kommersiella produkter
            ligger på 14 procent nere hos oss, medan snittet är 8 procent.
          </note>
          <note>
            Kvalitet är alltså värt att titta på.
          </note>
          <note>
            Jag skulle också, fru talman, vilja passa på att berätta hur
            man kan arbeta med samverkan lokalt i en kommun eller en region.
            Merparten av BTH:s utbildningar ligger i Karlskrona. Sedan finns
            det ungefär 430 elever förlagda till Karlshamn, där de studerar
            och forskar inom transportlogistik, upplevelser, spel och digitala
            medier. Området spel omsätter i USA mer än vad film- och musikbranschen
            omsätter.
          </note>
          <note>
            I Karlshamn kom högskolan i gång i början av 2000-talet. Man
            insåg snabbt från kommunen och högskolan att om man skulle lyckas
            och samtidigt innebära något positivt för näringslivet behövde
            man göra en konstellation mellan akademin, näringslivet och kommunen.
            Man bildade en förening som man kallade Netport, där de olika
            intressenterna har lika antal medlemmar i en styrelse. Många pratar
            om triple helix, men jag skulle vilja påstå att i Netport så arbetar
            man efter den.
          </note>
          <note>
            Målet är att utveckla samarbetet och skapa bra projekt som utvecklar
            både akademin och näringslivet. Genom projekten finansierar man
            också en del av forskningen på BTH.
          </note>
          <note type="speaker">
            Anf. 12 PETER PERSSON (S):
          </note>
          <note>
            Fru talman! Jag tycker att utbildningsministern ska avstå från
            att raljera över att vi arbetar för våra valkretsars utveckling.
            Det vore bättre att han bekymrade sig över att borgerliga ledamöter
            i denna kammare är tysta som möss i skräck för partipiskan och
            avstår från att agera för de bygder i landet som de kommer ifrån.
            Det ser jag som ett demokratiskt problem.
          </note>
          <note>
            Jag har inte påstått att Jönköpings högskola var världsbäst.
            Peter Hultqvist påstod inte att Dalarnas skulle vara världsbäst.
            Vi lyfte fram olika perspektiv på ett system det tänkande som
            vi socialdemokrater hade när vi etablerade högskolor i hela landet.
            Det byggde ytterst på två saker, som jag vill påstå hade lika
            tyngd. Det ena handlade om den samhälleliga utvecklingen i många
            regioner med olika industriella traditioner och inslag. Det gällde
            att skapa större värde i förädlingskedjan och få in mer teknik
            i produkterna. Det var en utveckling som drevs fram samlat i länen
            av näringsliv, fackliga organisationer och politik. Det andra,
            som jag tycker är lika angeläget, handlade om att låta alla människor
            i vårt land växa. Det har att göra med en insikt om att den som
            har arbetat några år och kanske börjat sin familjeförsörjning
            inte åker till Uppsala eller Lund men väl till Falun eller Karlskrona.
          </note>
          <note>
            Hur många kvinnor och män i vårt land har inte kunnat växa genom
            att få en utbildning på hemmaplan som gett deras liv andra dimensioner
            och gett förutsättningar för att de faktiskt ska kunna bidra med
            värde ytterligare i vår gemensamma produktion?
          </note>
          <note>
            Konfliktytan i den här diskussionen har inte bara att göra med
            Björklunds tydligt elitistiska hållning som genomsyrar all skolpolitik,
            från förskolegrupper till högskolan, utan också med frågan hur
            vi ska använda de gemensamma resurserna. Vad är det som skapar
            mest tillväxt? Björklund valde en sänkning av restaurangmomsen.
            Vi väljer högskolan.
          </note>
          <note>
            I dag hade Dagens Nyheter en utomordentlig genomgång av effekterna
            av sänkningar av arbetsgivaravgifterna riktat till kollektiv eller
            enskilt, liksom sänkningen av restaurangmomsen. Man påvisar ingen
            effekt alls utom mer klöver i krögarnas fickor.
          </note>
          <note>
            Vi valde högskolan, Björklund. En något billigare toast Skagen
            är god, men den mättar inte många timmar. Det kan däremot ett
            förstärkt utbildningsväsen göra i hela vårt land, i Dalarna, i
            Jönköping, i Blekinge och på andra platser. Och framför allt:
            Respektera det engagemang vi har för våra valkretsar. Det är vår
            drivkraft i politiken inte att vara ett lydkompani som dina partivänner.
          </note>
          <note type="speaker">
            Anf. 13 PETER HULTQVIST (S):
          </note>
          <note>
            Fru talman! Jag tror att det är så, Jan Björklund, att du börjar
            bli lite trött. Det börjar bli lite tröttsamt. Du verkar tycka
            att vi är dumma och ställer frågor i riksdagen som inte passar.
            Då talar du om för oss: Så där får ni inte göra, för Högskoleverket
            är de som bestämmer!
          </note>
          <note>
            Jag har inte sagt att vi skulle vara världsbäst i Dalarna eller
            något annat av det som du tar upp och försöker mästra oss med
            att vi inte får säga. Jag fullföljer ett uppdrag från en valkrets.
            Jag tar upp relevanta saker som gäller Högskolan Dalarna reella
            upplevelser av en verklighet som innebär att man minskar anslaget
            från 430 miljoner år 2011 till 364 miljoner år 2015. Det är en
            minskning på 66 miljoner som konkret effekt av din politik. Detta
            minskar antalet studenter från 18 000 till 14 500 år 2013.
          </note>
          <note>
            Högskolor av det här slaget är inte bara ungdomshögskolor. Det
            är högskolor i en strategi för livslångt lärande. Det handlar
            också om möjligheten att under ett liv byta yrke. När man kanske
            är 3035 eller 40 år kan man börja studera för att komma in i ett
            annat yrke, men man skulle aldrig välja att åka till Lund, Uppsala
            eller Stockholm.
          </note>
          <note>
            Sedan kanske man borde ta sig en funderare på hur klokt det egentligen
            är att expandera på vissa av dessa orter. Stockholm är exempelvis
            en ort där det är mycket dyrt för yngre studenter att bo, och
            äldre kanske sällan väljer att flytta dit för att studera. Levnadsomkostnaderna
            gör också att detta är ganska omfattande, stora och svåra projekt.
          </note>
          <note>
            Att ha regionala högskolor väl spridda över landet är nog det
            som i det långa loppet ger högst utbildningsnivå för nationen.
            Ni borde ompröva ert synsätt att det bara är ungdomsutbildning
            det handlar om. Det är utbildning för alla åldrar, och den ingår
            i en strategi för livslångt lärande. Det tycker jag är jätteviktigt.
          </note>
          <note>
            Regeringens bristande ambition visar sig också på andra sätt.
            EU:s mål är att 40 procent ska ha högskoleutbildning. Den nivån
            har vi legat på i Sverige. Där har regeringen nu sänkt ambitionsnivån
            till 38 procent. Man har alltså gått ned 2 procentenheter i sammanhanget.
            Det är en ambitionsnivåsänkning som är oerhört tydlig. Är det
            bra? Är detta framtidsperspektivet som lyfter Sverige?
          </note>
          <note>
            Utifrån några konkreta händelser har jag ytterligare funderingar.
            Trots goda resultat på Högskolan Dalarna jag säger inte att vi
            var världsbäst, men det var goda resultat fick man inte fler platser
            på lärarutbildningen. Det blev däremot fler platser på lärarutbildningen
            i Stockholm och Umeå, trots att man där inledningsvis inte fick
            examensrätt på lärarutbildningen. Man kan fråga sig: Är detta
            system verkligen rättvist?
          </note>
          <note>
            Högskolan Dalarna avstår varje år 5 miljoner kronor för att finansiera
            tandläkarutbildning, läkarutbildning och sjuksköterskeutbildning
            på andra orter. Man har en dokumenterat bra sjuksköterskeutbildning
            i Falun. Varför fick man inte fler platser där?
          </note>
          <note>
            Dessutom vill jag påminna om att Högskoleverkets egen granskning
            visar att de regionala högskolorna i stort sett har resultat som
            är likvärdiga med de traditionella universitetsorterna. Att bara
            hålla på med en skummande kvalitetsdiskussion blir i det sammanhanget
            att indirekt säga att de regionala högskolorna inte når upp till
            kvalitetsmåtten. Sanningen är ju den att Högskoleverkets egen
            granskning visar att så är fallet.
          </note>
          <note type="speaker">
            Anf. 14 ÅSA LINDESTAM (S):
          </note>
          <note>
            Fru talman! Tack, ministern, för svaret! I sitt svar sade ministern
            att högskolor och utbildningsplatser ska finnas på flera ställen
            i landet för att underlätta för folk att studera. Det är vi helt
            eniga om. Det tycker vi nog alla här inne.
          </note>
          <note>
            Jag anser dock att regeringen har för låga ambitioner när man
            drar ned på utbildningen. Hur ska vi möta den arbetslöshet som
            finns i dag om inte genom utbildning? Vi vet att vi behöver människor
            som är utbildade. Som Raimo Pärssinen beskrev träffade vi i går
            företrädare för Svenskt Näringsliv. De sade också samma sak: Vi
            måste ha fler utbildade människor.
          </note>
          <note>
            Vi vet också att de som kommer till våra lärosäten någonstans
            i Sverige också stannar där. Då finns det många ställen som vi
            behöver utbildade människor på.
          </note>
          <note>
            Vi socialdemokrater vill att 50 procent ska ha eftergymnasial
            utbildning. Det är ett bra mått. Jag vurmar också mycket för detta
            med distansutbildning. Jag har sett praktiska exempel på att man
            därifrån också kan ta klivet in på en högskola.
          </note>
          <note>
            Låt mig gå tillbaka till den historia som jag berättade från
            den by jag kommer från, där det sades att man inte behövde lära
            sig engelska. Det är precis på dessa orter som vi måste stötta,
            för jobben finns där också.
          </note>
          <note>
            Jag vet att vi i Gävleborg sökte en mängd olika yrkeshögskoleutbildningar
            jag kan bara ta det som ett exempel. Jag tror att vi sökte över
            20, och vi fick 4. Det här är ju verkligen det som leder till
            arbeten, så här måste vi öka ambitionen.
          </note>
          <note>
            Men det system som är i dag mellan högskolor och universitet
            gynnar inte högskolorna. De mesta pengarna går till universiteten.
            Det är 89 procent det är en siffra jag har fått här som går till
            universiteten och deras budget. Även högskolorna behöver det här.
            De skulle i stället kunna få en större del av den kakan.
          </note>
          <note>
            Systemet gynnar inte det, utan det finns en risk att man i stället
            väljer breda utbildningar.
          </note>
          <note>
            Man kan titta på söktrycket. Vi hade tidningar hemma i dag som
            visade att det i dag är betydligt fler som söker direkt från gymnasiet
            till högskolan. Dessutom är det många äldre som går där. Så vi
            skulle verkligen behöva fler platser.
          </note>
          <note>
            Jag tror också att samarbeten kan gynna det här.
          </note>
          <note>
            Vi kan se att våra basnäringar och vår exportindustri behöver
            en mängd olika arbetare. Både ekonomer och ingenjörer behövs.
            Det är sådana personligheter och den utbildning som vi behöver.
            De kommer att kunna stanna hos oss om de får den här utbildningen
            där vi är.
          </note>
          <note>
            Vi vet också att var fjärde ungdom under 25 år just nu är utan
            jobb hos oss. Det betyder att vi har en marknad där det skulle
            underlätta för många fler att kunna komma in på de här utbildningarna.
          </note>
          <note>
            Om arbetslösheten nu är så pass stor som den är undrar jag: Hur
            ska vi lösa det? Vi kan ju inte dra ned på alla saker så att det
            blir än fler som hamnar utanför. I stället måste människor kunna
            få den här utbildningen, som gör att de vågar stanna kvar, att
            de vågar bilda familj och att de vågar bo på den ort där de verkligen
            vill vara.
          </note>
          <note>
            Jag skulle önska att jag kunde få ett svar på det, hur ministern
            ser på den saken, och också att vi kunde öka antalet pengar till
            våra högskolor runt om i landet.
          </note>
          <note type="speaker">
            Anf. 15 GUSTAV NILSSON (M):
          </note>
          <note>
            Fru talman! Det är viktigt att framhålla i den här debatten att
            alla lärosäten, såväl stora som små, måste inse och utgå från
            att man verkar på en global kunskapsmarknad. Man måste klara konkurrensen.
            Man måste vara attraktiv och locka forskare, lärare och studenter.
            Det måste vara kvalitet. Här finns stora utmaningar för många
            av våra lärosäten.
          </note>
          <note>
            Kvaliteten på undervisningen och forskningen måste vara vägledande.
            Det framgår också av svaret från utbildningsministern. I svaret
            framgår också att regeringen ser positivt på att lärosäten stärker
            kopplingen mellan utbildning, forskning och innovation genom sin
            uppgift att samverka med det omgivande samhället.
          </note>
          <note>
            Blekinge Tekniska Högskola, BTH, är en ung högskola som har kommit
            långt i detta arbete och också skaffat sig en egen profil, en
            it-profil. BTH ligger bra till med sin specialprofil inom teknik,
            är bra på det som görs och har exempelvis haft forskningsrättigheter
            inom teknik i tolv år.
          </note>
          <note>
            Det råder i dag stor brist på tekniker och ingenjörer i det svenska
            samhället inom områden som programvaruteknik, datateknik, elektroteknik,
            maskinteknik med mera. Här kan Blekinge Tekniska Högskola vara
            en viktig resurs och medverka till att arbetsmarknaden får den
            arbetskraft som behövs.
          </note>
          <note type="speaker">
            Anf. 16 PER SVEDBERG (S):
          </note>
          <note>
            Fru talman! Ja, utbildningsministern, ibland känns det som att
            du försöker slänga en liten filt över oss interpellanter och tyckande
            i riksdagen. Det är lite beklagligt.
          </note>
          <note>
            Jag vet inte vilken ambitionsnivå ministern har med sitt politiska
            arbete. Men det finns väl ändå någon grund och en härkomst? Du
            kommer någonstans ifrån, och det kanske du vurmar extra mycket
            för. Därför blir ditt sätt att angripa våra frågor lite märkligt,
            tycker jag.
          </note>
          <note>
            Du hänvisar till kvalitetskraven. Jag tror inte att det är någon
            som har diskuterat kvaliteten över huvud taget, utan det handlar
            om tillgängligheten och möjligheten att studera, åtminstone utifrån
            min horisont.
          </note>
          <note>
            Om ambitionen är sådan att du begränsar så mycket att detta inte
            blir en möjlighet kommer vi aldrig att få upp utbildningsnivån
            i vårt län. Det är kanske det som är skillnaden mellan er och
            oss. Ni kör en mer konkurrensstyrd verksamhet, medan vi vill styra
            efter behov.
          </note>
          <note>
            Det här får man nog inte glömma bort. Hur ska vi annars få upp
            utbildningsnivån i de delar av landet där den är låg? Den är extremt
            låg i Gävleborg, men det finns andra platser där det också är
            en väldigt låg utbildningsnivå.
          </note>
          <note>
            Hela konkurrensutsättningstänket blir då lite märkligt, för då
            tänker du inte på Sune, som är svetsare och som vill göra något
            annat. Plötsligt kommer han in i högskolevärlden och upptäcker
            något: Oj, det är så här det är.
          </note>
          <note>
            Då känns det skönt när man har varit med och guidat på den resan.
            Han kommer tillbaka och säger: Per! Det här var det bästa jag
            någonsin har gjort. Jag har utbildat mig och får jobba med människor.
            Jag har en högre utbildning. Jag hade aldrig kunnat tro att jag
            skulle kunna nå så här långt. Stort tack!
          </note>
          <note>
            Den ambitionsnivån måste man faktiskt lyfta eller hur?
          </note>
          <note type="speaker">
            Anf. 17 ANN-BRITT ÅSEBOL (M):
          </note>
          <note>
            Fru talman! Vi har hört från de socialdemokratiska företrädarna
            att det är viktigt med utbildning. Jag kan naturligtvis inte annat
            än att hålla med om detta.
          </note>
          <note>
            Jag kommer tillbaka lite grann till det jag nämnde förut, det
            vill säga den demografiska utmaning som vi står inför. Andelen
            1924-åringar kommer att minska med en femtedel fram till år 2020.
            Det gör också att vi måste ta de här utmaningarna på allvar när
            det gäller högskoleplatser. Vi måste anpassa högskolan till att
            ta emot en femtedel färre studenter, även om studenterna råkar
            vara över 24 år och kanske vill komma in i en andra andning med
            sin utbildning.
          </note>
          <note>
            Men vi har högskoleutbildningar i dag som knappast kan betraktas
            som högskoleutbildningar. På många lärosäten, oavsett om de är
            stora eller små, finns det högskoleutbildningar som man starkt
            kan ifrågasätta. Är det sådana utbildningar vi vill ha på högskolan?
          </note>
          <note>
            Den socialdemokratiska utbildningspolitiken har varit sådan att
            det är viktigt att kvantitet räknas, inte kvalitet. Utifrån mitt
            sätt att se är det här nya utmaningar. Det betyder att vi måste
            lägga om politiken. Vi måste ha en forskningsstrategi som aktivt
            kan bidra till att regionens, nationens och Europas utveckling
            går framåt, i syfte att befrämja tillväxt och utveckling. Därför
            är det viktigt med starka forskningsmiljöer.
          </note>
          <note>
            Forskningsmiljöerna kan vara tillsammans med de små högskolorna
            och tillsammans med de stora, men det är viktigt att vi får en
            kvalitet i högskolan, så att vi inte utbildar ungdomar till att
            gå ut i arbetslöshet med en massa konstiga högskoleutbildningar.
            Vi ska satsa på kvalitet och satsa på goda forskningsmiljöer,
            så att vi kan få ungdomar som är konkurrenskraftiga ute i Europa
            och i världen.
          </note>
          <note type="speaker">
            Anf. 18 MONICA GREEN (S):
          </note>
          <note>
            Fru talman! Tack, utbildningsministern! Är det så konstigt att
            vi talar väl om våra högskolor ute i landet? Är det så konstigt
            att vi gör det när vi är stolta över dem och dessutom måste försvara
            dem mot sådana inlägg som vi hörde här tidigare? Det sägs att
            vi ska ha kvalitet, och då måste vi ha tjusiga, fina forskningsställen
            bara på vissa ställen i landet.
          </note>
          <note>
            Då måste ju någon försvara en bra utbildningspolitik, det vill
            säga det som sker i hela landet.
          </note>
          <note>
            Titta vad ungdomar det sitter på läktaren! De har strömmat igenom
            här hela eftermiddagen. En del vill gå vidare med en gång till
            en högre utbildning det är jättebra. En del vill inte det. En
            del vill komma tillbaka lite senare. En del vill få chansen igen
            och kanske ännu senare. En del börjar men känner att det inte
            riktigt passar dem just då. De borde få en chans till och en chans
            till i hela landet.
          </note>
          <note>
            De ska inte behöva flytta 100 mil för att få en bra utbildning
            eller, för den delen, kunna forska. Det handlar om att faktiskt
            kunna ta steget till en högre utbildning, oavsett var i landet
            man bor. Även om man inte har en bra studiemiljö hemma är det
            bra att kunna göra detta. Då kan man kanske göra det i en mindre
            högskola, till exempel i Skövde.
          </note>
          <note>
            Jag har noterat, med tanke på forskningsstrategin, att regeringen
            hellre satsar på de stora universiteten, även om Björklund försöker
            påstå att det är någon annans fel.
          </note>
          <note>
            Jag tycker att Björklund ska ta ansvar själv och inte skylla
            på någon annan. Utbildningsministern spelar ju svälta räv med
            högskolorna runt om i landet. Om man lägger ihop forskningsanslagen
            för samtliga regionala högskolor, det vill säga Blekinge, Dalarna,
            Kristianstad, Väst, Skövde, Gävle, Halmstad, Jönköping, Gotland,
            Malmö, Mälardalen, Södertörn och Borås, får de tillsammans endast
            5 procent av det totala forskningsanslaget. Är det rimligt? Jag
            tycker inte att det är rimligt. I ett tidigare inlägg sades att
            det borde satsas bara på vissa ställen; jag förstår att det är
            politiken för den borgerliga regeringen.
          </note>
          <note>
            Är regeringen helt överens? Vissa partier påstår att de inte
            håller med om den centralisering av utbildning som pågår i landet
            just nu. Jag skulle vilja veta om regeringen är helt överens eller
            om Folkpartiet och Moderaterna kör över de andra partierna.
          </note>
          <note>
            Politik är att vilja. Det är att vilja satsa i hela landet och
            se till att ungdomar får chansen och att vilja höja kvaliteten
            i det här lilla landet som ska vara på tå för att klara en stenhård
            konkurrens i världen. Om man vill höja kvaliteten kan man ta chansen
            att ge en större andel av ungdomarna utbildning om fem år när
            det blir färre ungdomar; det är inte nu det är färre ungdomar
            utan om fem år. Om man vill höja kvaliteten skulle man kunna höja
            utbildningsnivån för fler. Man skulle också kunna ge fler äldre
            möjligheten om och om igen så att alla får bra kompetens. Vi ska
            nämligen konkurrera med hög kvalitet och hög kompetens, inte med
            låga löner.
          </note>
          <note>
            Jag tycker att vi går åt fel håll.
          </note>
          <note type="speaker">
            Anf. 19 Utbildningsminister JAN BJÖRKLUND (FP):
          </note>
          <note>
            Fru talman! Varför kom Keynes ur modet? Jo, det ska jag berätta.
            Det var på grund av den här typen av debatter. Keynes idé var
            att staten satsar resurser på till exempel utbildning och infrastruktur
            i lågkonjunktur; när konjunkturen vänder drar man tillbaka satsningarna.
          </note>
          <note>
            Det är precis det som den här regeringen har försökt göra. Åren
            20082009 gjorde vi en massiv satsning till exempel på 10 000 nya
            högskoleplatser. De var tillfälliga. De var till för att överbrygga
            den djupaste finanskrisen. Nu är den djupaste finanskrisen över,
            och då dras de platserna in. Det var det som var idén. Ni orkar
            inte stå för det utan skäller på mig för att den tillfälliga satsningen
            upphör. Det är det som har varit Sveriges problem i 80 år. Man
            vågar satsa i lågkonjunktur, men när konjunkturen vänder orkar
            man inte stå för de tuffa besluten. Då heter det att det är neddragningar
            och nedskärningar. Det var en tillfällig satsning.
          </note>
          <note>
            De siffror som har angivits är riktiga. Det var 55 miljoner för
            högskolan i Dalarna, 32 miljoner för Blekinge och 45 för Jönköping.
            Det var den satsning som skedde för tre år sedan och som var tillfällig.
            Det var sagt från början. Det är ingen nedskärning som har bestämts
            nu, utan det var sagt från början att det skulle vara så här.
            Det gäller hela det svenska högskoleväsendet, inte bara era lärosäten.
            Ni orkar aldrig dra tillbaka de satsningar som görs i lågkonjunktur,
            därför fick Sverige enorma strukturella problem i ekonomin gång
            på gång. Det var sagt att satsningarna var tillfälliga för att
            överbrygga finanskrisen; det står vi för. Nu skäller ni på mig
            för det.
          </note>
          <note>
            Det sker ytterligare några omfördelningar bland annat beroende
            på att lärosätena har blivit av med examensrätter och att vi bygger
            ut läkarutbildningen och sjuksköterskeutbildningen. Platserna
            till sjuksköterskeutbildningen är ännu inte fördelade. Inte ens
            jag vet hur de är fördelade, så jag förstår inte hur ni kan veta
            det. Vi måste öka antalet sjuksköterskeutbildningsplatser i Sverige.
            Det kan ske över hela landet. Många lärosäten har examensrätt
            för sjuksköterskor.
          </note>
          <note>
            Någon nämnde att Socialdemokraterna vill att 50 procent ska gå
            på högskolan. När man läser er budgetmotion är det rena skämtet.
            Det krävs en ökning med 6 miljarder varje år från och med nu om
            man ska nå det målet 2020. Ni ökar med 800 miljoner. Det blir
            precis som på 90-talet då ni byggde ut antalet platser och skar
            ned på kvaliteten. Det finns inte tillstymmelse till finansiering
            av en sådan målsättning som ni beskriver i retoriken. Det är pinsamt
            att ni säger det. Det är så genant felräknat i er budgetmotion.
          </note>
          <note>
            Om man jämför det faktiska antalet platser 2011 med vad ni föreslår
            för 2013 är även det en neddragning. Även ni föreslår en neddragning;
            den är visserligen mindre än regeringens, men även ni föreslår
            en neddragning i er budgetmotion jämfört med förra året. Den högstämda
            retoriken om att vi skär ned och att ni satsar är blaha blaha.
            Ni skär också ned. Läs er egen budgetmotion. Ni kan ju tycka att
            mer av de gemensamma resurserna skulle hamna på den egna högskolan
            på de andras bekostnad, men totalt sett skär även ni ned från
            2011 till 2013.
          </note>
          <note>
            Min grundläggande uppfattning är att det behövs högskoleutbildning
            på i princip alla de platser där vi i dag har högskoleutbildning.
            Det gäller alla de platser som har nämnts här. Det är inte nödvändigt
            att varje högskola är en egen myndighet, men det får högskolorna
            själva bestämma. Högskoleutbildningen i Kalmar fortsätter som
            förr trots att det är en del av Linnéuniversitetet. De ångrar
            inte sammanslagningen. Mittuniversitetet har utbildning på tre
            olika platser. Det är ingen katastrof. Man får avgöra det själv
            på lärosätena. Min bedömning är att av alla de skäl som ni har
            redovisat och som jag håller med om behövs högskoleutbildning
            på i stort sett alla de platser där vi i dag har högskoleutbildning
            för att utbilda sjuksköterskor, lärare, högskoleingenjörer och
            andra. De behöver utbildas på många platser i landet för att stimulera
            länets och regionens utveckling.
          </note>
          <note type="speaker">
            Anf. 20 SUZANNE SVENSSON (S):
          </note>
          <note>
            Fru talman! Jag känner inte igen mig i att lågkonjunkturen nu
            är över. Den slår fortfarande hårt i länen. Individ- och familjeomsorgen
            har ökat med 63 procent under alliansregeringens tid. Det är ganska
            mycket pengar som går dit. Arbetslösheten är väldigt hög.
          </note>
          <note>
            Jag vill vädja till ministern att titta på den drivkraft som
            finns i de mindre forskarinstanserna. Där har man en lättillgänglighet
            och kan bedriva tillämpad forskning som är begriplig. Det är nära
            i mötena mellan forskare, industri och företag. Det som står för
            en del av tillväxten i landet är närheten till högskolan och forskningen
            som öppnar nya dörrar.
          </note>
          <note>
            Om en högskola lyckas väl spiller det naturligtvis ut i samhället.
            Det skapas nya förväntningar och det blir ett nytt sug efter att
            få gå på högskola eller universitet. Vi har pratat mycket om högskolan,
            men det handlar inte bara om den lokala högskolan utan om att
            skapa ett intresse så att ungdomarna även söker till universiteten.
            Vi är inte på något sätt emot universiteten.
          </note>
          <note>
            Jag vädjar till ministern att se att det finns kvalitet inom
            forskning och utbildning i de små högskolorna.
          </note>
          <note type="speaker">
            Anf. 21 PETER PERSSON (S):
          </note>
          <note>
            Fru talman! Den här regeringens allvarligaste misslyckande är
            att man totalt har misslyckats med jobben. Man talade om att man
            skulle åstadkomma full sysselsättning; man har åstadkommit högre
            arbetslöshet. Det är generande för dig, Jan Björklund, när du
            säger att ni drar ned på antalet högskoleplatser för att sysselsättningsfrågan
            är löst. Fråga 350 000 människor i vårt land, de 8 procent av
            befolkningen som står utan arbete, om de tycker att sysselsättningsfrågan
            är löst.
          </note>
          <note>
            Jag upplever den moderatledda regeringens stora problem, nämligen
            att man skulle bli sams genom att fackmässigt indela politikområden.
            Någon håller på med utbildning, som Björklund, en annan med näringspolitik,
            och Borg håller i kassan. När socialdemokratin styrde detta land
            insåg vi att man måste samordna politikområden. När det handlade
            om att skapa jobb var det en treenighet, ekonomisk politik, näringspolitik
            och utbildningspolitik. Att vi har en utbildningsminister som
            inte förstår ett sådant elementärt samband understryker summan
            av kraft i regeringens gemensamma misslyckande när det gäller
            jobben.
          </note>
          <note>
            Din oförmögenhet att se ditt bidrag i jobbpolitiken medverkar
            till det katastrofala resultatet som ni har presterat på området.
            Regeringen har misslyckats med jobbpolitiken. Dessutom håller
            man på att skjuta högskolorna i sank. Det är ytterligt allvarligt.
          </note>
          <note type="speaker">
            Anf. 22 PETER HULTQVIST (S):
          </note>
          <note>
            Fru talman! Om Keynes hade fått vara med i detta läge tror jag
            att han hade förordat en satsning även nu.
          </note>
          <note>
            Peter Persson berör sanningen. En arbetslöshet på 8 procent betyder
            inte att något är över eller att frågorna är lösta. Det fanns
            de som talade om att vi hade massarbetslöshet i detta land när
            vi hade en arbetslöshet på 45 procent. Vi har massarbetslöshet
            i dag. Oerhört stora grupper står utanför. Vi har ett ökat antal
            socialbidragstagare, och vi har en ungdomsarbetslöshet på rekordnivå
            i storleksordningen 25 procent. Då drar man ned och tycker att
            allt är över.
          </note>
          <note>
            I vårt budgetalternativ har vi 8 700 fler platser i högskolan
            och 6 500 fler i yrkeshögskolan än vad regeringen har. Det är
            platser som behövs i dag och som inte behöver vara föremål för
            någon sorts konstig konjunkturpolitik som Björklund talar om och
            som dessutom bygger på en felanalys av att krisen på något sätt
            är över. Vi har en arbetslöshet på 8 procent och en ungdomsarbetslöshet
            på 25 procent.
          </note>
          <note>
            Sedan gjorde Björklund ett expertutlåtande om hur stor besparingen
            var på Högskolan Dalarna och sade att den var 55 miljoner.
          </note>
          <note>
            Om jag har räknat rätt hade man 430 miljoner 2011 och 2015 blir
            det 364 miljoner. Det är alltså minus 66 miljoner kronor under
            den perioden. Det var alltså något värre.
          </note>
          <note>
            Jag menar att det är en medveten politik som ni håller på med.
            Du har själv skrivit i en artikel i Dagens Nyheter att man ska
            slå samman och koncentrera och att det inte finns underlag. Det
            är klart att det är linjen, och det känner vi till. Jag tycker
            att det är lika bra att lägga korten på bordet i detta sammanhang.
            Här finns det en politisk skillnad som vi inte får ordning på
            med mindre än att det blir ett regimskifte.
          </note>
          <note type="speaker">
            Anf. 23 ÅSA LINDESTAM (S):
          </note>
          <note>
            Fru talman! Riksrevisionen säger i sin senaste rapport att det
            finns en stor risk att antalet studenter tenderar att leda till
            att man satsar på breda utbildningar. Det är de som går igenom
            som man också får pengar för.
          </note>
          <note>
            Kullarna ökar nu 2012, 2013 och 2014 och då drar man ned på högskolan.
            Det är de kullar som går in i högskolan som ökar.
          </note>
          <note>
            Arbetslösheten måste bekämpas. Låt vara att utbildning sker på
            distans och genom högskolan. Kanske blir det även en möjlighet
            att gå på universitet så småningom. Men utbildningssystemet måste
            vara steg på vägen. Om högskolan inte är lösningen förstår jag
            inte detta.
          </note>
          <note>
            I går satt mina kamrater och jag med Svenskt Näringsliv, med
            handelskammaren och med Småföretagarna. De talade om matchning.
            Men det stämmer inte. Det matchar inte. De sade att de inte får
            tag på den arbetskraft som de behöver i Gävleborg. De undrade
            hur de ska lösa frågan med pensionsavgångar, vård, skola och omsorg,
            hur de ska få dit folk och hur de ska klara generationsväxlingen
            om inte genom högskolan.
          </note>
          <note>
            Vi måste ta oss ur den arbetslöshet som vi har i dag. Vi måste
            på något sätt se till att även de som kan erbjuda jobb kan få
            den kvalificerade arbetskraft som de behöver. Det kan vi få genom
            att vi har högskoleplatser. Det är oerhört viktigt för hela landet,
            inte bara för vissa delar. Man måste kunna leva överallt i vårt
            land. Det är helt nödvändigt.
          </note>
          <note>
            Det är skogslänen som står för stora delar av exporten. Då måste
            vi också ha möjlighet att ha utbildningar även i län som ligger
            norr om Stockholm. Det är helt nödvändigt.
          </note>
          <note type="speaker">
            Anf. 24 MONICA GREEN (S):
          </note>
          <note>
            Fru talman! Återigen: Politik är att vilja. Vill man möta massarbetslösheten
            och se till att Sverige är på topp i den internationella knivskarpa
            konkurrensen kan man satsa på utbildning. Då kan man satsa mer,
            inte mindre. Då kan man se till att fler, en större andel, ungdomar
            och äldre får en högre utbildning i hela landet. Det är en viljesak,
            herr minister.
          </note>
          <note>
            Jag skulle vilja ha svar på följande fråga: Är det rimligt att
            om man slår ihop forskningsanslagen från samtliga regionala högskolor
            får de bara 5 procent av det totala forskningsanslaget? Är det
            rimligt?
          </note>
          <note>
            Min andra fråga var: Är regeringen överens?
          </note>
          <note type="speaker">
            Anf. 25 Utbildningsminister JAN BJÖRKLUND (FP):
          </note>
          <note>
            Fru talman! Det är inte möjligt för mig att svara på frågorna
            från åtta debattörer. Men jag ska besvara Monica Greens fråga.
          </note>
          <note>
            Det är korrekt att lejonparten, över 90 procent, av forskningsanslagen
            ligger på en mindre andel av lärosätena, och det är de riktigt
            stora universiteten. Det är samma andel som det var under Leif
            Pagrotskys och Thomas Östros tid som högskoleministrar. Det är
            rimligt. Varför är det rimligt? Jo, därför att dessa universitet
            har en annan roll än att i huvudsak bedriva utbildning. De är
            forskningsledande i Sverige. På några punkter är de forskningsledande
            i Europa och i världen. Jag tror till och med att den tjänstgörande
            talmannen är styrelseordförande i Karolinska Institutet.
          </note>
          <note>
            Det är Sveriges ledande universitet. Om Socialdemokraternas linje
            är att slå sönder dessa forskningsuniversitet som är världsledande
            och Europaledande för att fördela resurserna, då kommer ni att
            få politisk strid. Det lovar jag. Vi hörde alla vad Monica Green
            sade, nämligen att det är detta som är ambitionen.
          </note>
          <note>
            Ska Sverige vara ett land som konkurrerar i världsledande toppforskning,
            eller ska vi abdikera från det? Det är Chalmers tekniska högskola
            i Västsverige, Monica Green. Fråga dem de finns på hemmaplan om
            man ska ta några miljarder därifrån och lägga ut dem på lärosätena
            i övrigt och vad som då händer med världsledande forskning. Fråga
            Kungliga Tekniska högskolan i Stockholm. Fråga Lunds universitet.
            Jag har just utsett Margot Wallström till styrelseordförande där.
            Fråga henne om man ska ta resurserna från Lunds universitet. Fråga
            Stockholms universitet, där Sten Heckscher är ordförande, om vi
            ska ta resurserna därifrån och lägga ut.
          </note>
          <note>
            Detta är forskningsledande lärosäten och har varit det under
            lång tid. De finns på de internationella rankningslistorna och
            på de internationella topplistorna. Ska vi ta resurserna därifrån
            och sprida ut dem, då gör vi Sverige en mycket stor otjänst. Det
            kommer inte att ske med mig som utbildningsminister.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2011/12:258 om svåra samhällsproblem
            till följd av dieselstölder
          </note>
          <note type="speaker">
            Anf. 26 Justitieminister BEATRICE ASK (M):
          </note>
          <note>
            Fru talman! Isak From har frågat mig vilka åtgärder jag avser
            att vidta för att komma till rätta med de dieselstölder som drabbar
            bland annat lantbruk, maskinentreprenörer och åkerinäring.
          </note>
          <note>
            Dieselstölderna har ökat i omfattning de senaste åren. Enligt
            polisen är en starkt bidragande orsak att priset på diesel skjutit
            i höjden, vilket gör det mycket lönsamt att stjäla och sälja stulen
            diesel. Stölderna underlättas också av att stora mängder diesel
            ofta lämnas på platser utan vare sig tillsyn eller inhägnad. Men
            även där bränsletankar och fordon låses in förekommer stölder
            med alltmer sofistikerade metoder. Det här måste naturligtvis
            motverkas, inte minst för att värna små företag och andra som
            drabbas hårt.
          </note>
          <note>
            Polisen bedriver ett aktivt arbete för att förhindra brottslighet
            inom transportsektorn. Ett exempel är EU-projektet Prevention
            of Cargo Crime där Polismyndigheten i Västra Götaland har varit
            pådrivande. Det arbetet har inneburit att alla delar inom transportnäringen
            samverkar bättre i det förebyggande arbetet mot stölder riktade
            mot godstrafik på väg. Även polisens och övriga myndigheters insatser
            inom ramen för mobiliseringen mot grov organiserad brottslighet
            träffar dieselstölderna eftersom de i många fall är en av flera
            inkomstkällor från kriminell verksamhet.
          </note>
          <note>
            Utöver stölder av diesel har också smuggling förekommit i norra
            Sverige. Där har de fyra polismyndigheterna i Norrland haft ett
            framgångsrikt samarbete med såväl tullen och Skatteverket som
            sina motsvarigheter i Finland. Resultatet av denna satsning blev
            att 55 personer dömdes 2010, inte bara för införsel utan också
            för köp av illegalt införd diesel.
          </note>
          <note>
            Men den kanske viktigaste åtgärden mot stölder och smuggling
            av diesel är att förmå människor att sluta köpa den illegalt.
            De som köper diesel till sitt arbetsfordon eller sin personbil
            av en privatperson måste förstå att de med stor säkerhet stöder
            den organiserade brottsligheten och samtidigt bidrar till stora
            förluster för lantbrukare, åkare och skogsentreprenörer.
          </note>
          <note>
            En motåtgärd som Isak From nämner är färgning av diesel för att
            förebygga stölder och försvåra försäljning av stulen diesel. Därmed
            kan en eventuell köpare se att dieseln är stulen. Det ger också
            större möjligheter för polisen att uppdaga stulen diesel vid trafikkontroller
            genom att man tar prov på bränslet. Vad jag förstår har just färgning
            varit en framgångsrik metod på många håll i landet. Därutöver
            arbetar olika branschorganisationer med råd och rekommendationer
            kring uppställningsplatser, inhägnader med mera. Parallellt med
            rättsväsendets insatser för att bekämpa organiserad brottslighet
            är, tror jag, just den här typen av frivilliga brottsförebyggande
            åtgärder vad vi behöver se mer av.
          </note>
          <note type="speaker">
            Anf. 27 ISAK FROM (S):
          </note>
          <note>
            Fru talman! Jag vill tacka justitieministern för svaret.
          </note>
          <note>
            Jag har ställt interpellationen till justitieministern med utgångspunkt
            i bland annat information och mejl och utifrån besök i min valkrets
            framför allt från skogsnäringen. I alla fall under drygt ett års
            tid har jag blivit kontaktad. Man kan fundera över varför det
            tagit så lång tid att ställa interpellationen. Men när man följer
            detta upptäcker man att det inte är en liten fråga. Tvärtom är
            det en ganska stor fråga. I det avseendet tror jag att justitieministern
            och jag är ganska överens.
          </note>
          <note>
            Vad ska vi då göra åt det här? Justitieministern nämner beträffande
            de eskalerande stölderna lite grann om orsakerna till att man
            haft ett framgångsrikt arbete med smugglingen. Sedan det blev
            en samordning mellan tullen, Skatteverket och polisen har en stor
            del av den illegala smugglingen framför allt från Finland röd
            diesel stoppats. Dieseln fördes långt ned i landet.
          </note>
          <note>
            Man har nu dragit åt tumskruvarna. Jag tror att framför allt
            skattemyndighetens intåg på banan har gjort att det hela revisionsmässigt
            inte längre är möjligt. Marknaden har därför flyttat. I två år
            har man, skulle jag vilja säga, fullkomligt vandaliserat skogarna.
          </note>
          <note>
            För någon vecka sedan var det ett inslag i Västerbottensnytt
            och i går i Nordnytt. Man hade tagit en dieseltjuv som hade stulit
            inte mindre än 17 000 liter diesel som han hade i sin lastbil.
            Polisen tog honom. Men vad händer? Jo, han tas in till förhör.
            Sedan släpps han. Han får behålla lastbilen och kan fortsätta
            med sin verksamhet. Det är klart att det inte sänder rätt signaler
            när det gäller vad som behöver åtgärdas.
          </note>
          <note>
            Det är ganska bekymmersamt framför allt för skogsnäringen. Man
            kan ju vara på en skogsväg där det är kanske 1015 mil till leveransstället.
            Ofta kör tankbilar ut och tankar. Men man opererar några dagar
            på en plats. Sedan flyttar skogsentreprenören till en annan plats
            och måste då skaffa sig bränsle. Annars får man inte verksamheten
            att fungera.
          </note>
          <note>
            De i branschen säger själva att dieselstölderna kanske inte medför
            den största kostnaden, utan den största kostnaden är kanske den
            stilleståndskostnad som entreprenören drabbas av genom samhällsbekymret
            här.
          </note>
          <note>
            I interpellationen lyfter jag fram att det blivit bekymmersamt
            också för övriga. Det kan ju vara så att när chauffören kommer
            till den plogbil som ska ploga vägen är bilen utan diesel. Det
            har också varit incidenter med ambulanser. Det har varit bekymmersamt
            vid utryckning därför att vägen inte varit plogad eftersom den
            plogbil som skulle ploga var utan diesel. Då blir bekymret större
            än att det är fråga om en enkel stöld.
          </note>
          <note>
            Kanske vill justitieministern precisera sig lite grann. Jag tror
            att det behövs mer av samordnade åtgärder, framför allt med skattemyndigheten,
            för att få bukt med detta. Det här är nu ett bekymmer i hela landet.
          </note>
          <note type="speaker">
            Anf. 28 MONICA GREEN (S):
          </note>
          <note>
            Fru talman! För några veckor sedan interpellerade jag Beatrice
            Ask om den olagliga trafik i Sverige som bara ökar, om chaufförer
            som tvingas till slavliknande förhållanden som tvingas till F-skattsedel
            och som för en spottstyver tvingas jobba 40 timmar i veckan.
          </note>
          <note>
            När jag i den debatten berättade för Beatrice Ask att sådant
            drar med sig andra brott hävdade Beatrice Ask att det inte finns
            några belägg för det. Ändå säger Beatrice Ask här i dag att dieselstölderna
            ökar. Är det fortfarande så att det inte finns några belägg för
            ett samband med den enorma ökningen av oseriösa chaufförer som
            olagligt bedriver transporter i landet? Har Beatrice Ask någon
            åsikt om det? Jag möter väldigt många som tycker att det finns
            ett samband.
          </note>
          <note>
            I lördags var jag på ett väldigt stort möte i Vara. Seriösa åkare
            träffades för att diskutera framtiden. De är mycket oroade inför
            framtiden. De anser sig bli utkonkurrerade av en oseriös bransch,
            av både svenska och utländska chaufförer som kör svart, olagligt.
          </note>
          <note>
            På mötet kom ett exempel upp om en dieselsug, ett instrument
            med vilket man kan knycka diesel. Det är tydligen inte så att
            man kan stoppa den som åker omkring med en sådan dieselsug. Jag
            fick en fråga på det här mötet. Ungdomar kan ibland bli stoppade
            och ska då förklara varför de har en kofot i bagageluckan. Har
            man ett relevant svar är det relevant att ha med kofoten. Om inte
            kan det vara fråga om förberedande av brott.
          </note>
          <note>
            De jag i lördags träffade på mötet i Vara undrade om det inte
            går att ställa samma typ av frågor till dem som åker omkring med
            en dieselsug: Är det relevant? Till vad ska du ha dieselsugen?
            Kan det vara ett förberedande av brott? Jag vet inte om det går.
            Jag fick i alla fall en fråga om det. Det skulle vara intressant
            att veta om det går att göra på nämnda sätt.
          </note>
          <note>
            Jag hör att fler och fler är oroade över att både dieselstölderna
            och andra brott ökar över att smuggelspriten ökar och över att
            spritförsäljning till ungdomar ökar där chaufförer ställer upp
            sina långtradare. Det kan vara ganska öppet utanför köpcentrum.
            Många sätter detta i samband med den olagliga trafiken.
          </note>
          <note>
            Har Beatrice Ask ändrat uppfattning sedan interpellationen för
            några veckor sedan?
          </note>
          <note type="speaker">
            Anf. 29 PER SVEDBERG (S):
          </note>
          <note>
            Fru talman! När jag såg att Isak From hade ställt den här interpellationen
            tänkte jag att den gäller något som rör också mitt hemlän. Jag
            har själv tidigare varit verksam i skogsentreprenörsbranschen
            och haft kontakter.
          </note>
          <note>
            Vi kan backa bandet säg tio år. Då handlade det om att man slangade
            kanske 20 eller 30 liter bränsle. Dessutom stal man radion i traktorn,
            väghyveln eller vad det nu var. Mer än så var det inte. Stilleståndet
            blev då inte så långvarigt. Numera är det tomt i tanken, men man
            tar inget annat än dieseln.
          </note>
          <note>
            Jag vet att du också kommer från inlandet, justitieministern,
            och du vet hur geografin ser ut. Det är väldigt svårt att ha någon
            typ av bevakning eller övervakning som är värd namnet och som
            skulle kunna funka. Där nämner dock Monica Green en detalj som
            är lite intressant. Ryktet har nått mig att det faktiskt finns
            de som kör med pickups lika entreprenörernas fordon, fast man
            kör omvänt man suger ur och fyller i sin tank bakpå flaket i stället
            för att som entreprenören ta med sig diesel ut till fordonet.
          </note>
          <note>
            Kanske är detta något man måste se över. Hur ska man lösa det?
            Kan man hitta någon infallsvinkel som skulle göra det möjligt
            att förhindra och begränsa detta? Dieselstölden i sig är inte
            det stora problemet, utan problemet är de långa stilleståndstiderna.
            Jag tror att ministern är väl medveten om timkostnaden på en skogsmaskin
            eller ett entreprenörsfordon som huserar ute i skogen. Det är
            rätt dyrt. Jag tror alltså att branschen faktiskt längtar efter
            att få höra hur ministern tänker i dessa frågor.
          </note>
          <note>
            Ponera att dieselpriset är uppe i 18 kronor till semestern förmodligen
            kommer det att bli ännu mer lukrativt att handla med diesel. Någonstans
            finns här en svart marknad som måste begränsas. Det är en jätteallvarlig
            fråga för främst Norrlands inland, skulle jag vilja påstå. Det
            är nämligen där det är som enklast.
          </note>
          <note type="speaker">
            Anf. 30 Justitieminister BEATRICE ASK (M):
          </note>
          <note>
            Fru talman! Detta är inget nytt problem; jag tyckte att Per Svedberg
            tydliggjorde det. Det har funnits under många år. Det ändrar karaktär
            mellan varven, och det är och har varit ett stort bekymmer framför
            allt uppe i Norrlandslänen eftersom det där är stora avstånd,
            lite trafik och få ögon som ser. Det är faktiskt ett stort problem
            med de uppställningsplatser som finns och som många gånger är
            obevakade. Det är lätt att komma till och arbeta i lugn och ro,
            vilket har utnyttjats. Förmodligen har kunskapen och tekniken
            utvecklats därför att man har fått göra detta i fred.
          </note>
          <note>
            Jag tror att det är viktigt att understryka att vi inte kommer
            till rätta med detta med mindre än ett samarbete mellan olika
            myndigheter som polis, tull och Skatteverket men också med branschen.
            Man måste nämligen komma åt de olika delarna i det som gör kriminaliteten
            möjlig. Då är det så att den typ av förebyggande åtgärder man
            försöker diskutera sig fram till är bra. Det exempel med färgning
            av bränsle som interpellanten tog upp är också en sak man testar.
            Det är otroligt viktigt att det sker.
          </note>
          <note>
            Sedan är det så att det i hög utsträckning också är en koppling
            till den organiserade brottsligheten, och där har den nationella
            mobiliseringen mot organiserad brottslighet med gemensamma underrättelsecentrum
            och ett fokuserat arbete gett en hel del lagföring på detta område.
            Det är dock alldeles uppenbart att det är så lukrativt att det
            behövs ytterligare åtgärder och insatser. Låt mig då nämna att
            vi har dels ett mängdbrottsuppdrag, dels ett uppdrag där man tittar
            på livsstilskriminella. Även om vi har fått denna typ av dieselsugar
            finns det nämligen fortfarande de som använder tämligen enkla
            häverts för att ha mindre kvantiteter.
          </note>
          <note>
            Till skillnad från branschen, om nu branschen tycker det, tycker
            jag att detta är ett problem i sig. Man ska nämligen inte stjäla
            bränsle, vare sig 20 liter eller 2 000 liter, utan detta är ett
            problem. Det är dock helt omöjligt att klara det enbart med polisiära
            metoder. Däremot tror jag att man kan komma fram till bra verktyg
            i det samarbete som finns och som har drivits på bland annat av
            Västra Götalands-polisen för att få transportnäringen och polisen
            att hitta gemensamma förhållningssätt och åtgärder.
          </note>
          <note>
            Sedan har jag ett gammalt favoritexempel som jag tyckte var väldigt
            bra. Jag vet inte och har inte lyckats ta reda på om det fungerar
            fortfarande, men Norrlandsåkarna hade under en tid en sms-kedja
            kopplad till polisen. När man var ute på vägarna kunde polisen
            skicka ut att de letade efter ett fordon. Alternativt kunde man
            direkt, om man såg något man tyckte var märkligt när man låg och
            körde på nätterna, snabbt till alla och till polisen sms:a vad
            man hade sett. Det var lite bra, för det blev väldigt många fler
            som var ute och såg på de timmar och i de sammanhang då det kanske
            inte rör sig så många. Ligger man och drar efter vägarna åker
            man ju ibland också förbi uppställningsplatser och kan se dem.
          </note>
          <note>
            Jag har alltså inget enkelt svar på denna fråga.
          </note>
          <note>
            Monica Green försöker göra ett eget referat av en tidigare interpellationsdebatt.
            Nu diskuterar vi dieselstölderna, och de har ökat. Däremot är
            det inte så att vi i den interpellationsdebatten nödvändigtvis
            diskuterade olaglig trafik, för att använda Monica Greens ord.
            Vad vi diskuterade var utländska förare och andra förare som inte
            håller sig till de regler som gäller för åkerier och transportföretag.
            Det är ett stort bekymmer som vi diskuterade i det sammanhanget.
            Det är klart att en del kan ha med dieselstölder att göra också,
            men jag tror att det är bra att diskutera just detta problem i
            det här sammanhanget.
          </note>
          <note type="speaker">
            Anf. 31 ISAK FROM (S):
          </note>
          <note>
            Fru talman! Tack, justitieministern! Tack också Monica Green
            och Per Svedberg för viktiga inlägg i debatten!
          </note>
          <note>
            Jag vill hålla med Monica Green. Det finns en koppling till den
            maffiaverksamhet som faktiskt skapar denna olagliga marknad. När
            det handlar om dessa stora mängder någon lyfte fram att det hade
            stulits 300 000 liter i Norrbotten ska det nämligen levereras
            på något sätt. Det är inte så att det är lille Kalle som åker
            och tankar sin epatraktor med det där, utan det är någon annan
            som behöver dessa stora mängder. Branscherna tror att det är organiserat,
            och jag är beredd att hålla med dem.
          </note>
          <note>
            Det finns tidigare erfarenheter av färgad diesel, och jag vill
            fråga justitieministern vilka verktyg polisen har för att ta prover.
            Tidigare var nämligen lågskattad diesel grön. Jag vet inte om
            den fortfarande är det, men däremot finns det fortfarande finsk
            diesel som man får köra på. Om man har varit inne och tankat som
            privatperson kan man ha det i tanken. Det finns i vissa fall blå
            diesel skogsnäringen har provat att färga sin diesel så men för
            att få utfall på detta krävs faktiskt att man blir stoppad och
            att polismyndigheterna har en gemensam strategi för detta.
          </note>
          <note>
            Jag tror alltså att jag vill att justitieministern svarar lite
            grann på frågan vad polismyndigheterna har för förutsättningar
            att klara sitt uppdrag.
          </note>
          <note>
            Vi har varit inne lite grann på en annan bransch. LRF är också
            hårt drabbade. Jordbrukarna är ofta även små skogsbrukare. De
            har nu lyft fram att de vill ha kamerabevakning även utanför inhägnat
            område. Man har mycket verksamhet och känner att det kommer att
            bli omöjligt att inhägna all verksamhet. I dagsläget är det nämligen
            så att du måste ha en tydlig inhägnad för att kunna kameraövervaka.
            Är detta någonting justitieministern funderar på eller vill kommentera?
          </note>
          <note>
            Justitieministern tog upp sms-kedjan. Ja, den har nog fungerat
            och fungerar kanske fortfarande, men det blir lite absurt när
            man har rapporterat in och polisen faktiskt har varit ute och
            knipit en tjyv. Det tar någon timme, sedan är han ute på vägen
            igen. Det känns alltså lite jobbigt att orka hålla i gång sms-kedjan.
            I varje fall skogsmaskinföretagarna säger ju att de vet vilka
            dessa personer är, och de har talat om det för polisen. Vi har
            dock allemansrätt i det här landet, och du kan egentligen vistas
            överallt i skog och mark. Du kan i princip stå bredvid farmartanken
            och titta på den, men du är ju inte en tjuv förrän du har tagit
            ur den. Detta handlar också lite grann om förutsättningarna.
          </note>
          <note>
            Sedan upplever jag inte att justitieministern svarar på de frågor
            jag ställde i interpellationen. När det blir så allvarliga samhällsbekymmer
            att det faktiskt blir kraftiga fördyringar på vägprojekt och så
            vidare blir det bekymmersamt när åkare som utför viktiga samhällstjänster
            som plogning kommer till sin bil och bilen är tom. Det får konsekvenser;
            ambulansen kanske inte kan rycka ut. Jag skulle alltså vilja ha
            lite tydligare svar, tack!
          </note>
          <note type="speaker">
            Anf. 32 MONICA GREEN (S):
          </note>
          <note>
            Fru talman! Jag fick faktiskt svar på den ena frågan, nämligen
            att Beatrice Ask inte ser någon koppling mellan den ökade olagliga
            trafiken och de ökade dieselstölderna. Beatrice Ask tyckte inte
            ens att vi borde prata om detta samtidigt, utan vi skulle hålla
            isär detta. Det finns många som tycker precis tvärtom man ser
            verkligen kopplingen.
          </note>
          <note>
            Den andra frågan fick jag däremot inte svar på. Det gällde det
            här med att åka omkring med en dieselslang, en dieselsug. Skulle
            det kunna vara förberedande av brott om man inte kan förklara
            vad man ska använda den till?
          </note>
          <note type="speaker">
            Anf. 33 PER SVEDBERG (S):
          </note>
          <note>
            Fru talman! Jag noterar att ministern faktiskt har lite koll
            på läget vad gäller branschen och bekymren där, och det uppskattas.
            Det innebär att det på något sätt förpliktar att också ta tag
            i problemen.
          </note>
          <note>
            Det belyses att man ska samordna och föra samman olika grenar
            för att få ut bästa effekt ja, det är givet. Men jag tror att
            branschen nog väntar med spänning, så det vore väldigt önskvärt
            om ministern kunde vara lite skyndsam med att lyfta ärendet på
            rätt nivå.
          </note>
          <note>
            Som sagt: Det rinner bort gigantiska summor för entreprenörer
            i ståtid, och någon måste ju betala alltihop. När det gäller stora
            vägprojekt är det i slutänden oftast vi skattebetalare som blir
            drabbade.
          </note>
          <note>
            Det känns som att ministern är på banan, vilket uppskattas. Jag
            är glad att hon har koll på att landet ser ut som det gör, och
            det är där det är eländig terräng som vi har de största bekymren.
          </note>
          <note>
            Jag hoppas att ministern tar frågan på allvar.
          </note>
          <note type="speaker">
            Anf. 34 Justitieminister BEATRICE ASK (M):
          </note>
          <note>
            Fru talman! Jag ska försöka koncentrera mig till de frågor som
            har tagits upp.
          </note>
          <note>
            Först och främst vad gäller utrustning, färgad diesel och annat,
            har vissa polismyndigheter nödvändig utrustning, men det gäller
            inte alla. Möjligen borde fler skaffa sig sådan utrustning. Men
            det ligger i sakens natur att polisen själv förfogar över vilken
            utrustning man köper. Då tror jag att det samarbete som finns
            i Nordsam men också det samarbete som drivs på av Västra Götaland
            är oerhört centralt för att se till att de olika aktörerna har
            rätt utrustning. Där finns det mer att göra.
          </note>
          <note>
            Att det finns en koppling mellan dieselstölder och organiserad
            brottslighet är alldeles uppenbart. Så mycket pengar som det är
            i den här branschen är det klart att det är organiserat. Det förstår
            ju vem som helst när det stjäls hur många tusen liter som helst
            gång efter gång. Just därför är regeringens mobilisering mot den
            grova organiserade brottsligheten viktig och verksam. En rad olika
            myndigheter, polisresurser och annat fokuserar på adekvata problem.
            Det är också i det sammanhanget som man har gjort en del tillslag
            och faktiskt lyckats lagföra en del av kriminaliteten och också
            skaffat sig ganska god kunskap om hur den ser ut. Men kriminaliteten
            ändrar sig ju hela tiden.
          </note>
          <note>
            Får polisen fråga, om man har en dieselsug med sig, om det är
            lämpligt eller inte? Det är lite svårt att säga, därför att om
            det är förberedelse till brott eller inte beror på situationen,
            och då är det olika faktorer som spelar in. Men i sak är det ingen
            skillnad mellan en kofot och en dieselsug, utan det beror på sammanhanget.
            Polisen har naturligtvis möjligheter att ställa frågor om man
            misstänker att något inte står rätt till. Så är det.
          </note>
          <note>
            Problemet vi har i det här sammanhanget är att polisen inte är
            där när detta inträffar, därför att det ibland inträffar på platser
            och vid tider då det inte rör sig särskilt många. Det ligger i
            sakens natur. Därför krävs det ett målmedvetet och strukturerat
            arbete för att komma till rätta med detta.
          </note>
          <note>
            Branschen väntar, säger Per Svedberg. Ja, väntar och väntar.
            Det pågår ett intensivt samarbete. Det är inte för så många veckor
            sedan som jag träffade ett par hundra personer från åkerinäring
            och annat tillsammans med poliser från flera myndigheter för att
            diskutera just godstransporter och de problem som finns på väg,
            så nog lyssnar vi på dem. Och det finns ett samarbete, men det
            finns alltid mer att göra.
          </note>
          <note>
            Just de specifika Norrlandsproblemen ser jag väldigt allvarligt
            på, därför att det här är till stort men för den företagsamhet
            som är viktig däruppe, och det måste man ta på allvar. Då tror
            jag att man måste vara kreativ och hitta lite olika vägar, och
            det får man mer av när man samverkar mellan myndigheterna och
            branschen direkt. Det arbetet är i gång, och jag kommer naturligtvis
            att se till att vi fortsätter att driva på i det arbetet. Det
            tycker jag är alldeles självklart.
          </note>
          <note>
            Det här är något som vi tar på stort allvar. Däremot finns det
            ingen quick fix, därför att det här är en verksamhet som utvecklas.
            Man ska inte heller göra sig lustig över hur detta har utvecklats
            bara för att någon ledamot har varit på ett besök.
          </note>
          <note>
            Vi har både småtjuvar och organiserad kriminalitet. För mig som
            justitieminister är det viktigt att vi arbetar på alla nivåer,
            och man måste ha lite olika infallsvinklar på brottsbekämpningen
            beroende på vilken del det handlar om. För till exempel ett litet
            lantbruk, en småföretagare, kan också en liten stöld vara nog
            så allvarlig och ställa till med nog så många problem. Vi får
            inte glömma bort det när vi pratar om de här stora ärendena, för
            då kommer vi att hamna snett.
          </note>
          <note type="speaker">
            Anf. 35 ISAK FROM (S):
          </note>
          <note>
            Fru talman! Jag tackar justitieministern för svaren.
          </note>
          <note>
            Om man läser medierna i dag ser man att justitieministern är
            en av de mer produktiva borgerliga ministrarna, så jag förväntar
            mig kanske att det kommer lite grann mer. Det behövs ju en ordentlig
            samordning med framför allt Skatteverket, så i sitt sista inlägg
            kanske justitieministern vill ta upp hur hon för diskussionerna
            med Finansdepartementet och finansministern.
          </note>
          <note>
            Det är klart att för de stora banditerna är Skatteverket väl
            så skrämmande som polisen. De små företagen är viktiga, för det
            kan bli väldigt kostsamt och jättejobbigt för en småföretagare,
            framför allt om det blir stora stilleståndskostnader. För en liten
            skogsentreprenör som blir stående en måndagsmorgon kan det handla
            om 15 00020 000 kronor i timmen. Om han blir stående en längre
            tid och inte kommer i gång kan han dessutom själv åka på vite.
            Det är det som det handlar om.
          </note>
          <note>
            Jag delar justitieministerns syn att det här är viktiga frågor,
            framför allt för företagsamheten. Vi har nu situationen att företagsamheten
            går ned, och vi vill ju bägge två att det ska gå i motsatt riktning.
            Då är det här en del som det är viktigt att ta tag i, så att man
            känner att det är möjligt att orka driva företag i Sverige, i
            hela landet.
          </note>
          <note>
            Så, lite klargöranden. Tack så mycket i övrigt för en bra debatt!
          </note>
          <note type="speaker">
            Anf. 36 Justitieminister BEATRICE ASK (M):
          </note>
          <note>
            Fru talman! Hur ska jag diskutera det här med finansministern?
            Finansministern är rätt glad över det arbete som vi bedriver inom
            rättsväsendets myndigheter. Bara den nationella mobiliseringen
            mot grov organiserad brottslighet beräknas ha tagit tillbaka över
            2 ½ miljard till statskassan sedan vi startade. Och det ökar hela
            tiden, ju duktigare vi blir på att komma åt spindlarna i nätet
            som är organisatörer av den här typen av vinstgivande kriminalitet,
            som också dieselstölder kan vara ett utslag av.
          </note>
          <note>
            Samarbetet mellan våra åtta regionala underrättelsecentrum, operativa
            rådet och annat innefattar även skattemyndigheten, Kronofogdemyndigheten
            och andra myndigheter. Faktum är att det här arbetet var lite
            unikt när vi startade, därför att vi började med att försäkra
            oss om att vi hade de olika statsråden med. De sade också att
            det var bra om alla myndigheterna samverkade på det här sättet
            under ledning av polisen. Nu har vi ett sådant samarbete, så jag
            tror inte att det är några problem med finansministern.
          </note>
          <note>
            Däremot behöver vi jobba vidare på att säkerställa att vi blir
            duktigare när det gäller ekonomisk brottslighet, penningtvätt
            och annat. Och vi levererar lagförslag och jobbar med utredningar
            som syftar till att vi ska bli effektivare i den här delen.
          </note>
          <note>
            När det gäller dieselstölder, om jag får hålla mig lite till
            det, måste vi också jobba på markplanet för att försvåra den här
            typen av kriminalitet på ort och ställe, för det är ändå där det
            börjar.
          </note>
          <note>
            Tack så mycket för debatten! Vi kommer säkert, tyvärr, att få
            anledning att återkomma till den.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:270 om föräldraskapspresumtion
            vid assisterad befruktning
          </note>
          <note type="speaker">
            Anf. 37 Justitieminister BEATRICE ASK (M):
          </note>
          <note>
            Fru talman! Hillevi Larsson har frågat mig vad jag avser att
            göra för att säkerställa att samma villkor kring juridiskt föräldraskap
            ska gälla för samkönade och olikkönade par vid assisterad befruktning.
            Hon har också frågat hur tidsplanen för mitt arbete med denna
            fråga ser ut och när riksdagen får möjlighet att fatta beslut
            i frågan.
          </note>
          <note>
            Sedan den 1 juli 2005 får assisterad befruktning med donerade
            spermier utföras i svensk sjukvård beträffande en kvinna som är
            registrerad partner eller sambo med en annan kvinna. Numera gäller
            detta även om kvinnorna är gifta. Makan, partnern eller sambon
            anses som förälder till det barn som föds, förutsatt att hon har
            samtyckt till behandlingen och att det är sannolikt att barnet
            har avlats genom den. Föräldraskapet kan fastställas på ett enkelt
            sätt genom bara en bekräftelse.
          </note>
          <note>
            Genom den möjlighet som alltså ganska nyligen införts är kvinnor
            som vill bilda familj och gemensamt ta hand om ett barn inte längre
            hänvisade till utländsk sjukvård eller insemination i egen regi.
            Det går alltså att få det utfört i svensk sjukvård och då också
            bli rättslig förälder till barnet.
          </note>
          <note>
            Det går nog att förbättra och förenkla lagstiftningen ytterligare
            när det gäller föräldraskap vid assisterad befruktning inom ramen
            för svensk sjukvård. När det gäller föräldraskap vid assisterad
            befruktning utanför svensk sjukvård är det däremot inte lika enkelt.
            Liksom annars är det viktigt att det finns ett tydligt barnperspektiv.
            Reglerna måste utformas så att barnets intressen tillgodoses på
            bästa sätt.
          </note>
          <note>
            En viktig aspekt när det gäller användningen av ägg och spermier
            från andra än de blivande föräldrarna är barnets rätt att få veta
            sitt ursprung. Denna rättighet för barnet är ett skäl till att
            regleringen av en kvinnas föräldraskap vid assisterad befruktning
            bara gäller befruktning inom ramen för svensk sjukvård. I många
            länder är assisterad befruktning nämligen inte reglerad på samma
            sätt som i Sverige, och det kan vara svårt eller omöjligt att
            få reda på vem som är biologisk far.
          </note>
          <note>
            Vid insemination i egen regi kan det vara så att spermagivaren
            är en god vän eller annan bekant till modern, och avsikten kan
            vara att han ska ta ett föräldraansvar. Det förekommer också att
            ett homosexuellt par väljer att ta ett ansvar tillsammans med
            ett annat homosexuellt par. Om det skulle gälla en föräldraskapspresumtion
            för den kvinna som är gift med modern skulle det i sådana här
            fall bli svårare för homosexuella män att bli rättsliga fäder.
            Mannen skulle vara beroende av att den kvinna som presumeras vara
            mor till barnet avsäger sig föräldraskapet.
          </note>
          <note>
            Det är inte givet hur lagstiftningen bör utformas. Vid remissbehandlingen
            av den gjorda utredningen fanns det många synpunkter på förslagen.
            Frågorna kräver alltså ytterligare överväganden. Jag kan därför
            inte säga när det är möjligt att lämna något förslag till riksdagen.
          </note>
          <note type="speaker">
            Anf. 38 HILLEVI LARSSON (S):
          </note>
          <note>
            Fru talman! Bakgrunden till denna debatt är den utredning från
            2007 som kom fram till slutsatsen att man skulle införa föräldraskapspresumtion.
            Anledningen var att man ville ha samma villkor för barn till samkönade
            par som till olikkönade par. Det är ju samma process som familjerna
            genomgår. Det är en assisterad befruktning. Paret kan inte bli
            gravida tillsammans, varken det heterosexuella eller det homosexuella
            paret. Därför tyckte utredaren att samma villkor borde gälla för
            barnets bästa.
          </note>
          <note>
            Vi har fått möjlighet till assisterad befruktning inom svensk
            vård, vilket är ett positivt steg. Där går det att lösa smidigt
            genom att medmamman, alltså den kvinna som inte är biologisk förälder
            till barnet, bekräftar att hon kommer att bli juridisk förälder
            till barnet.
          </note>
          <note>
            Problemet är de som fixar det på egen hand, som antingen inseminerar
            sig i egen regi med en bekant man eller åker utomlands, till exempel
            till Danmark, och får det gjort. Orsakerna till att människor
            väljer den lösningen är olika, men när det gäller dem som åker
            utomlands är orsaken ofta att väntetiderna i Sverige kan vara
            långa. Det är olika i olika landsting, men väntetiden kan vara
            lång. En del samkönade par känner sig också diskriminerade i en
            del landsting.
          </note>
          <note>
            Den andra varianten är att välja en man i bekantskapskretsen.
            Ofta gör man det för att man vill att denne man ska ta en aktiv
            del i barnets liv men inte nödvändigtvis som rättslig förälder.
            Många män vill inte heller det.
          </note>
          <note>
            Ministern har en relevant invändning när det gäller de fall där
            mannen vill utöva ett aktivt föräldraskap. Det kan mycket väl
            vara en homosexuell man som har små möjligheter att bli biologisk
            och rättslig förälder på andra sätt.
          </note>
          <note>
            En eventuell konflikt mellan det samkönade paret och den man
            som är biologisk pappa till barnet skulle kunna lösas i samband
            med att man efterforskar vem som är den biologiska pappan. Det
            måste ändå göras. Reglerna i svensk lagstiftning är nämligen väldigt
            tydliga här. Alla barn har rätt att få veta sitt genetiska ursprung.
          </note>
          <note>
            När man genomgår en assisterad befruktning på ett svenskt sjukhus
            ingår detta. Vi har inga anonyma donatorer i Sverige, utan alla
            barn har när de blir myndiga rätt att få veta vem den biologiska
            fadern är och sitt genetiska ursprung. Det har föräldrarna en
            skyldighet att berätta för barnen.
          </note>
          <note>
            Det handlar inte om att utestänga barnet från kunskap om sitt
            genetiska ursprung, utan tvärtom föreslog utredningen att barnets
            rättighet att få veta det skulle stärkas.
          </note>
          <note>
            Man måste noga skilja på det rättsliga föräldraskapet och det
            genetiska ursprunget. Detsamma gäller för olikkönade, alltså heterosexuella,
            par. Även om barnen har en pappa som är rättslig förälder har
            de rätt att få veta sitt biologiska ursprung, alltså vem som genetiskt
            är pappa.
          </note>
          <note>
            Lösningen på problemet är att man helt enkelt frågar den som
            är pappa om han vill utöva sitt föräldraskap. Vill han inte det
            borde medmamman i det samkönade paret automatiskt bli juridisk
            förälder.
          </note>
          <note type="speaker">
            Anf. 39 Justitieminister BEATRICE ASK (M):
          </note>
          <note>
            Fru talman! I utredningens betänkande föreslås mycket riktigt
            att bestämmelserna om föräldraskap för en kvinna i ett samkönat
            par ska utvidgas till att gälla även vid assisterad befruktning
            utanför svensk sjukvård så att faderskap inte ska fastställas
            heller i detta fall. Om modern är gift eller registrerad partner
            med en kvinna föreslås att den kvinnan automatiskt ska anses vara
            barnets förälder.
          </note>
          <note>
            Detta har varit ute på remiss, och vi har fått många synpunkter.
            Många av remissyttrandena är positiva. Flera, till exempel Hovrätten
            över Skåne och Blekinge, Falu tingsrätt, Socialstyrelsen och Uppsala
            universitet anser dock att frågorna måste utredas i ett större
            perspektiv och att betänkandet inte tillräckligt har analyserat
            problematiken. Flera avstyrker också att förslagen ska gälla insemination
            i egen regi eftersom det kan innebära att homosexuella män fråntas
            sitt faderskap. Även barnperspektivet ifrågasätts av exempelvis
            Barnombudsmannen och Socialstyrelsen. Det finns alltså olika ingångar,
            vilket visar att detta inte är helt enkelt.
          </note>
          <note>
            Det är riktigt som Hillevi Larsson påpekar att många vänder sig
            till sjukvården utomlands för att väntetiden för att få tillgång
            till denna behandling i svensk sjukvård är lång på en del håll.
            Det är ett bekymmer. Jag tror att man måste fundera över de praktiska
            möjligheterna att verkligen få tillgång till assisterad befruktning
            i den svenska sjukvården. Dessa möjligheter torde kunna förbättras.
          </note>
          <note>
            Det finns sedan 2006 möjlighet också för privata vårdgivare att
            erbjuda assisterad befruktning. Man kan fråga sig varför det inte
            sker.
          </note>
          <note>
            Det finns alltså en del öppningar, men det finns säkert en hel
            del att göra i den delen.
          </note>
          <note>
            Det är en trygghet att vi med den svenska sjukvården tydligt
            kan säkerställa att barnet får veta vem som är biologisk far.
            Det blir dock mer problematiskt när vi kommer utomlands, för där
            är det inte så lätt att reda ut detta. Det är inte heller så lätt
            när det gäller i egen regi.
          </note>
          <note>
            Man kan tänka att det är enkelt, att de inblandade får komma
            kom överens om hur det ska vara. Om människor hade vett att vara
            så enkla att de fattade rationella beslut vore det bra, men det
            händer att människor talas vid och kommer överens men blir osams
            och att någon inte vill vara förälder längre och inte är förälder
            och så vidare. Därför är det viktigt att reglerna är handfasta
            och tydliga.
          </note>
          <note>
            Då är frågan om vem som är rättslig förälder minst lika viktig
            som vem som är biologisk förälder. Är man en gång rättslig förälder
            ska det vara svårt att avträda och frånträda detta.
          </note>
          <note>
            Det är skälet till att jag tycker att den här utredningen måste
            göras grundligt och noggrant. Man måste säkerställa att den som
            tar på sig ett föräldraskap faktiskt också är förälder. Jag är
            inte heller benägen att tycka att det är så enkelt att genom en
            föräldrapresumtion i vissa av de här familjekonstellationerna
            automatiskt ta ifrån en homosexuell man möjligheten att vara förälder.
            Det gäller nog att bygga på frivillighet och att man faktiskt
            bestämmer sig. Det tror jag är ganska klokt.
          </note>
          <note>
            Det återstår ganska mycket arbete för att kunna reda ut det här,
            och jag är inte obekant med att det här diskuteras också här i
            riksdagen och att det finns en vilja i socialutskottet och andra
            delar av riksdagen att driva på i frågan.
          </note>
          <note>
            Samtidigt har jag också förstått att det finns ganska många synpunkter
            på att det inte måste ske genom att man tar fram underlag i de
            frågor som berättigat har ställts av flera remissinstanser. Det
            är ett arbete som vi driver på departementet.
          </note>
          <note type="speaker">
            Anf. 40 HILLEVI LARSSON (S):
          </note>
          <note>
            Fru talman! Jag blir inte riktigt klar över om det här kommer
            att leda till någonting eller om det inte kommer att göra det.
            Den här utredningen presenterades redan 2007, så regeringen har
            haft rätt många år på sig att bereda det hela och även ta hänsyn
            till vad remissinstanserna tycker.
          </note>
          <note>
            Man måste bestämma sig för om det här är värt att gå vidare med.
            Det är möjligt att man kanske slutar i ett annat förslag än det
            utredningen kom fram till grundat på remissinstanserna eller ytterligare
            utredningar inom regeringen, men man måste i alla fall bestämma
            sig för om det är värt att gå vidare med arbetet eller om det
            inte är det.
          </note>
          <note>
            Här får jag lite dubbla signaler i svaret från regeringen. Å
            ena sidan säger man att frågan bereds vidare för att det är svåra
            ställningstaganden, och det kan jag hålla med om. Å andra sidan
            reser man problemställningar kring varför det inte går att genomföra
            förslaget.
          </note>
          <note>
            Det är klart att det inte är lätta frågor, men vi har ett problem
            i dag, och det är att väldigt många barn också drabbas av det
            här då det påverkar hela familjen. Man har ett nyfött barn i familjen,
            och i stället för att föräldrarna ägnar den första tiden åt att
            knyta an till barnet går mycket tid, energi och oro åt till en
            adoptionsprocess som i många fall inte hade varit nödvändig.
          </note>
          <note>
            Skillnaden är att för ett olikkönat par, alltså ett heterosexuellt
            par, är det självklart att pappan i familjen ska bli rättslig
            förälder till barnet även när det har blivit till med assisterad
            befruktning. Men är det ett samkönat par är det plötsligt inte
            alls självklart även när man vet att det inte finns någon som
            kan utöva aktivt föräldraskap som pappa.
          </note>
          <note>
            Man kan dela upp detta i två delar. Den ena delen handlar om
            assisterad befruktning i andra länder. Där tycker jag att det
            borde räcka att man visar att det har skett en befruktning i ett
            annat land för att den andra parten, alltså medmamman, skulle
            kunna blir rättslig förälder för barnet utan en onödig adoptionsprocess.
            Det är nämligen på samma sätt i andra länder som i Sverige att
            spermadonatorer avsäger sig föräldraskapet. Oavsett om de är anonyma
            eller inte ligger det i själva grejen med att donera sperma att
            man inte kommer att bli rättslig förälder.
          </note>
          <note>
            I de fallen tycker jag att det mer handlar om att visa på att
            det har skett assisterad befruktning i något av våra grannländer.
            Och utredningen, även om man kan ha synpunkter på resultatet,
            är ju väl genomarbetad. Det finns förslag där som täcker upp för
            att man ska kunna säkerställa det genetiska ursprunget för barnet.
          </note>
          <note>
            Sedan är det självklart ett dilemma att man till exempel i Danmark
            tillåter anonyma donatorer. Det är ingenting som vi kan göra någonting
            åt, men man försöker i alla fall så långt det går att hitta den
            som är genetisk fader till barnet. I de fallen tycker jag att
            man skulle kunna ge föräldraskapet direkt till medmamman efter
            barnets födelse när det är fastlagt utom allt tvivel att barnet
            har tillkommit genom assisterad befruktning på ett utländskt sjukhus.
          </note>
          <note>
            Den andra delen handlar om befruktning i egen regi. I de fallen
            är det lite mer komplicerat, men jag tror att en modell som skulle
            kunna komma till rätta med problemet att mannen i fallet inte
            har något inflytande är att man helt enkelt i samband med att
            man fastställer vem som är fader till barnet, och det måste man
            göra i vilket fall som helst, frågar honom om han vill utöva ett
            rättsligt föräldraskap eller inte. Säger han då nej borde det
            rättsliga föräldraskapet automatiskt gå till medmamman, men så
            är inte fallet i dag. I stället blir det en uppslitande adoptionsprocess
            även där.
          </note>
          <note type="speaker">
            Anf. 41 Justitieminister BEATRICE ASK (M):
          </note>
          <note>
            Fru talman! Jag tror att jag ska avstå från att ta olika exempel
            och säga att det finns enkla lösningar på dem, för jag tycker
            att exempelgivningen visar att detta är ganska problematiskt.
          </note>
          <note>
            Jag ska börja med att svara på frågan om det kommer att leda
            någon vart. Det vi nu gör är att samla in mer underlag för att
            försöka se hur man på olika sätt skulle kunna lösa de olika delfrågor
            som finns. Sedan tycker jag att det här är en fråga som måste
            hållas ihop någorlunda när det gäller föräldraskap vid assisterad
            befruktning av olika slag och hur föräldraskapet ser ut i olika
            familjekonstellationer så att man får en någorlunda enhetlighet.
          </note>
          <note>
            Jag tycker att principen om att man ska få veta vem som är ens
            biologiska förälder är viktig som en grundförutsättning. Sedan
            måste man också se till att man inte krånglar till det i andra
            ändar och ställer till det hela.
          </note>
          <note>
            Man kan tycka att adoption kan vara en besvärlig lösning, men
            det är inte helt enkelt heller att i en praktisk situation ställa
            en biologisk pappa inför frågan: Vill du vara pappa eller inte?
            Det kan vara en svår fråga att ta ställning till, för svarar man
            nej räknas man inte längre. Man kanske har ställt upp därför att
            man ville vara förälder, och sedan har parterna blivit osams.
            Det tenderar till att kunna bli ganska många olika konflikter.
            Det är det här vi måste gå igenom och skaffa oss underlag för
            att hitta principer för.
          </note>
          <note>
            En intressant fråga är naturligtvis om en man som ett par har
            valt ut skulle kunna vara spermadonator men fortfarande inom ramen
            för svensk vård för att hålla sig till reglerna. Vi försöker inte
            att se de här olika exemplen som jag drar som hinder för att hitta
            en lösning, men det är adekvata frågeställningar som man måste
            hantera.
          </note>
          <note>
            Vi söker naturligtvis efter lösningar som kan vara rimliga utifrån
            ett tydligt barnperspektiv men också utifrån att säkerställa att
            vi ska ha en trygghet för barnen och för familjerna. Det är olyckligt
            som det är för en del familjer i dag att barnet bara har en förälder,
            och där står man. Inte helt ovanligt är det heller att man blir
            ensam med barnet och så finns det ingen medförälder kvar. Det
            är en olycklig situation som beror på att det här inte är löst.
          </note>
          <note>
            Det här är en verksamhet som har ökat de senaste åren, kan man
            se. Det tar lite tid innan vi får reglerna på plats, men vi arbetar
            med dem.
          </note>
          <note type="speaker">
            Anf. 42 HILLEVI LARSSON (S):
          </note>
          <note>
            Fru talman! Det gör mig glad att höra att regeringen ser problemen
            med dagens situation. Det är lätt att måla upp problem kring hur
            det skulle bli om man genomför utredningens förslag eller åtminstone
            tar hänsyn till förslagen när man jobbar fram ett förslag hos
            regeringen. Det är inte oproblematiskt vare sig för de här barnen
            eller för deras föräldrar.
          </note>
          <note>
            I de allra flesta fallen är det uppgjort från början att det
            är de två kvinnorna som bor tillsammans och har ett förhållande
            som kommer att vara mammor och juridiska föräldrar till barnet.
            Det är uppenbart för dem själva, men däremot är det inte uppenbart
            för myndigheterna. I de allra flesta fallen är den genetiska fadern
            ute ur bilden från början, det finns alltså ingen annan som är
            beredd att utöva ett aktivt föräldraskap. Är man spermadonator
            avsäger man sig ju den möjligheten redan från start. Även vid
            befruktningar i egen regi är det ofta vänner som hjälper till
            man är kompis till paret och gör dem en tjänst. Man kan tänka
            sig att ingå i barnets nätverk men därmed inte sagt att man vill
            bli juridisk förälder.
          </note>
          <note>
            Jag tror att det är viktigt att man går vidare med det här inte
            bara för de här kvinnornas skull som drabbas hårt av den här onödiga
            adoptionsprocessen och oron, utan även för barnen. Det kan ju
            hända någonting med den biologiska mamman. Det kan hända någonting
            under förlossningen eller precis efter förlossningen. Vad händer
            då med barnet? Det finns en rättslig osäkerhet. Det gäller även
            juridiska frågor kring föräldraskapet, liksom arvsfrågor, till
            exempel om den andra kvinnan skulle avlida.
          </note>
          <note>
            Det är stora och viktiga frågor och det gäller att hitta en lösning
            på de problem som finns. Jag tror att det är fullt möjligt med
            utgångspunkt i utredningen att man kan man lösa de problem som
            uppstår på vägen.
          </note>
          <note type="speaker">
            Anf. 43 Justitieminister BEATRICE ASK (M):
          </note>
          <note>
            Fru talman! Jag har försökt förklara att vi arbetar mycket seriöst
            med dessa frågor på Justitiedepartementet. Vi ser både problem
            och möjligheter. Det finns många frågor som vi behöver arbeta
            med. Det ingångsvärde vi har är naturligtvis att se hur vi stärker
            möjligheterna inom svensk sjukvård när det gäller att säkerställa
            att man kan få hjälp med assisterad befruktning.
          </note>
          <note>
            Beträffande om den biologiske fadern vill vara förälder eller
            inte ställs sådana frågor redan i dag i samband med adoptionsprocessen.
            Det är alltså inte något nytt. När vi tittar på det hela ser vi
            att det inte är helt ovanligt att man som vän ställer upp. I många
            fall har man också tänkt sig ett föräldraskap där man i någon
            mening delar ansvaret för barnet. Ibland vill man ha en rättslig
            förälder i varje konstellation. Det finns lite olika lösningar.
          </note>
          <note>
            Vi måste inse att människor väljer olika lösningar och samtidigt
            se till att vi säkerställer en ordning som, vad gäller barnets
            trygghet, är rimlig samt att föräldrar ska ha möjlighet att ta
            sitt ansvar. Om man slarvar med dessa frågor är det lätt hänt
            att barnet blir något som far emellan föräldrarna och vi ökar
            otryggheten. Dessutom måste vi vara säkra på att medmamman vill
            ta sitt ansvar. Det finns exempel på att det inte varit entydigt
            eftersom frågan är besvärlig.
          </note>
          <note>
            Jag tror att vi inom svensk sjukvård har lättare att söka lösningar
            än vad fallet är utomlands. Vi arbetar med hela frågespektrumet.
          </note>
          <note>
            Till detta kommer, vilket vi inte har diskuterat, de ensamståendes
            möjligheter, liksom frågan om surrogatföräldraskap. Frågan om
            surrogatmödrar är ju inte alldeles enkel. Vi har alltså en del
            att göra på det här området framöver.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:271 om stulna identiteter
          </note>
          <note type="speaker">
            Anf. 44 Justitieminister BEATRICE ASK (M):
          </note>
          <note>
            Fru talman! Maryam Yazdanfar har frågat mig vad jag avser att
            göra för att angripa problemen som uppstår vid stöld av identiteter.
          </note>
          <note>
            Utnyttjandet av en annan persons identitet kan gå till på flera
            olika sätt och för helt olika syften. Det kan exempelvis handla
            om att en person för egen ekonomisk vinning tillskansar sig kreditkort
            eller handlar varor i en annan persons namn. Det förekommer också
            att sådana handlingar utförs i syfte att systematiskt förfölja
            en annan person. Vidare kan identitetskort förfalskas eller stjälas
            för att utnyttjas i olika brottsliga syften. Ytterligare exempel
            är när någon ikläder sig en annan persons identitet i sociala
            medier, vilket bland annat drabbar politiker och andra offentliga
            personer.
          </note>
          <note>
            Dessa typer av handlingar är straffbara och inryms under de brottsrubriceringar
            som vi har i dag, exempelvis bedrägeri, förfalskningsbrott, olaga
            förföljelse, ofredande och förtal. För brottsoffren innebär det
            faktum att någon annan person utnyttjat deras identitet ofta både
            praktiska och juridiska problem. Därutöver är det en allvarlig
            och oacceptabel kränkning av den personliga integriteten.
          </note>
          <note>
            Eftersom tillvägagångssätten och ändamålen varierar är det svårt
            att ge ett entydigt svar på hur utnyttjandet av andras identiteter
            ska kunna förhindras. Men avgörande är att vidta åtgärder som
            förhindrar eller försvårar denna typ av brottslighet. Bank- och
            kreditkortsföretag har ett stort ansvar när det gäller att bygga
            upp adekvata säkerhetsrutiner kring hur betal- och kreditkort
            och deras koder lämnas ut till kunderna. Rikspolisstyrelsens uppfattning
            är att problemet skulle minska avsevärt om utfärdandet av alla
            kreditkort och koder åtföljdes av tillräckliga säkerhetsåtgärder.
            Även för den enskilde är det viktigt att vidta försiktighetsåtgärder,
            såsom att ha lås på brevlådan och vara varsam med hur man hanterar
            ID-handlingar och personlig information.
          </note>
          <note>
            Utnyttjandet av andras identiteter syftar ofta till att begå
            olika typer av bedrägerier. Rikspolisstyrelsen arbetar tillsammans
            med Åklagarmyndigheten med att ta fram en nationell handlingsplan
            för att bekämpa bedrägerier. Jag har vidare inlett en diskussion
            om möjligheten att skärpa bedrägerilagstiftningen för att bättre
            förebygga den här typen av kriminalitet.
          </note>
          <note type="speaker">
            Anf. 45 MARYAM YAZDANFAR (S):
          </note>
          <note>
            Fru talman! Jag vill börja med att tacka justitieministern för
            svaret och berätta om bakgrunden till att jag skrev interpellationen.
            Jag kontaktades nämligen av en person som hade fått sin identitet
            stulen. Jag hade inte särskilt bra koll på den typen av kriminalitet
            förrän hon gjorde mig uppmärksam på den. Jag började rota i vad
            det handlar om och insåg att för den som drabbas av en identitetsstöld
            slås hela livet i spillror.
          </note>
          <note>
            Det som hände den person som kontaktade mig var att hon upplevde
            att post som hon trodde att hon skulle få inte kom fram. Efter
            mycket om och men insåg hon att de personer som stulit hennes
            och hennes mans identiteter hade kontaktat folkbokföringen, fått
            fram deras personnummer och gjort en adressändring. Hon och hennes
            man var alltså adressändrade enligt folkbokföringen, och personerna
            som gjort ändringen hade därefter börjat handla, ingå avtal och
            en mängd andra juridiska förbindelser med deras identiteter.
          </note>
          <note>
            Deras förslag var att vi borde skydda personnumren, att vi borde
            ha ett bättre skydd för våra personnummer. Jag som i grunden är
            journalist och värnar om offentlighetsprincipen och tycker att
            vårt öppna samhälle är oerhört viktigt att bevara och en grundbult
            för demokratin är mycket tveksam till det. Det som justitieministern
            säger görs från departementets sida och från myndighetshåll är
            väldigt bra, men jag undrar om justitieministern skulle kunna
            tänka sig att ta initiativ till något slags samverkan mellan myndigheterna,
            att myndigheterna skulle ta ett större ansvar för att införa fler
            kontrollstationer och på så sätt vidimera att rätt personer adressändrar
            och ändrar i folkbokföringen. Då skulle det bli lite svårare att
            genomföra adressändringar och liknande för dem som inte ska genomföra
            dem.
          </note>
          <note>
            Jag undrar också om bank- och kreditbolagen skulle kunna ha högre
            krav på sig när det gäller sådant som har med säkerheten att göra.
            Vidare undrar jag om man skulle kunna tillsätta en utredning eller
            dylikt för att undersöka hur stor den här brottsligheten egentligen
            är. I och med att det är mångfasetterat och handlar om många olika
            typer av brott är det svårt att få ett helhetsgrepp. För dem som
            drabbas rör det sig om en enda typ av brott som ödelägger deras
            liv och kränker deras integritet.
          </note>
          <note>
            Ett av de största problemen för de människor jag talat med som
            drabbats av den här typen av brottslighet är, som de säger, att
            hela livet blir en byråkratisk process. Så fort den som sysslar
            med bedrägerierna gör någonting måste den som drabbas ta kontakt
            med en mängd olika myndigheter och företag. Hela livet handlar
            till slut bara om företags- och myndighetskontakter.
          </note>
          <note>
            Det är några följdfrågor mot bakgrund av justitieministerns svar.
          </note>
          <note type="speaker">
            Anf. 46 HILLEVI LARSSON (S):
          </note>
          <note>
            Fru talman! Stöld av identitet är ett växande problem. Bara under
            förra året ökade anmälningarna av spärrade personnummer med 30
            procent. Spärrade personnummer innebär att någon har upptäckt
            att mitt personnummer har blivit kapat, och då spärras personnumret
            för att bovarna inte ska kunna använda det och på så sätt få tillgång
            till mina pengar. Samtidigt ställer det till det när man får sitt
            personnummer spärrat. Det kan inte tas kreditupplysningar på den
            som fått personnumret spärrat, vilket i sin tur innebär att personen
            i fråga inte kan teckna abonnemang, inte kan ta lån eller göra
            annat som man behöver göra i sin vardag.
          </note>
          <note>
            Jag har varit i kontakt med en kvinna som heter Malin som har
            fått hela sitt liv sönderslaget för att de har stulit hennes identitet.
            Dessutom har de, som Maryam Yazdanfar var inne på, ändrat adressen
            i folkbokföringen. Det innebär att man inte vet om alla lån, abonnemang
            och sådant som skurkarna har tagit i ens namn.
          </note>
          <note>
            Hon har fått sitt och hela familjens liv sönderslaget. De är
            skyldiga hundratusentals kronor som de som gjort detta har tagit
            i deras namn. De har dessutom näringsförbud på det egna företaget
            så att de har svårt att försörja sig. De är i dag inte kreditvärdiga.
            Deras kunder och andra som samarbetar med dem litar helt enkelt
            inte på dem.
          </note>
          <note>
            Det som har hänt är att de måste betala till kronofogden för
            att problemet inte ska förvärras ytterligare. I andra ledet kan
            de överklaga till kronofogden och be att få pengarna tillbaka.
            Det finns ingen som helst garanti för att de kommer att få pengarna
            tillbaka.
          </note>
          <note>
            Om de har tur och får pengarna tillbaka får de i vilket fall
            som helst betala eventuella avgifter och pålagor som kronofogden
            har haft utöver det belopp som de ska driva ut. Det är helt vansinnigt
            att de ska behöva betala någonting över huvud taget för att de
            har blivit lurade på detta sätt.
          </note>
          <note>
            Det främsta är att regeringen måste prioritera denna brottslighet.
            Jag är helt övertygad om att denna typ av brott hänger ihop med
            till exempel bluffakturor där man skickar falska fakturor till
            småföretagare och försöker att tvinga dem att betala. Det är olika
            grenar på samma träd.
          </note>
          <note>
            Det kan ofta till och med vara grov organiserad brottslighet
            som ligger bakom med tanke på hur mycket pengar det finns att
            tjäna. Genom att angripa problemet kan man hjälpa alla de privatpersoner
            och småföretagare som drabbas. Men man kan även undergräva verksamheten
            för organiserad brottslighet som är ett hot mot hela samhället.
          </note>
          <note>
            Hur vi kan hjälpa till att stoppa denna brottslighet måste självklart
            utredas i grunden. Det måste gå ut ett direktiv till alla berörda
            myndigheter att prioritera detta och samarbeta så långt det går
            i verksamheten.
          </note>
          <note>
            Några saker som jag spontant kan känna att man ska titta på är
            först och främst att det inte ska vara så lätt att ta ett lån,
            att beställa en vara och teckna ett abonnemang som att göra det
            med ett personnummer.
          </note>
          <note>
            Det är ganska lätt att få tag i ett personnummer. Det finns på
            massor av handlingar. Det kan hamna på nätet av misstag. Då ska
            det självklart inte vara så lätt att teckna ett abonnemang enbart
            grundat på ett personnummer.
          </note>
          <note>
            Så fort adressen ändras i folkbokföringen tycker jag att det
            automatiskt ska gå ett brev till den gamla adressen, det vill
            säga den adress som fanns innan ändringen. Om det är en felaktig
            förändring kommer de som har de riktiga identiteterna att se detta
            och kan agera. Det kan de tyvärr inte i dag.
          </note>
          <note type="speaker">
            Anf. 47 Justitieminister BEATRICE ASK (M):
          </note>
          <note>
            Fru talman! Att använda andras identiteter syftar ofta till att
            begå just bedrägeribrott. Detta är en brottslighet som har mer
            än fördubblats under en tioårsperiod. Den tar sig väldigt många
            olika uttryck och kräver lite olika bemötanden för att vi ska
            komma till rätta med den.
          </note>
          <note>
            Med utgångspunkt från den utvecklingen arbetar Rikspolisstyrelsen
            för närvarande med en handlingsplan för hur bedrägerier ska kunna
            förebyggas och utredas mer effektivt. Man har ändå lyckats förbättra
            utredningarna ganska ordentligt.
          </note>
          <note>
            Precis som Maryam Yazdanfar och Hillevi Larsson har redovisat
            är åtgärder i förebyggande syfte viktiga. Jag nämnde det i mitt
            interpellationssvar. Det finns synpunkter på bankers och kreditföretags
            säkerhetsrutiner när det gäller utfärdande av nya kort och annat.
          </note>
          <note>
            Vi hade för något år sedan ganska stora problem med kapning av
            lagfarter, det vill säga att man falskeligen gjorde det. Där ändrade
            vi rutinerna hos Lantmäteriet så att man har bekräftelsedokument
            och annat. Därmed har det problemet minskat rejält, och det är
            inte längre ett bekymmer.
          </note>
          <note>
            Det är så man måste arbeta med att se hur det ser ut och försöka
            hitta lösningar. Sedan finns det ibland en konflikt där man vill
            att saker ska gå enkelt och snabbt och där man vill använda sig
            av den moderna informationsteknologins alla möjligheter. Men det
            gäller också att vara lite streetsmart.
          </note>
          <note>
            Där tror jag att Rikspolisstyrelsens arbete och handlingsplanen
            kan ge en del nyttiga effekter. I det ingår också att samverka
            med olika myndigheter både för att bättre utreda och lagföra den
            här typen av brott och för att komma på åtgärder som förebygger
            att brotten över huvud taget är möjliga.
          </note>
          <note>
            Jag kan dra ganska många olika exempel på hur fiffigt det är.
            Jag nämnde i mitt interpellationssvar att det finns anledning
            att sprida kunskap om hur bedrägerierna går till. Det finns en
            del åtgärder man kan vidta på egen hand för att undvika att man
            är ett lätt offer.
          </note>
          <note>
            Vi har gett Rikspolisstyrelsen och övriga myndigheter uppdrag
            som rör mängdbrottslighet, att korta handläggningstider, att samverka
            och annat. Det mest centrala i detta och det som är viktigt är
            det arbete som nu bedrivs med handlingsplanen.
          </note>
          <note>
            Vi måste ha ett entydigt förhållningssätt om vikten av att arbeta
            mot brottsligheten men också exempel på vad som kan och ska göras
            i olika typer av ärenden. Det är precis det som Rikspolisstyrelsen
            nu arbetar med och förhoppningsvis kommer att sätta i sjön någorlunda
            snart.
          </note>
          <note type="speaker">
            Anf. 48 MARYAM YAZDANFAR (S):
          </note>
          <note>
            Fru talman! Jag ser fram emot att följa Rikspolisstyrelsens arbete
            som justitieministern beskriver. Jag vill kommentera avvägningen
            vad gäller personlig administration gentemot myndigheter och om
            den ska vara enkel och smidig eller innehålla mer kontroll.
          </note>
          <note>
            Det kan ibland te sig lite märkligt när det gäller åtgärder som
            man kanske bara gör ett par gånger i livet, till exempel en flytt
            eller en vigsel. Man kan faktiskt bli vigd utan legitimationskontroll.
            Det går att gifta bort andra människor utan att den personen får
            reda på det förrän nästa år när det står i deklarationen vem man
            är sambeskattad med.
          </note>
          <note>
            Det finns en hel del sådana märkliga saker som gör att man undrar
            om myndigheter och Myndighetssverige inte har hängt med i hur
            brottslingar använder administrativa luckor för att göra olika
            typer av bedrägerier. Det vore bra och väldigt nyttigt för våra
            myndigheter om Justitiedepartementet ville ta initiativ till en
            mer långtgående, sammantagen utredning om vilka de luckorna är
            och hur man kan täppa till dem.
          </note>
          <note>
            Jag tror att människor tycker att man för händelser som sker
            några enstaka gånger gärna kan gå igenom lite krångel bara det
            blir rätt så att inte brottslingar kan utnyttja det för att begå
            olika typer av bedrägerier.
          </note>
          <note>
            Att anmäla vård av sjukt barn innehåller många fler kontrollinstanser
            än när man till exempel ska gifta sig eller flytta. Jag kan ta
            mig själv som exempel. Jag anmäler oftare vård av sjukt barn än
            jag gifter mig. Jag tycker att det är ganska självklart att det
            ska vara en annan prioritering av det.
          </note>
          <note>
            Jag har en avslutande fråga: Ser justitieministern mot bakgrund
            av detta att det behövs några lagskärpningar för att stoppa den
            här typen av brottslighet?
          </note>
          <note type="speaker">
            Anf. 49 HILLEVI LARSSON (S):
          </note>
          <note>
            Fru talman! Ett av problemen är att kronofogden agerar som brottslingarnas
            förlängda arm. Det är fråga om skulder som egentligen någon annan
            har dragit på sig som dessa stackare vilkas identiteter man har
            stulit får betala.
          </note>
          <note>
            Det gäller sådant som brottslingarna har handlat för egen räkning.
            Men det handlar även om de räkningar som har gått till en annan
            adress sedan brottslingen har ändrat adressen i folkbokföringen.
          </note>
          <note>
            Det leder till att om man inte får räkningarna kan man inte heller
            betala dem. Då drar man på sig skulder också för egen räkning
            för mobilabonnemang och allt möjligt annat.
          </note>
          <note>
            I dag driver kronofogden in allting utan urskillning. Man kan
            såklart bestrida en räkning, men det finns ingen som helst garanti
            för att det kommer att accepteras. Det alla är rädda för är att
            bli registrerade så att det helt enkelt står i ett register att
            man inte är kreditvärdig. Därefter kan man inte heller teckna
            några abonnemang.
          </note>
          <note>
            Jag tycker att det borde läggas ett större ansvar på kronofogden.
            Många gånger är det såklart inte så lätt att veta om det är en
            riktig räkning eller en bluffräkning det handlar om och vem som
            egentligen är ansvarig.
          </note>
          <note>
            Som exempel har man kommit fram till att det finns ett antal
            kända bluffaktureföretag som försöker driva in pengar via kronofogden.
            Åtminstone i de fall det handlar om kända brottslingar borde man
            se till att inte driva in skulden. När det gäller den berörda
            familj som jag har talat om i dag borde man se till att de får
            alla sina kostnader täckta i efterhand. De ska alltså inte behöva
            betala kronofogdens pålagor utan få full kostnadstäckning. Självfallet
            ska man försöka efterforska via till exempel IP-nummer vem det
            är som ligger bakom. Polisen måste få bättre möjligheter att göra
            det.
          </note>
          <note type="speaker">
            Anf. 50 Justitieminister BEATRICE ASK (M):
          </note>
          <note>
            Fru talman! Först gäller det frågan: Har Myndighetssverige hängt
            med? Nej, inte i alla avseenden. Det finns en väldig kreativitet
            när det gäller kriminalitet, inte minst när det gäller bedrägeri;
            det är uppenbart. Exemplet med lagfartskapningar var en dörröppnare.
            Det var väl ingen som hade tänkt sig att någon skulle vara så
            fräck att man stjäl lagfarter.
          </note>
          <note>
            En del av de exempel som har dragits i denna debatt, men också
            andra som medierna har beskrivit, visar hur man kollar upp postlådor,
            ändrar adresser, beställer nya kreditkort, ser till att bevaka
            postlådor och annat. Det finns en uppsjö av problem, och det dyker
            hela tiden upp nya. Det finns alltid mer att göra från myndighetshåll.
          </note>
          <note>
            Jag delar Maryam Yazdanfars grundinställning man ska vara praktisk
            när man avgör vad som är för besvärligt att kontrollera och inte.
            Det var inte det jag var ute efter. Jag håller med om att det
            ska vara ett visst besvär att gifta sig, till exempel. Man kan
            visst ha rutiner för sådant som sker kanske en gång. Det är inte
            det frågan handlar om. Däremot kan en del typer av åtgärder innebära
            onödigt krångel som ska vägas mot vikten av en skyndsam handläggning.
            Jag vågar inte ge något direkt exempel, men jag tycker att detta
            är viktigt.
          </note>
          <note>
            Behöver vi då några lagskärpningar? Ja, det tror jag att vi kan
            behöva framöver. Vi har arbetet på Rikspolisstyrelsen, där man
            tittar på hur vi ska bidra till att arbeta mot detta. Vi har inte
            här i dag diskuterat stöld av identitet rent allmänt för att uttala
            sig i andras namn. Den kränkning som människor kan råka ut för
            på internet genom att man hotar någon människa eller talar illa
            om någon i en annan persons namn är ganska grav, när jag tänker
            efter själv. Det handlar inte om att man blir bestulen på pengar
            och får bekymmer på så vis, men det är en enorm kränkning.
          </note>
          <note>
            Detta är en fråga som jag har tagit upp och som vi diskuterar
            på departementet. Vad kan vi göra åt detta? I USA finns ett begrepp
            som kallas för identity theft. Man har också särskilda regler
            för detta. Jag är inte främmande för att man kanske någon gång
            måste fundera på detta, för jag tycker att också denna del av
            identitetsstölder är besvärande.
          </note>
          <note>
            Vi har en koppling till bluffakturor och hela denna verksamhet.
            Det är viktigt att se att Kronofogdemyndigheten är ganska flink
            när det gäller att säkerställa om någon har blivit utsatt och
            det påtalas att det handlar om ett oseriöst företag. Då tas det
            bort ur register och annat. Men det är så dags då. Jag uppfattar
            nog ändå att det finns en vilja från de berörda myndigheterna
            att se till att man går skadelös ur denna typ av problem. Men
            det är väldigt mycket bekymmer och besvär innan man är där. Jag
            tror att det finns mer att göra när det gäller att se hur man
            kan underlätta för den som hamnar i denna situation att ta sig
            igenom det hela.
          </note>
          <note>
            Det måste också finnas en tydlig gräns för vad som inte accepteras.
            Jag tycker inte att det är acceptabelt att man stjäl andras identitet
            för något syfte, egentligen. Folk bör nog försöka vara sig själva.
          </note>
          <note>
            Som jag belyste tidigare är problemet stort. Det har vuxit i
            takt med att informationsteknik och annat går framåt. Det utnyttjas
            ganska ordentligt av seriekriminella och grov organiserad brottslighet.
            Det finns mer att göra för att vi ska hitta metoder för att arbeta
            med det effektivt. Det är viktigt.
          </note>
          <note>
            Enligt kreditupplysningsföretagen är bedrägerierna någonting
            som ökar mycket, framför allt i storstadsregioner och när det
            gäller män mellan 30 och 45 år som tjänar över en viss nivå. Vi
            har ganska mycket kunskap om hur det ser ut. Det är utifrån detta
            som polisen och andra nu jobbar för ett mer fokuserat arbete mot
            denna typ av kriminalitet.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:280 om vapenfabrik i Saudiarabien
          </note>
          <note type="speaker">
            Anf. 51 Försvarsminister STEN TOLGFORS (M):
          </note>
          <note>
            Fru talman! Torbjörn Björlund har frågat mig dels om jag avser
            att redogöra för bakgrunden till samarbetet kring byggandet av
            en vapenfabrik och förklara sekretessen kring det, dels om jag
            avser att verka för att avbryta allt samarbete med Saudiarabien
            vad gäller vapenfabrik och vapenexport.
          </note>
          <note>
            År 2005 ingick den dåvarande svenska och saudiska regeringen
            ett samarbetsavtal Memorandum of Understanding, som också kallas
            för MoU på svenska. Avtalet är ett ramavtal om försvarssamarbete,
            och det är offentligt. Där står uttryckligen vad de dåvarande
            regeringarna var överens om att försvarssamarbetet mellan länderna
            skulle handla om.
          </note>
          <note>
            För att genomföra konkret samarbete inom ramen för MoU-avtalet
            krävs projektavtal. Det finns inga ingångna projektavtal mellan
            länderna.
          </note>
          <note>
            Det finns ingen svensk vapenfabrik eller missilfabrik i Saudiarabien.
            Det pågår inte heller någon byggnation av en sådan fabrik. Regeringspartierna
            är överens om att det inte heller ska byggas någon svensk vapenfabrik
            i Saudiarabien och avser att vidta åtgärder om något sådant skulle
            stå inför att utföras av svenska myndigheter. Inspektionen för
            strategiska produkter har förtydligat att myndigheten inte vare
            sig till något privat företag eller till annan aktör har givit
            tillstånd att bygga en vapenfabrik i Saudiarabien.
          </note>
          <note>
            Det aktuella ärendet kommer nu att granskas av riksdagens konstitutionsutskott.
            Regeringen välkomnar det. Jag kommer inom ramen för denna granskning
            att kunna redogöra för sådant material som omfattas av sekretess.
            Inom Regeringskansliet bereds direktiv rörande en översyn av nuvarande
            exportkontrollagstiftning. Ansvarigt departement är Utrikesdepartementet.
          </note>
          <note type="speaker">
            Anf. 52 TORBJÖRN BJÖRLUND (V):
          </note>
          <note>
            Fru talman! Den så kallade Saudiaffären har varit ett hett ämne
            i ett par veckor nu. Det märks inte minst här utanför i kammarfoajén.
          </note>
          <note>
            Det svar som försvarsministern har avgett här nu tyder på att
            affären kan pågå ett tag till. Det finns inte mycket substans
            i svaret, vilket kanske inte heller var att vänta sig. Egentligen
            tycker jag inte att det finns någon substans alls i svaret; det
            är väldigt kort.
          </note>
          <note>
            Det jag har frågat om är om ministern har för avsikt att redogöra
            för bakgrunden till detta. De försök som hittills har gjorts under
            de här veckorna inger inget större förtroende för försvarsministern,
            tycker jag. Det är undanflykter och, i alla fall i mitt tycke,
            vissa försök att lägga skulden på andra som präglar redogörelsen
            av vad som finns i bakgrunden.
          </note>
          <note>
            På förmiddagen i dag hade vi besök av FOI i försvarsutskottet,
            där jag sitter, för att få något slags allmän redogörelse för
            hur arbetet fungerar på myndigheten. Jag kan inte påstå att jag
            blev så mycket klokare i just denna fråga. Men det var ändå klargörande
            på vissa punkter, tycker jag. Bland annat tycker jag att FOI:s
            sätt att arbeta måste ses över. Kommunikationen med olika delar
            av regeringen och departementen måste också ses över.
          </note>
          <note>
            Utifrån de svar vi fick går det ändå att dra vissa slutsatser.
            Det jag framför allt fastnade för var ett uttalande av generaldirektören
            som är rätt klargörande för hur de tänker. Han sade: FOI har ingen
            egen utrikespolitik.
          </note>
          <note>
            FOI följer alltså den utrikespolitik som regeringen företräder.
            Det ger ytterligare anledning att fråga försvarsministern vad
            han egentligen har haft för kännedom om de saker och detaljer
            som finns när det gäller Saudiarabienaffären.
          </note>
          <note>
            Det finns ett ganska detaljerat MoU i botten, som försvarsministern
            var inne på, men det är i upplägget de senaste åren som det har
            blivit konkreta förberedelser för en affär.
          </note>
          <note>
            Den första frågan som jag ställer är: Avser statsrådet att redogöra
            för bakgrunden till samarbetet kring byggandet av en vapenfabrik
            och förklara sekretessen kring det? Jag får inget svar alls på
            den. Jag tycker inte att det har kommit några seriösa svar över
            huvud taget under de veckor som har gått. Att gömma sig bakom
            sekretess och att skylla på andra är inget bra sätt att reda ut
            ett politiskt ansvar, och det tycker jag att man ska göra i de
            här frågorna. Jag utgår ifrån att ministern tyvärr kommer att
            fortsätta att hantera frågorna på det här sättet. Det känns som
            om det kommer att vara samma retorik som förut, vilket jag beklagar.
          </note>
          <note>
            Jag tycker att den andra frågan är minst lika intressant: Avser
            statsrådet att avbryta allt samarbete med Saudiarabien vad gäller
            vapenfabrik och vapenexport? Här får jag inte heller något svar
            och ännu mindre några riktlinjer för hur det ska gå till i framtiden
            när det gäller kontakterna med Saudiarabien.
          </note>
          <note>
            Vad finns det för anledning att tillåta FOI att över huvud taget
            utveckla ett samarbete med Saudiarabien? Om den här regeringen
            uttalar sig pompöst om att försvara mänskliga rättigheter vi har
            ju bland annat haft Libyenaffären och ändå spelar under täcket
            med en sådan stat som Saudiarabien och inte vill avbryta det är
            man inte trovärdig. I det här läget tycker jag att det borde vara
            självklart att avbryta allt samarbete med Saudiarabien när det
            gäller vapenaffärer eftersom det finns ett moraliskt och ett rättsligt
            dilemma här.
          </note>
          <note>
            Det som naturligtvis dyker upp i det här sammanhanget är: Hur
            stor vetskap har departementet och ministern haft om det här speciella
            upplägget och om det sätt som FOI arbetar på när det gäller vapenexport
            över huvud taget? Jag tycker att det bästa vore om ministern tog
            bladet från munnen och redovisade hur det har gått till, vad man
            har vetat om och hur man hanterat frågan.
          </note>
          <note>
            Det finns ett antal följdfrågor. Det går att avsluta ett MoU.
            Varför har inte det gjorts? Det är mycket enkelt. Det är bara
            att säga: Vi står inte fast vid detta. Vi avbryter det.
          </note>
          <note>
            Vilka riktlinjer finns det när det gäller att använda bulvanföretag
            typ SSTI?
          </note>
          <note>
            Den senaste uppgiften i dag om finansieringen är att den tydligen
            går via Must. Hur går det till? Hur vanligt är det? Hur många
            sådana saker händer i de här affärerna?
          </note>
          <note>
            Ett av FOI:s uppdrag är att stödja vapenexporten och vapenindustrin.
            Då är frågan: Går de exportinkomsterna före mänskliga rättigheter
            för regeringen i fallet Saudiarabien och i andra fall också? Är
            det viktigare med sådana pengar än med mänskliga rättigheter?
          </note>
          <note type="speaker">
            Anf. 53 PETER RÅDBERG (MP):
          </note>
          <note>
            Fru talman! Sedan 2010 har Sverige ett helstatligt exportråd
            med syfte att sälja vapen, vilket är förbjudet enligt lag. Exporttillstånd
            ska utgöra undantag, och det ska framför allt inte ges för export
            till diktaturer som Saudiarabien där mänskliga rättigheter åsidosätts
            dagligen. Att den svenska regeringen är en del av förtrycket i
            Saudiarabien är förfärligt.
          </note>
          <note>
            Mina frågor till försvarsministern kommer nu uteslutande att
            handla om vad regeringen kände till om förberedelserna för att
            bygga en vapenfabrik i Saudiarabien.
          </note>
          <note>
            Vi hade FOI-chefen Jan-Olof Lind på besök i försvarsutskottet
            under förmiddagen. Han hänvisade till sekretess och den pågående
            polisutredningen som svar på alla mina frågor om finansieringen
            och om vad regeringen kände till. Men en sak sade han, och det
            var att FOI inte går utanför några ramar som regeringen har fastställt
            eller beslutat om. På den punkten var han mycket tydlig.
          </note>
          <note>
            I morse avslöjade Ekot att Must år 2008 lånat ut 100 000 kronor
            till just FOI som använts till att starta bildandet av bulvanföretaget
            SSTI. FOI är alltså en myndighet som lyder under regeringen och
            som inte får bilda ett bolag utan regeringens godkännande, men
            ändå har FOI bildat ett bulvanföretag som skulle leda arbetet
            med den hemliga vapenfabriken i Saudiarabien. Med anledning av
            vad Jan-Olof Lind sade i utskottet måste regeringen rimligtvis
            känna till affären med bulvanföretaget och att pengar kommit från
            statskassan för att starta detta.
          </note>
          <note>
            Försvarsministern och regeringen fick också ett dokument av Jan-Olof
            Lind i mars 2009. I dokumentet står följande: Det övergripande
            projektet kommer att ledas av ett svenskt företag, SSTI, i samarbete
            med ett saudiskt företag, NCMS.
          </note>
          <note>
            I ett kompletterande dokument som Ekot har publicerat och som
            regeringen också fått ta del av beskrivs relationen mellan SSTI
            och FOI ännu tydligare: SSTI är ett fristående privatägt svenskt
            företag men har genom flera personer en koppling till FOI.
          </note>
          <note>
            Detta är papper som har hamnat på regeringens bord.
          </note>
          <note>
            Även år 2010 ska försvarsministern ha fått information om vad
            som var på gång. Försvarsministern informerades om det så kallade
            FOI-bolaget som då ombildades till SSTI. FOI-chefen informerade
            försvarsministerns statssekreterare. I ett mejl till Svenska Dagbladet
            skriver statssekreteraren: Information om sakförhållanden i SSTI
            fick jag när FOI:s generaldirektör Jan-Olof Lind informerade mig
            om detta i början av 2010.
          </note>
          <note>
            Den informationen fördes också vidare till försvarsministern,
            säger Försvarsdepartementets pressekreterare. FOI skulle alltså
            ge råd till det saudiska försvarsministeriet och agera konsult
            till det svenska företag som ville bygga en militär anläggning.
            Regeringen borde rimligtvis ha godkänt detta avtal. Allt detta
            bekräftas som sagt av Försvarsdepartementets pressekreterare.
          </note>
          <note>
            Fru talman! Jag vill med hänvisning till det att försvarsministern
            kommenterar mina påståenden.
          </note>
          <note type="speaker">
            Anf. 54 BODIL CEBALLOS (MP):
          </note>
          <note>
            Fru talman! Vi har levt i ett kulregn av skandaler de senaste
            veckorna. Den första salvan avfyrades när jag befann mig i Colombia
            rätt långt härifrån. Vi hade därefter en debatt om nedrustning
            här i kammaren. Jag liknande det som har hänt med att det har
            slagit ned en bomb i det svenska samhället. Det som har hänt har
            gjort att människors förtroende för regeringen och för det system
            med vapenexport som vi har i Sverige i dag totalt har havererat.
          </note>
          <note>
            Men det här är ingenting nytt. I dag fick vi den senaste salvan
            som levererades av Ekot och sedan av Aftonbladet. Det handlar
            om hur man har betalat bulvanföretaget.
          </note>
          <note>
            Men det började egentligen långt tidigare. Efter det att jag
            kom hem har jag varit tvungen att sätta mig in den här frågan
            relativt ordentligt. Redan när den socialdemokratiska regeringen
            började diskussionerna med Saudiarabien om att sluta ett avtal
            sade Leni Björklund att Sverige och Saudiarabien hade så mycket
            gemensamt. Det kan man ju ifrågasätta. Hur mycket gemensamt har
            vi egentligen med Saudiarabien, och särskilt när det gäller mänskliga
            rättigheter?
          </note>
          <note>
            Men även om det här avtalet finns sedan 2005 har det hänt väldigt
            mycket under den nuvarande regeringens tid vid makten. Det började
            i maj 2007 när man behövde hjälp med tillverkning av sprängämnen
            och raketbränsle, och nu senast har vi fått den här diskussionen
            om vapenaffären.
          </note>
          <note>
            Jag tycker inte att det duger att regeringen talar om mänskliga
            rättigheter utan att också leva upp till dem i realiteten.
          </note>
          <note>
            Torbjörn Björlund frågade förut om export går före mänskliga
            rättigheter. Det är den bild vi hela tiden får serverad av regeringen:
            Export och handel går i nästan varje ärende före mänskliga rättigheter.
            I det här ärendet är det uppenbart att det är så.
          </note>
          <note>
            Något som slår en när man lyssnar på regeringen är alla kringgående
            rörelser. Man försöker hela tiden skylla på någon annan. Man skyller
            på myndigheten eller på någon annan minister. Det är inte möjligt
            att allt detta har kunnat försiggå bakom ministrarnas ryggar.
            Det är helt otänkbart när det gäller allt det som ni inte vill
            ta ansvar för.
          </note>
          <note>
            Hur kan vi här i Sveriges riksdag tillåta att vi har denna stränga
            sekretess i de här frågorna? Riksdagen måste få mycket större
            insyn i vad som händer i Exportkontrollrådet. Vi kan inte stå
            inför våra väljare framöver och säga att vi inte visste något.
            Vi kan inte skylla på att vi har ett exportkontrollråd där en
            från varje parti eller hur många de nu är får information som
            de inte får berätta för oss som jobbar med frågorna.
          </note>
          <note>
            I den beslutspromemoria som fanns i ISP betonar man de ekonomiska
            vinsterna. ISP framhåller att projektet är nödvändigt för exportintäkter
            och sysselsättning samt för upprätthållande av kompetens i de
            svenska företagen. Där tycker jag att man tydligt ser det som
            Torbjörn Björlund tog upp tidigare, nämligen att export går före
            mänskliga rättigheter. Det är inte acceptabelt; det är en skandal
            det som har hänt i Sverige.
          </note>
          <note>
            Jag vill att ministern tar initiativ till att ändra lagen om
            försäljning av vapen och att man tar bort sekretessreglerna så
            fort som möjligt.
          </note>
          <note>
            Ajournering
          </note>
          <note>
            Kammaren beslutade kl. 16.00 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § (forts.) Svar på interpellation 2011/12:280 om vapenfabrik
            i Saudiarabien
          </note>
          <note type="speaker">
            Anf. 55 ULRIK NILSSON (M):
          </note>
          <note>
            Herr talman! Denna interpellation och hela diskussionen väcker
            reflexioner kring tre områden.
          </note>
          <note>
            Det första är naturligtvis vad som de facto har hänt. Det är
            någonting som måste utredas och undersökas, kanske inte genom
            denna typ av diskussioner utan genom mer professionella bedömningar
            och av såväl den rättsutredning som pågår som konstitutionsutskottet.
          </note>
          <note>
            Det andra gäller lämpligheten att leverera vapen till vissa länder.
            Detta diskuterade vi ganska utförligt här i kammaren förra våren
            när vi antog den senaste redovisningen av vapenexporten. Där lades
            det också till ett önskemål till regeringen att komma tillbaka
            med regler som försvårar leverans till icke-demokratiska stater.
            Det innebar också en utvidgning så att fler produkter omfattas.
          </note>
          <note>
            Jag tycker att man i sammanhanget ska lyfta fram aspekter på
            det tredje området, nämligen varför vi har vapenexport över huvud
            taget. Det handlar om att vi, eftersom vi har valt att ha en självständig
            försvars- och utrikespolitik, behöver en inhemsk vapenindustri.
            För att då dela kostnaderna med andra måste man möjliggöra för
            export. Det ska naturligtvis ske under strikt kontroll och med
            ett regelverk motsvarande ungefär det som vi har. Men man måste
            också vara medveten om att om vi inte hade denna möjlighet skulle
            vi sannolikt behöva väsentligt högre försvarsanslag.
          </note>
          <note>
            Därför är frågeställningen inte riktigt så enkel som den ibland
            kan verka, utan man måste se helheten.
          </note>
          <note>
            Herr talman! Jag vill med detta egentligen bara peka på behovet
            av att vi balanserar dessa olika frågeställningar mot varandra
            och att vi balanserar de frågeställningar som ligger bakom hela
            resonemanget om vapenexportlagstiftningen mot varandra i stället
            för att vi nu försöker plocka kortsiktiga politiska poäng genom
            att anklaga varandra.
          </note>
          <note type="speaker">
            Anf. 56 CECILIA WIDEGREN (M):
          </note>
          <note>
            Herr talman! Det är klart att det ställs en hel del relevanta
            frågor här i kammaren i dag i denna interpellationsdebatt. Men
            jag får lite grann en känsla av att jag har suttit med i ett förhör
            i KU. Det kanske inte är så konstigt med tanke på att en av talarna
            här i dag är en av dem som har anmält statsrådet till konstitutionsutskottet.
          </note>
          <note>
            Jag tycker att alla frågor och all hantering ska ha sin form
            och att det ska finnas möjlighet till detta.
          </note>
          <note>
            Fördelen med granskningen i konstitutionsutskottet är att man
            där kan lägga alla kort på bordet. Då kan också statsrådet få
            möjlighet att lägga alla kort på bordet.
          </note>
          <note>
            Jag välkomnar den granskning som nu kommer att ske. Åklagaren
            har inlett en förundersökning. Det är också en av de former som
            vi har valt, alltså att det svenska rättsväsendet ska hantera
            denna typ av frågor. Justitiekanslern kommer också att genomföra
            en granskning. Självklart kommer även konstitutionsutskottet här
            i riksdagen att genomföra en granskning.
          </note>
          <note>
            Svensk vapenexport är i dag mycket hårt reglerad. Vi stiftar
            lagar här i kammaren. Myndigheterna ger tillstånd. Men vi har
            också en parlamentarisk insyn. Ansvarigt statsråd är inte här
            och kan därför inte svara på frågorna kopplade till vapenexporten.
            Då tycker jag att det är otroligt viktigt att det statsråd som
            är närvarande ges möjlighet att svara på de frågor som han har
            ansvar för.
          </note>
          <note>
            Den parlamentariska insynen är viktig transparensen och öppenheten.
            Man kan uppfattas som något tråkig om man vill hålla sig till
            form, att var och en har sin sak. Alla kort ska på bordet. Det
            pågår en granskning. Då ska man också där ha möjlighet att höra
            alla perspektiv.
          </note>
          <note>
            Herr talman! Alla myndigheter förutsätts följa de lagar och regler
            som gäller. Självklart är det då också viktigt att alla får möjlighet
            att komma till tals.
          </note>
          <note>
            Jag hoppas nu att de former som vi riksdagsledamöter har kommit
            fram till också ska gälla i denna sakfråga. Därför ser jag fram
            emot den fortsatta granskning som ska ske.
          </note>
          <note type="speaker">
            Anf. 57 Försvarsminister STEN TOLGFORS (M):
          </note>
          <note>
            Herr talman! Sverige ingick 2005 ett samarbetsavtal med Saudiarabien
            som undertecknades av försvarsminister Leni Björklund, och det
            är sedan dess helt offentligt. Det finns ingen sekretess. Det
            är både omfattande och detaljerat när det gäller vad de två regeringarna
            ville samarbeta kring. Det ger en ram för samarbetet.
          </note>
          <note>
            Det står till exempel:
          </note>
          <note>
            Parterna skall särskilt sträva efter att utbyta teknisk och ingenjörsmässig
            expertis i fråga om underhåll, utveckling och rekonstruktion av
            vapensystem, utrustning och reservdelar.
          </note>
          <note>
            Vidare står det:
          </note>
          <note>
            Parterna är överens om att meddela sådan information och produktionsteknologi
            som är nödvändig för att utföra alla typer av underhåll av militär
            utrustning som de handlar med.
          </note>
          <note>
            Det är mycket explicit.
          </note>
          <note>
            Men ska man utföra saker krävs det också andra avtal. Det kan
            handla om protokollsfrågor, informationsfrågor, säkerhets- och
            sekretessfrågor som regleras i underavtal.
          </note>
          <note>
            Sedan finns det också projektavtal som är de avtal som reglerar
            vad länderna konkret ska göra tillsammans. Det är projektavtal
            som är en förutsättning för konkret samarbete. Sverige har inte
            ingått något sådant projektavtal.
          </note>
          <note>
            Det finns i dag egentligen inte mycket nytt att tillföra i sak.
            Det pågår tre processer för klarhet samtidigt.
          </note>
          <note>
            Den första är att justitiekanslern har beslutat inleda förundersökning
            om brott mot tystnadsplikt. Sekretessfrågorna präglar hela detta
            ärende.
          </note>
          <note>
            Den andra är att åklagare har inlett förundersökning efter FOI:s
            anmälan, och förundersökningssekretess råder. Det går tillbaka
            till att regeringen anmodade FOI att redovisa omständigheterna
            kring företaget och dess finansiering.
          </note>
          <note>
            Den tredje är att KU kommer att granska frågan, vilket vi, precis
            som Cecilia Widegren sade, välkomnar därför att sekretessbelagd
            information då också kan redovisas. Det kan den inte här i kammaren.
          </note>
          <note>
            Vi står fast vid den utförliga redovisning på nästan två timmar
            som lämnades den 9 mars. Frågan är om Björlund står fast vid vad
            han sade när denna fråga inleddes. Han sade till exempel:
          </note>
          <note>
            Frågan har varken varit uppe i försvarsutskottet eller i Exportkontrollrådet.
          </note>
          <note>
            Men det hade den, visade det sig två dagar senare när Ekot publicerade
            det.
          </note>
          <note>
            Om jag är rätt underrättad sade Torbjörn Björlund också:
          </note>
          <note>
            Även om man inte blir helt överraskad är det ändå förvånande
            med uppgifterna att Sverige hjälpt Saudiarabien att bygga en vapenfabrik
            i landet.
          </note>
          <note>
            Men det hade vi inte. Sverige har inte byggt någon vapenfabrik
            i landet. Sverige bygger ingen vapenfabrik i landet. Och Sverige
            avser inte att bygga någon vapenfabrik i landet.
          </note>
          <note>
            Vi har försökt ge konsekvent information. Jag noterar också att
            det för oppositionen är självklart att deras ledamöter i EKR inte
            kan vidareförmedla sekretessbelagd information ens till sina partiledare,
            även om partiernas representanter har svarat lite olika på den
            frågan.
          </note>
          <note>
            Men när vi har hänvisat till sekretess och att vi inte kan diskutera
            allt öppet och därför välkomnar KU:s granskning kallas det att
            mörka. Men det är samma sorts sekretess som vi talar om.
          </note>
          <note>
            Jag delar också den syn som Ulrik Nilsson redovisade här att
            denna fråga handlar om så många saker samtidigt som engagerar
            många. Vapenexporten är en UD-fråga. UD har tillkännagett att
            man arbetar med direktiv för en översyn av lagstiftningen. Men
            det är inte jag som är ansvarigt statsråd för det.
          </note>
          <note>
            Men det intressanta är att de partier som i dag interpellerar
            är emot den sortens försvarsmaterielexport som grundar den svenska
            försvarsindustrin, förutsatt att industrin inte finns i Trollhättan,
            om jag har förstått tidigare debatter rätt. Era partier har i
            EKR via sina representanter haft insyn i de frågor som här diskuteras.
          </note>
          <note type="speaker">
            Anf. 58 TORBJÖRN BJÖRLUND (V):
          </note>
          <note>
            Herr talman! Naturligtvis är det så att allianspartiernas företrädare
            försöker lägga över skulden på andra. Man försöker flytta fokus
            från vad den här frågan egentligen gäller.
          </note>
          <note>
            Jag har ställt ett antal frågor till ministern om framför allt
            det ansvarsområde som finns för försvarsministern. Det handlar
            om FOI, det handlar om kommunikation och det handlar om kunskap
            och vetskap om hur frågorna har hanterats. Vi vet mycket väl att
            det finns förberedelser för att bygga en vapenfabrik med hjälp
            av svensk kompetens på FOI. Det är det frågan handlar om. Men
            man vill flytta fokus, för det är fråga om vad som egentligen
            har hänt, vad det finns för dokument och så vidare.
          </note>
          <note>
            Frågan kan naturligtvis ställas utifrån detta, men det är egentligen
            inte så intressant. Vi vet nämligen alla att det är så det går
            till. Det är rätt uppenbart, och det är ingen som egentligen har
            ifrågasatt påståendet att det inte finns en färdig vapenfabrik
            i Saudiarabien. Det vet vi att det inte finns. Frågan är om detta
            att man ställer kompetens till förfogande från FOI är någonting
            man tycker är positivt. Har man haft något slags ingång att det
            är okej att bygga detta med Saudiarabien ska man stå för det.
          </note>
          <note>
            Jag tycker att man ska lyfta upp detta och ta diskussionen på
            den bogen i stället för att bara upprepa att allting har gått
            till på det här sättet, att det inte finns något klart, att det
            inte finns avtal och så vidare. Allt detta är saker som redan
            har upprepats ett antal gånger, vilket bara gör att fokus faktiskt
            flyttas från vad det egentligen gäller.
          </note>
          <note>
            Är det så att det finns en kunskap om hur dessa affärer går till
            och hur man från FOI:s sida hanterar dessa affärer när det gäller
            att sälja sin kompetens? Är det moraliskt och även lagligt försvarbart
            att göra på det här sättet? Det är de frågorna jag ställer. Är
            det så att kunskapen om detta har funnits och det har funnits
            ett bifall från regeringen att detta är okej att göra ska det
            redovisas. Det finns ingen sekretess i detta. Jag kan inte se
            att det finns någon sekretess i att man säger att man tycker att
            det här är okej. Det är ett politiskt ställningstagande, och det
            är det politiska ansvaret vi utkräver av försvarsministern, inget
            annat.
          </note>
          <note>
            När saker och ting hanteras i Exportkontrollrådet är det naturligtvis
            så att man kan vända också det till att vi har blivit informerade.
            Jag satt inte i rådet då, men min företrädare hade samma sekretess
            som jag har när det gäller specifika frågor. Jag kan stå här i
            talarstolen och säga hur mycket som helst om att jag definitivt
            tycker att vi ska avbryta allt vapensamarbete med Saudiarabien.
            Det är inga problem, oavsett hur mycket vi hanterar det i Exportkontrollrådet.
            Jag kan dock inte ta de specifika frågorna. Det är det som är
            sekretessen.
          </note>
          <note>
            Det är samma sak för försvarsministern. Strunta i sekretessfrågorna
            som handlar om specifika detaljer! Ta bladet från munnen och säg
            hur det är politiskt! Vilket politiskt ställningstagande gör försvarsministern
            när det gäller FOI:s uppdrag? Vilket politiskt ställningstagande
            gör försvarsministern när det gäller MoU:et vill man bryta det?
            Nej, det vill man inte. Av vilken anledning vill man inte bryta
            den? Av vilken anledning tycker man att det är okej att samarbeta
            med Saudiarabien trots att det finns sådana brister när det gäller
            mänskliga rättigheter i Saudiarabien?
          </note>
          <note>
            Det finns andra exempel också, men just i detta fall handlar
            det om hur FOI har haft tillåtelse att hantera ärendet. Det är
            det vi vill ha reda på. När det gäller att utkräva ett politiskt
            ansvar handlar det väldigt mycket om hur man hanterar vapenexporten
            från FOI:s sida och vilken kommunikation man har haft med Försvarsdepartementet
            om dessa former. På det möte vi hade i dag var det väldigt tydligt
            att FOI har hanterat dessa frågor utifrån de ramar som finns politiskt.
            Jag kan inte läsa ut något annat utifrån den situation som var,
            och jag tycker att det är det som är frågan man ska ställa sig:
            Finns det en politisk acceptans för att FOI hanterar sakerna på
            detta sätt eller inte? Det är den frågan vi vill ha svar på.
          </note>
          <note>
            Vi vet också att man med FOI:s kompetens, via detta företag om
            det nu är så, ska bygga en vapenfabrik. Det är inte så att vi
            gör det, men kompetensen som tillförs gör att man kan bygga en
            vapenfabrik i Saudiarabien. Frågan är: Är det från försvarsministerns
            sida ett politiskt försvarbart ställningstagande att tillåta detta?
          </note>
          <note type="speaker">
            Anf. 59 PETER RÅDBERG (MP):
          </note>
          <note>
            Herr talman! Ulrik Nilsson och Cecilia Widegren försöker lägga
            munkavle på oss så att vi inte ska få uttrycka oss. Det är beklämmande.
            Det är precis som Torbjörn Björlund just sade: Det ärende vi tar
            upp handlar om FOI, och det handlar om Must. Är inte det på Försvarsdepartementets
            bord? Det är min fråga.
          </note>
          <note>
            I sitt svar säger försvarsministern att vi inte ska bygga någon
            vapenfabrik i Saudiarabien. Men var det inte det som var syftet
            med företaget? Syftet var väl just att förbereda för att bygga
            en fabrik i Saudiarabien. Eller har jag missförstått hela poängen?
            Dick Sträng, den man som skulle leda detta och som har varit ute
            i medierna under ganska lång tid, har själv sagt att pengarna
            kommer från FOI. Han går själv ut och säger detta i medierna.
            Alla kan läsa det.
          </note>
          <note>
            Ekots avslöjande i morse, vilket jag tog upp som en fråga till
            försvarsministern, om de 100 000 kronor som Must hade så kallat
            lånat ut ligger i just detta härad. Precis som Torbjörn Björlund
            gjorde skulle jag, utifrån det politiska ställningstagandet och
            inget annat, vilja fråga hur mycket regeringen visste med anledning
            av FOI. Vi har full förståelse för att det är sekretess och för
            att polisutredningen fortgår och så vidare, men det är inte det
            vi frågar om.
          </note>
          <note>
            Jag ställer också en fråga till försvarsministern med anledning
            av den information man fick 2009 och 2010: Stämmer det, eller
            stämmer det inte?
          </note>
          <note type="speaker">
            Anf. 60 BODIL CEBALLOS (MP):
          </note>
          <note>
            Herr talman! Det är förbjudet att sälja vapen. Undantag kan göras
            om det är i försvarspolitiskt eller säkerhetspolitiskt intresse.
            Det får inte strida mot Sveriges utrikespolitik. För mig är det
            helt omöjligt att få ihop en försäljning av vapen, av vilket slag
            det vara må, med den svenska utrikespolitiken när det gäller mänskliga
            rättigheter i fallet Saudiarabien.
          </note>
          <note>
            Det handlar alltså inte om att ta kortsiktiga politiska poäng,
            som Ulrik Nilsson var uppe och pratade om. För mig är detta en
            samvetsfråga. Jag tycker inte att det är okej att vi för att värna
            den svenska vapenindustrin och det svenska försvaret har rätt
            att utsätta människor i andra länder för brott mot de mänskliga
            rättigheterna på det sätt vi faktiskt gör. Då handlar det egentligen
            inte bara om Saudiarabien, utan det handlar om flera andra länder
            också. Vi har fått skrivelsen om den svenska vapenexporten nu
            i dagarna, och vi kommer att titta på den och ta ställning till
            hur det ser ut.
          </note>
          <note>
            Det har som jag ser det skett en massa felaktigheter. Jag tycker,
            som jag sade tidigare, att det vi har genomlevt i Sverige under
            de senaste veckorna är en skandal. Vad gör vi framöver? Den lagstiftning
            som är utlovad, där vi ska skärpa lagstiftningen för att se till
            att vi inte kan sälja till odemokratiska stater, måste komma till
            skott. Vi kan inte vänta. Detta är ingenting ni får dra i långbänk
            längre. Det har ni nämligen gjort alldeles för länge. Genom att
            regeringen fick i uppdrag att göra det själv har egentligen ingenting
            skett förrän nu. Det är inte acceptabelt. De flesta partier här
            i riksdagen är faktiskt för en förändring, men ingenting har skett
            hittills.
          </note>
          <note>
            Det handlar också om öppenhet. Vi kan inte fortsätta att ha ett
            system med den slutenhet vårt svenska vapenexportsystem innebär.
            Det har flera tagit upp tidigare. Det finns andra länder där man
            tittar på att förändra regelverket, och det borde vi också göra.
          </note>
          <note type="speaker">
            Anf. 61 ULRIK NILSSON (M):
          </note>
          <note>
            Herr talman! Jag har några kommentarer till debatten. Först,
            Peter Rådberg: Nej, någon munkavle vill jag inte lägga på dig,
            men jag tror ändå att sådana här frågor utreds bäst av dem som
            är experter på utredningar, vare sig det är de rättsvårdande myndigheterna
            eller konstitutionsutskottet. Jag tror att det faktiskt är ett
            effektivare sätt än den typ vi diskuterar här, men munkavle nej.
          </note>
          <note>
            Sedan har jag fått två tydliga besked från Torbjörn Björlund
            och Bodil Ceballos: Det handlar inte bara om den aktuella frågan
            i interpellationen, utan det handlar om att stoppa all vapenexport
            till Saudiarabien. Då ska vi komma ihåg att vi var helt överens
            i våras om begäran om tillägget att göra det svårare att leverera
            till icke-demokratiska stater.
          </note>
          <note>
            Jag antar dock att det också kommer att få konsekvenser när vi
            ser dessa partiers önskemål om anslag till försvaret, för naturligtvis
            påverkas vapenindustrins och därmed försvarets anskaffning av
            materiel av ett sådant ställningstagande. Den konsekvensen, hur
            man upprätthåller både försvarsförmåga och klarar detta, hoppas
            jag att vi får se när vi diskuterar försvarets budget.
          </note>
          <note type="speaker">
            Anf. 62 CECILIA WIDEGREN (M):
          </note>
          <note>
            Herr talman! Det är rätt intressant att när man säger att man
            välkomnar granskning och vill vara öppen och transparent och att
            alla korten läggs på bordet har man lagt munkavle på någon. Nej,
            jag försöker hålla mig till formen. Och jag konstaterar att vi
            kommer att hamna i den här situationen igen, att vi vill ha alla
            korten på bordet. Det är därför vi som riksdagsledamöter har lagt
            fast att åklageriet och rättsväsendet har sin struktur, att vi
            har vår struktur inom riksdagens förvaltning och så vidare. Vi
            kommer till den dagen när vi ska ge och få alla korten på bordet,
            men det är då viktigt att hålla sig till formen.
          </note>
          <note>
            Herr talman! Flera av de ledamöter som är uppe här i debatten
            var också i kammaren 2005, när MoU:et slöts med Saudiarabien av
            dåvarande försvarsministern Leni Björklund. Flera partier som
            är här i kammaren var då också samarbetspartier till regeringen.
            De frågor som vi ställer i dag kopplade till MoU var lika relevanta
            då som de är nu. Inte minst tänker jag på det som Bodil Ceballos
            lyfter fram om de mänskliga rättigheterna.
          </note>
          <note>
            Det här är otroligt viktiga frågor, men de har koppling till
            ett annat statsråd och ska också hanteras i den ordningen. Och
            precis som du beskriver finns den årliga skrivelsen på riksdagens
            bord som hanterar just vapenexporten, och den ska hanteras i sin
            form.
          </note>
          <note>
            Man kan uppfattas som tråkig i det här fallet, men det är väldigt
            viktigt att om alla kort ska läggas på bordet ska det vara på
            lika villkor. Fördelen med KU:s granskning är just att sekretessen
            öppnas i många delar och att man kan få alla korten på bordet.
            Jag tycker att vi ska invänta granskningen, och jag välkomnar
            den.
          </note>
          <note type="speaker">
            Anf. 63 Försvarsminister STEN TOLGFORS (M):
          </note>
          <note>
            Herr talman! Först vill jag bara få fört till protokollet att
            jag tror att nästan ingenting av det som Bodil Ceballos nämnde
            ligger under mitt ansvarsområde, utan det ligger helt och hållet
            på UD gällande vapenexportreglerna.
          </note>
          <note>
            Nästa sak som jag tycker är viktig är att riksdagen stiftar lag
            och att rättsväsendet tillämpar lag. Nu har det inletts två förundersökningar
            i det här fallet, den ena efter vår anmodan till FOI gällande
            företaget SSTI, tror jag jag har inte sett den. Den andra handlar
            om sekretessfrågor. Justitiekanslern har beslutat att inleda en
            sådan förundersökning.
          </note>
          <note>
            Jag vill över huvud taget inte politiskt påverka hur dessa förundersökningar
            bedrivs, för det är en grundläggande skillnad mellan det politiska
            och det rättsvårdande arbetet i vårt land. Men vad jag vill säga
            är att allt regeringen gjort har skett inom ramen för det alldeles
            offentliga MoU:et från 2005 och svensk lagstiftning.
          </note>
          <note>
            Till Torbjörn Björlund vill jag säga: Jo, jag besvarade visst
            frågan redan i interpellationssvaret. Regeringspartierna är överens
            om att det inte ska byggas någon svensk vapenfabrik i Saudiarabien
            och avser att vidta åtgärder om något sådant skulle stå inför
            att utföras av svenska myndigheter. Det är exakt det svar som
            Torbjörn Björlund efterfrågade.
          </note>
          <note>
            Det här finns i ett perspektiv. Sverige har en restriktiv vapenexportlagstiftning.
            Det är i grunden förbjudet att exportera vapen men det kan lämnas
            undantag. Vi ser att det har skett en förskjutning från krigsmateriel
            för strid till övrig krigsmateriel.
          </note>
          <note>
            Kontrollregelverket gör att man får lämna tillstånd bara om det
            finns säkerhets- och försvarspolitiska skäl och det inte strider
            mot utrikespolitiken. Men detta bedömer inte regeringen, utan
            det är ISP med stöd av Exportkontrollrådet som har att göra avvägningarna.
            Då väger man också in ett antal andra faktorer, som respekt för
            mänskliga rättigheter och kränkningar. Det tror jag att inte minst
            Torbjörn Björklund vet, eftersom han finns med, har jag förstått,
            i EKR. Det sorterar alltså under UD som kontrollerar exporten
            av krigsmateriel. Och ISP prövar varje enskilt ärende i enlighet
            med gällande lagar, riktlinjer och EU:s gemensamma ståndpunkter.
          </note>
          <note>
            Mycket av det som jag hör nu i diskussionen handlar om någonting
            annat. Det ligger vid sidan av FOI. Det handlar om vapenexportkontrollagstiftningen,
            det handlar om hur EKR fungerar och det handlar om översyn av
            lagen om export av krigsmateriel. Det är en viktig debatt, men
            det är en annan debatt. Det finns också en bred enighet om att
            se över den lagstiftningen.
          </note>
          <note>
            Det träffades en uppgörelse 2011 mellan allianspartierna och
            Socialdemokraterna som lade grunden för en fortsatt bred parlamentarisk
            överenskommelse om exportkontrollen av försvarsmateriel och om
            att se över möjligheterna att skärpa exportkontrollen gentemot
            icke-demokratiska länder, och direktiv bereds för närvarande i
            Regeringskansliet. Detta blir då, herr talman, från min sida ett
            referat, därför att det är inte jag som är ansvarigt statsråd
            för frågan.
          </note>
          <note>
            Jag vill bara be Torbjörn Björlund att reflektera över det faktum
            att de första dagarna när den här debatten började var även han
            ute och tyckte saker som sedan visade sig inte vara korrekta.
            I det fallet handlade det om att EKR inte var informerade, vilket
            de sedan visade sig vara. Och jag har inga svårigheter att förstå
            varför det blir på det sättet ibland, därför att det är sekretessbelagda
            frågor. Min slutsats av detta blir bara: Låt oss vinna klarhet.
          </note>
          <note>
            Om det nu är så att det pågår två förundersökningar och det kommer
            en granskning i KU längre fram tror jag att man ska respektera
            och invänta det och framför allt också respektera att många saker
            fortsatt omfattas av sekretess. Då är det svårt att i en publik
            debatt föregripa saker som faktiskt är sekretessbelagda.
          </note>
          <note type="speaker">
            Anf. 64 TORBJÖRN BJÖRLUND (V):
          </note>
          <note>
            Herr talman! Jag tycker att det fortfarande finns fog för att
            ställa frågorna om försvarsministerns roll i det hela. Att Cecilia
            Widegren och Ulrik Nilsson ifrågasätter vår rätt att lyfta frågorna
            tycker jag är anmärkningsvärt. Vi lyfter de frågor som vi tycker
            är relevanta, och det har vi också gjort i det här sammanhanget.
          </note>
          <note>
            Formen är viktig för Cecilia Widegren, men det är innehållet
            i det politiska budskapet som jag tycker är det viktiga. Om vi
            har ett visst försvarsanslag ska vi vara positiva till det, även
            om det gäller olika saker. Det handlar inte om det; det är att
            blanda bort korten. Det är klart att KU ska granska det här, och
            det förutsätter jag att man tycker är bra.
          </note>
          <note>
            Vår uppgift är att lyfta fram de frågor där vi från oppositionens
            sida kan ifrågasätta regeringens ställningstaganden, och det här
            är ett ställningstagande som vi ifrågasätter från oppositionens
            sida.
          </note>
          <note>
            För min del handlar det mycket om att få reda på vad som egentligen
            har hänt när det gäller framför allt FOI:s roll i det hela, för
            det ligger ju under försvarsministerns ansvarsområde. Till exempel
            pressen att ta in pengar, att man ska sälja verksamhet, hur bra
            är det? Och hur pass mycket press kan det bli på att man ska sälja
            sin kompetens till, som jag tycker, fel länder? Till och med regeringen,
            som försvarsministern representerar i det här fallet, tycker att
            vi ska försvara mänskliga rättigheter i olika sammanhang, men
            i det här sammanhanget är det inte viktigt utan exporten är viktigare.
            Det tycker jag är anmärkningsvärt, oavsett vilket ansvarsområde
            det gäller.
          </note>
          <note>
            När det gäller sekretessen satt jag inte i Exportkontrollrådet
            när det här togs upp. Alltså har jag inte fått någon information.
            Att frågan har förekommit i Exportkontrollrådet kan ingen veta
            eftersom ingen har fått säga det, så den delen kan vi släppa.
          </note>
          <note>
            Vi har inte fått någon information. Tänker ministern till exempel
            ändra på FOI:s uppdrag i framtiden? Är det något han kan tänka
            sig? Och vilka rutiner gäller för kommunikation? Kommer ministern
            att ändra på en del rutiner, så att vi informeras av FOI? Det
            är det som kärnan i det hela. Var kommer det politiska ansvaret
            att hamna någonstans när det gäller de här frågorna?
          </note>
          <note type="speaker">
            Anf. 65 Försvarsminister STEN TOLGFORS (M):
          </note>
          <note>
            Herr talman! Nej, det är inte vad Torbjörn Björlund har sagt.
            Jag citerade hans eget pressmeddelande, och jag gör det igen:
            Frågan har varken varit uppe i försvarsutskottet eller i Exportkontrollrådet.
            Sedan vet jag att han några dagar senare ändrade sin formulering
            till att det handlade om honom själv som person. Och jag är i
            grunden inte alls kritisk mot det, för jag förstår att det kan
            bli så här eftersom mycket är sekretessbelagt. Det enda jag säger
            är att den sekretessen gäller för alla, också för Torbjörn Björlund.
            Och det gäller för mig i den här debatten till exempel. Det är
            därför som både jag och statsministern hänvisar till KU-granskningen
            längre fram och har välkomnat den, därför att där kan man berätta
            mer öppet också om sekretessbelagd information.
          </note>
          <note>
            Det är en självständig myndighet i form av ISP med vidhängande
            exportkontrollråd som prövar tillstånd för sådana här saker. Jag
            noterar att trots att Björlund sitter i Exportkontrollrådet hamnar
            avvägningen hos mig. Det är ett annat statsråds lagstiftning och
            myndighet som sedan gör en prövning av alla exportaffärer som
            svenska företag eller, i det här fallet, myndigheter vill genomföra.
            Det tycker jag är bra. Och det finns en bred parlamentarisk enighet
            om både lagstiftningen och formerna för prövningen och också om
            att lagstiftningen ska ses över.
          </note>
          <note>
            Jag vill vara tydlig med att det inte finns något regeringsbeslut
            som går utöver vad samarbetsavtalet från 2005 explicit anger.
            Alla beslut som är fattade ligger inom ramen för MoU och också
            inom ramen för gällande lag.
          </note>
          <note>
            Vårt ingångsvärde är att när staten Sverige sluter avtal med
            andra stater, oavsett regering, görs det seriöst och långsiktigt.
            Annars skulle man aldrig respektera svenska statens avtal.
          </note>
          <note>
            Jag utgår från att den dåvarande socialdemokratiska regeringen
            gjorde en seriös politisk prövning, att detta var något man ville
            genomföra när man ingick avtalet.
          </note>
          <note>
            Det är en annan sak att det inte har tecknats eller ingåtts projektavtal
            för mer konkret samarbete. Men MoU:et förlängdes automatiskt 2010.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:279
          </note>
          <note>
            Näringsminister Annie Lööf (C) var på grund av sjukdom förhindrad
            att vid dagens sammanträde besvara interpellation 2011/12:279
            av Josefin Brink (V) om egenintresse i regeringens välfärdsutvecklingsråd.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 23 mars
          </note>
          <note>
            Hillevi Larsson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 10 april.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 mars
          </note>
          <note>
            Hans Hoff
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            den 27 mars
          </note>
          <note>
            Hans Linde
          </note>
          <note>
            Björn Söder
          </note>
          <note>
            Björn Söder
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 april.
          </note>
          <note>
            17 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 27 mars
          </note>
          <note>
            Krister Örnfjäder
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 10 april.
          </note>
          <note>
            18 § Kammaren åtskildes kl. 18.30.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
