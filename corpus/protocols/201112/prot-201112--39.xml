<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--39</head>
          <docDate when="2011-11-30">2011-11-30</docDate>
        </div>
      </front>
      <body>
        <div>
          <note n="2c3ef31f">
            ﻿
          </note>
          <note n="31ab1a86">
            Riksdagens protokoll
          </note>
          <note n="4fb993e8">
            2011/12:39
          </note>
          <note type="date" n="94fe4948">
            Onsdagen den 30 november
          </note>
          <note n="6e8591d9">
            Kl. 09:00 - 16:31
          </note>
          <note n="c1c05f1d">
            1 § Justering av protokoll
          </note>
          <note n="617a9203">
            Justerades protokollet för den 24 november.
          </note>
          <note n="cf022ca5">
            2 § Anmälan om sammansatt utrikes- och försvarsutskott
          </note>
          <note n="48a07821">
            Från sammansatta utrikes- och försvarsutskottet hade följande
            promemoria inkommit:
          </note>
          <note n="aabab067">
            Sammansatt utrikes- och försvarsutskott
          </note>
          <note n="bd4be789">
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut den 15 november respektive den 22
            november 2011 överenskommit att genom deputerade i sammansatt
            utskott gemensamt bereda propositionerna 2011/12:29 Fortsatt svenskt
            deltagande i den internationella säkerhetsstyrkan i Afghanistan
            (ISAF) och 2011/12:33 Fortsatt svenskt deltagande i den internationella
            Kosovostyrkan (KFOR) .
          </note>
          <note n="8b444596">
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note n="c491d52f">
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            24 november 2011 utsett följande presidium:
          </note>
          <note n="61e9b102">
            Karin Enström (M), ordförande
          </note>
          <note n="94b39a24">
            Peter Hultqvist (S), vice ordförande
          </note>
          <note n="fdc48802">
            Martin Brothén
          </note>
          <note n="03c36263">
            Ingemar Wahlberg
          </note>
          <note n="7ceec3a0">
            Bilagan hade följande lydelse:
          </note>
          <note n="1c840963">
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note n="4ee2da88">
            LedamöterLedamöter
          </note>
          <note n="8e81c802">
            Suppleanter
          </note>
          <note n="8e81c802">
            Suppleanter
          </note>
          <note n="3d1621a0">
            Promemorian lades till handlingarna.
          </note>
          <note n="bb3627f1">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="7dacf7d0">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="df34ac01">
            KOM(2011)651
          </note>
          <note n="419f34da">
            KOM(2011)657
          </note>
          <note n="2df6691a">
            4 § Anmälan om fördröjda svar på interpellationer
          </note>
          <note n="07a2b176">
            Till riksdagen hade inkommit följande skrivelser:
          </note>
          <note n="f324c6bd">
            Interpellation 2011/12:145
          </note>
          <note n="b3aacd18">
            Interpellation 2011/12:145 Åtgärder för skadereducering inom
            beroendevården
          </note>
          <note n="2a4bf0af">
            Interpellationen kommer att besvaras fredagen den 16 december.
          </note>
          <note n="9a377440">
            Skälet till dröjsmålet är redan inbokade engagemang.
          </note>
          <note n="b4b7600f">
            Marianne Jenryd
          </note>
          <note n="f119a37e">
            Interpellation 2011/12:149
          </note>
          <note n="9066d607">
            Interpellation 2011/12:149 Kvaliteten i äldreomsorgen
          </note>
          <note n="2a4bf0af">
            Interpellationen kommer att besvaras fredagen den 16 december.
          </note>
          <note n="9a377440">
            Skälet till dröjsmålet är redan inbokade engagemang.
          </note>
          <note n="b4b7600f">
            Marianne Jenryd
          </note>
          <note n="ac568aab">
            5 § Hänvisning av ärenden till utskott
          </note>
          <note n="f6dcfce4">
            Föredrogs och hänvisades
          </note>
          <note n="f7d894d0">
            den 24 januari 2012
          </note>
          <note n="a63d5586">
            den 20 januari 2012
          </note>
          <note n="f750f70b">
            6 § Internationell samverkan
          </note>
          <note n="c8385a35">
            Föredrogs
          </note>
          <note type="speaker" n="23d673c2">
            Anf. 1 BODIL CEBALLOS (MP):
          </note>
          <u who="Q4942281" xml:id="i-7c5f9bd8f4672917-0" n="0c227e6d">
            <seg n="dd61b7ce">
              Fru talman! I det senaste numret av tidningen Riksdag det råder
              ingen tvekan om det. Därför ska vi inte bidra till infrastrukturinvesteringar,
              till vägar, reningsverk och så vidare. Det kan landet självt betala.
              Den förändringen av stödet har faktiskt skett.
            </seg>
            <seg n="482c1cb1">
              Vad det nu handlar om är att bidra till en modernisering av den
              ryska samhällsapparaten, om att i olika projekt kunna påverka
              för att man ska få en mer demokratisk attityd och för att man
              ska lyssna på sina egna medborgare och öppna upp sitt samhälle
              för mer tänk ungefär som här i Sverige. Det tycker jag är högst
              rimligt, så i den meningen försvarar jag regeringen.
            </seg>
            <seg n="c160bd10">
              Det bistånd som förr fanns till Ryssland har förändrats till
              att nu mer vara ett systemförändrande stöd, något som jag ställer
              upp på och tycker är bra. Det är rimligt att vi finns med för
              att ge Ryssland impulser till att modernisera sitt arbetssätt.
            </seg>
            <seg n="d5a2c54d">
              Med detta yrkar jag ännu en gång bifall till utskottets förslag
              i betänkandet.
            </seg>
          </u>
          <note type="speaker" n="0c248735">
            Anf. 8 KARIN ENSTRÖM (M):
          </note>
          <u who="Q3544279" xml:id="i-8ffee343c9163fd7-0" n="acf68c06">
            <seg n="7cdc99c1">
              Fru talman! Temat för morgonens debatt här är utrikesutskottets
              betänkande om utgiftsområde 5, Internationell samverkan. Det handlar
              om ett ramanslag om drygt 2 miljarder kronor, vilket i det stora
              sammanhanget kanske är en förhållandevis liten del av budgetpropositionen
              som helhet. Men här är kanske inte pengarna, krontalet, det viktiga,
              utan här berörs områden och ställningstaganden som är helt centrala
              för svensk utrikespolitik.
            </seg>
            <seg n="168a57ed">
              Bra med betänkandet är att det är ett utryck för den breda parlamentariska
              uppslutning som finns kring att Sverige ska ha och driva en aktiv
              utrikespolitik där frågor som rör internationell samverkan och
              arbetet för fred och säkerhet ska stå allra högst på dagordningen.
              Det är något som jag varmt välkomnar.
            </seg>
            <seg n="3a72170f">
              Fru talman! Jag vill göra ett par nedslag i de delar av utskottets
              betänkande som jag uppfattar som särskilt viktiga.
            </seg>
            <seg n="a994e323">
              För det första tar man i betänkandet fasta på att Europeiska
              unionen är det centrala forumet för svensk utrikes- och säkerhetspolitik.
              Så är det, och så kommer det att förbli. Europasamarbetet har
              under de senaste åren utsatts för påfrestningar genom den ekonomiska
              krisen. Ändå finns det nu ännu större anledning att fördjupa och
              förstärka vår gemensamma utrikespolitik.
            </seg>
            <seg n="6f9cf873">
              Det är genom ett aktivt deltagande inom EU:s utrikespolitik som
              vi allra bäst förvaltar Sveriges intressen. Det är då vi kan uppnå
              verklig skillnad genom att påverka en union som i sig består av
              en halv miljard människor och som utgör världens största gemensamma
              marknad. Därför är det också centralt att EU:s utrikespolitik
              fortsätter att utvecklas och att den nya utrikestjänsten får möjlighet
              att spela roll i det framtagandet.
            </seg>
            <seg n="b4bf644d">
              I utskottets betänkande välkomnas också regeringens ambition
              att stärka det militära och civila samarbetet mellan EU och FN.
              Det är en viktig signal. Det finns de som vill ge sken av att
              utvecklingen av en krishanteringsförmåga inom EU skulle vara någonting
              negativt för FN. Jag tror att det är precis tvärtom. Det är inget
              nollsummespel när vi arbetar för fred och säkerhet i världen.
              Ju fler som vill vara med och som kan ta ansvar och dra sitt strå
              till stacken, desto bättre!
            </seg>
            <seg n="17f7c1eb">
              FN och dess generalsekreterare har välkomnat att EU utvecklar
              en ökad förmåga att hantera väpnade konflikter, inte minst för
              att avlasta FN:s redan hårt ansträngda fredsinsatser som i dag
              omfattar cirka hundra tusen soldater i ett femtontal insatser
              runt om i världen. Här har EU en viktig roll att spela. Vi hoppas
              att den rollen kan bli ännu större.
            </seg>
            <seg n="177dc1db">
              För det andra, fru talman, tas i betänkandet fasta på att Sverige
              fortsatt ska ha ett starkt engagemang för internationell fred
              och säkerhet. Ett uttryck för detta är naturligtvis våra fredsfrämjande
              insatser i Afghanistan och på västra Balkan. Det gäller även den
              nyligen avslutade insatsen i Libyen. Men insatser som dessa kostar
              pengar. Det gör att man måste prioritera detta område om man menar
              allvar med sin ambition. Det är också därför anslaget inom ett
              annat utgiftsområde, nämligen 6, har fördubblats för de internationella
              insatserna den senaste mandatperioden.
            </seg>
            <seg n="a983062c">
              Att främja internationell fred och säkerhet ställer dock andra
              krav än att skicka ut soldater på fredsfrämjande insatser. Det
              handlar också om att säkra att vi har kompetens, information och
              forskning även inom Sverige på detta område. Sipri, som redan
              har varit uppe i denna debatt, spelar här en viktig roll och är
              världsledande på sitt område. Jag tycker att det är bra att utskottet
              klart och tydligt skriver i betänkandet att det är viktigt att
              det finns en grund, men det är också viktigt att Sipri liksom
              andra forskningsinstitut måste kunna attrahera andra forskningspengar.
              Det har man lyckats väldigt bra med, och det fick vi väldigt bra
              förklarat hos utskottet. Det finns med i betänkandet.
            </seg>
            <seg n="03bd46e9">
              För det tredje handlar det om att stå upp för och värna de mänskliga
              rättigheterna, och då inte minst kvinnors situation i väpnade
              konflikter. Här är det viktigt att fortsätta betona det engagemang
              som redan finns och som visar sig inför resolution 1325 och 1820.
              Regeringen har antagit en förstärkt handlingsplan för att försöka
              få stopp på sexuellt våld mot kvinnor och flickor, motverka straffrihet
              i dessa länder och, precis som varit uppe tidigare i debatten,
              stärka kvinnors delaktighet, deltagande och inflytande i att bygga
              fred. Min kollega Elisabeth Björnsdotter-Rahm kommer strax att
              tala mer om detta.
            </seg>
          </u>
          <note n="350e203b">
            Fru talman! Avslutningsvis yrkar jag bifall till utskottets förslag
            och avslag på reservationerna.
          </note>
          <note type="speaker" n="9126a775">
            Anf. 9 JULIA KRONLID (SD) replik:
          </note>
          <u who="Q4959972" xml:id="i-56653872fdaff8e0-0" n="8a452f17">
            <seg n="6e7568cf">
              Fru talman! Vi har hört lite olika infallsvinklar, och nu tänker
              jag att jag skulle vilja få lite klarhet i detta med svenska skattemedel
              till ryska reningsverk och till en form av biståndsinsatser i
              Ryssland även om det inte längre kallas bistånd inom detta utgiftsområde.
            </seg>
            <seg n="55dd7fd8">
              I regeringens budget står det nämligen klart och tydligt att
              inom anslaget till Sida för Östersjösamarbetet går huvuddelen
              inom miljösamarbetet till att finansiera reningsverk i Ryssland.
              Jag undrar lite hur regeringen anser det försvarbart att man inte
              har råd att ta ansvar för till exempel äldreomsorgen i Sverige
              men har råd att finansiera reningsverk i Ryssland. Jag skulle
              också vilja ha ett svar på när detta kommer att avslutas, om det
              nu är så att man instämmer i det jag har sagt om att det är dags
              att avsluta. Jag skulle vilja veta när regeringen tänker avsluta
              denna form av bidrag.
            </seg>
          </u>
          <note type="speaker" n="629c0554">
            Anf. 10 KARIN ENSTRÖM (M) replik:
          </note>
          <u who="Q3544279" xml:id="i-8ffee343c9163fd7-1" n="acf68c06">
            <seg n="03d75296">
              Fru talman! När man ställer olika utgifter mot varandra kan det
              ibland bli konstiga jämförelser.
            </seg>
            <seg n="46f91560">
              Här handlar det om att vi från Sveriges sida tycker att det är
              väldigt viktigt att vi som är strandländer runt Östersjön samarbetar
              för att försöka rädda vårt innanhav, som är väldigt känsligt.
              Det är känsligare än många andra hav; det är grundare, har mindre
              utbyte och en speciell fauna under vattnet som absolut är värd
              att beskydda. Därför har vi satsat mycket, och tidigare har vi
              hjälpt många länder runt Östersjön både med kompetens och med
              reda pengar för att se till att vi tillsammans får ett renare
              hav som vi ska kunna njuta av och fiska i. Det ska även våra barn
              och barnbarn kunna göra.
            </seg>
            <seg n="c4b5d63b">
              Däremot håller vi på med en omsvängning, vilket Urban Ahlin också
              redovisade. Här måste man väga olika saker mot varandra. Detta
              är så pass viktigt både för Sverige och för de andra Östersjöländerna
              att vi fortsätter att prioritera detta. Jag tror att vi alla tjänar
              på att ha ett renare Östersjön.
            </seg>
          </u>
          <note type="speaker" n="43f8b59c">
            Anf. 11 JULIA KRONLID (SD) replik:
          </note>
          <u who="Q4959972" xml:id="i-56653872fdaff8e0-1" n="8a452f17">
            <seg n="04fa3c68">
              Fru talman! Jag ifrågasätter inte att vi har ett behov av ett
              renare Östersjön och att det absolut är viktigt. Jag kan mycket
              väl tänka mig att Sverige kan bidra och hjälpa länder som inte
              har de ekonomiska möjligheterna. Vi är till exempel det kommer
              vi att ha en debatt om senare i december positiva till att bidra
              med miljösatsningar i utvecklingsländer.
            </seg>
            <seg n="370530c8">
              Det jag frågar här i dag är dock varför vi ska bidra med finansiering
              till ett land som Ryssland, som har de ekonomiska möjligheterna
              att stå för detta själva. Har det inte funnits möjligheter att
              genom olika avtal trycka på för att Ryssland också ska ta ansvar
              för Östersjön och att det ansvaret inte ska ligga på svenska skattebetalare?
              Jag är alltså inte emot ett renare Östersjön i sak, men här är
              det fråga om ansvar. Sverige tar ansvar för sin del, och Ryssland
              tar ansvar för sin del. Sedan kan vi samarbeta i utbildning och
              kompetens absolut.
            </seg>
            <seg n="6f8fe9a4">
              Regeringen har sagt ja till ett samarbete om den ryska gasledningen.
              Jag undrar om man inte här hade kunnat ställa vissa villkor och
              krav på Ryssland att ta ansvar för Östersjön när det gäller deras
              reningsverk. Hade detta kunnat vara en möjlighet att ställa lite
              krav?
            </seg>
          </u>
          <note type="speaker" n="7e714fda">
            Anf. 12 KARIN ENSTRÖM (M) replik:
          </note>
          <u who="Q3544279" xml:id="i-8ffee343c9163fd7-2" n="acf68c06">
            <seg n="75a81019">
              Fru talman! Julia Kronlid har rätt i att vi ska ställa krav,
              och vi ställer också krav. Länder som kan betala själva ska göra
              det i så stor utsträckning som möjligt. Detta har snarare handlat
              om att med kompetens och viss finansiering se till att vi får
              ordning på de stora miljöproblem som finns.
            </seg>
            <seg n="651e0ba2">
              Att koppla ihop detta med gasledningen tror jag är olyckligt,
              för det handlar om två olika typer av miljöfrågor. När det gäller
              gasledningen handlar det om en miljöprövning där Sverige skulle
              svara på frågan hur vi såg på gasledningens effekter på miljön.
            </seg>
          </u>
          <note type="speaker" n="5b915a2a">
            Anf. 13 FREDRIK MALM (FP):
          </note>
          <u who="Q3675520" xml:id="i-8ffee343c9163fd7-3" n="9da3141c">
            <seg n="9832e795">
              Fru talman! Vi har i dag att debattera utrikesutskottets första
              betänkande under detta riksmöte. Det berör utskottets behandling
              av utgiftsområde 5 i budgetpropositionen, om internationell samverkan
              för år 2012. Utgiftsområde 5 i statsbudgeten berör Sveriges förhållanden
              till och överenskommelser med andra stater och internationella
              organisationer. Det huserar också två myndigheter under detta
              utgiftsområde. Det är ISP, alltså Inspektionen för strategiska
              produkter, och Svenska institutet.
            </seg>
            <seg n="12d3c785">
              Betänkandet sträcker sig från frågor som rör forskning kring
              konflikter, fred och nedrustning över Sveriges engagemang för
              kvinnors rättigheter i exempelvis konflikter till vårt arbete
              inom regionala och internationella organisationer såsom Europeiska
              unionen, Förenta nationerna, Nordiska rådet, Nordiska ministerrådet
              och så vidare. Detta utgiftsområde omfattar ungefär 2 miljarder
              svenska kronor.
            </seg>
            <seg n="c6c0d653">
              Fru talman! Sverige är ett förhållandevis litet land. Vi befinner
              oss i centrum av globaliseringen, men vi befinner oss samtidigt
              geografiskt i utkanten av Europa. Vi är ett fredligt land det
              vet vi. Vi är ett land med en välutbildad befolkning. Vi har många
              människor från andra länder som bor, lever och jobbar här. Vi
              har alltid haft en ekonomi som är öppen för omvärlden. Vi är ett
              land som bejakar demokrati och frihet men också ett land som bejakar
              en öppen ekonomi, kapitalistiska principer och fri handel.
            </seg>
            <seg n="085b2143">
              Detta innebär att det är viktigt för oss i Sverige att vi inte
              bara är väl integrerade i världsekonomin utan att vi också har
              ett politiskt fördjupat samarbete med andra länder i världen,
              inom utvecklingssamarbetet och mycket annat. Det innebär i klartext,
              fru talman, att Sverige bör tillhöra kärnan i det europeiska samarbetet.
              Vi bör vara en aktiv medlemsstat i andra internationella organisationer
              såsom Nordiska rådet, Nordiska ministerrådet, Förenta nationerna,
              WTO, OECD med flera. I Folkpartiets fall anser vi också att Sverige
              bör vara medlem i Nato.
            </seg>
            <seg n="d8f67a45">
              Det innebär att Sverige också satsar på forskning. Att vi är
              en del av det internationella samfundet och den globala ekonomin
              innebär att vi satsar på forskning inom viktiga områden såsom
              nedrustning, ickespridning, freds- och konfliktforskning och annat
              som kan bidra till att vår värld blir bättre genom en ökad stabilitet
              och bättre möjligheter att motverka väpnade konflikter.
            </seg>
            <seg n="024963a2">
              Fru talman! Mitt största problem här i världen är inte att Sverige
              hjälper Ryssland med reningsverk. Det stora problemet är att Ryssland
              inte har genomgått ett reningsbad efter det sovjetiska imperialistiska,
              reaktionära och odemokratiska styre som landet hade i sju decennier
              till det mycket auktoritära styre som man nu ser under Putin,
              som dessutom återigen äntrar scenen som Rysslands främste man,
              även om han alltid har haft det bakom kulisserna på olika sätt,
              också under Medvedev. Vi ser en utveckling i Ryssland som på ett
              politiskt demokratiskt plan är djupt oroväckande. Det är förstås
              på det vi ska fokusera om vi riktar kritik mot Ryssland. Det är
              betydligt viktigare att fokusera på reningsbadet än på reningsverk,
              tycker jag.
            </seg>
            <seg n="1dae86ec">
              Fru talman! Det här innebär också att Sverige måste ligga i framkant
              för att värna kvinnors rättigheter, och det har nämnts av flera
              talare här tidigare. Förenta nationernas säkerhetsråd antog år
              2000 resolution 1325 om kvinnor, fred och säkerhet. Resolutionen
              betonar vikten av att kvinnor som berörs av konflikter också deltar
              i lösningarna av dem och att kvinnor finns representerade som
              aktörer i det internationella samfundets insatser för att skapa
              fred.
            </seg>
            <seg n="cff6a88e">
              Resolution 1325 följdes upp av resolution 1820, som handlar om
              att stoppa sexuellt våld mot civila med utgångspunkten att kvinnor
              och flickor är särskilt utsatta i konflikter. Den resolutionen
              har sedan följts upp och konkretiserats genom andra resolutioner.
              Och Margot Wallström har även utsetts till särskild representant
              för att bekämpa sexuellt våld i konflikter, vilket vi tycker är
              väldigt bra. Därutöver har regeringen antagit handlingsplaner
              och Europeiska unionen har antagit handlingsplaner, vilket också
              är väldigt positivt. Sverige har också som partnerland till Nato
              lyckats få in detta tänk och skrivningar om detta i Natos nya
              strategiska koncept som man enades om i Lissabon för ett år sedan.
            </seg>
            <seg n="d7376af2">
              Det här innebär att det finns en plattform att ta avstamp ifrån
              för att värna kvinnors rättigheter i konflikter. Problemet är
              bara att de länder som lite oftare än vi i Sverige går ut i krig
              inte alltid bryr sig särskilt mycket om de resolutioner som har
              undertecknats. Det är en väsentlig skillnad mellan att Sverige
              undertecknar resolution 1325 och vad som händer när det pågår
              massutrensningar och massvåldtäkter i Toroprovinsen i östra Kongo.
              Det finns ett enormt glapp här mellan vad vi förbinder oss till
              inom världssamfundet och i de internationella organisationer som
              vi verkar i och vad som sedan blir fallet i konfliktzoner.
            </seg>
            <seg n="755b2bfa">
              Därför, fru talman, är det viktigt att vi ser att det svenska
              arbetet för att synliggöra dessa resolutioner inte bara handlar
              om att vi själva ska efterleva dem bättre i till exempel internationella
              insatser. Det handlar också om att verka för att andra länder
              ska respektera kvinnors rättigheter bättre. Det är alltså i hög
              grad ett normativt arbete, och om Sverige sviker i detta arbete
              kan vi inte förvänta oss att andra länder ska leverera engagemang
              och resultat. Det är alltså väldigt viktigt i detta sammanhang
              att vi inte bara ser resolutionerna som en hemläxa för oss själva
              utan också som ett sätt att kunna påverka andra.
            </seg>
            <seg n="dea5c7d4">
              Det är viktigt att fler länder följer FN:s resolutioner och att
              varje land gör sin hemläxa för att dessa viktiga frågor ska vara
              en integrerad del inom säkerhetspolitiken, försvarspolitiken,
              de internationella insatserna och andra områden som berör kvinnor
              och flickor i konfliktsituationer.
            </seg>
          </u>
          <note n="b50ca2c8">
            Med dessa ord, fru talman, vill jag yrka bifall till utskottets
            förslag och avslag på motionerna.
          </note>
          <note type="speaker" n="eab530c6">
            Anf. 14 ABIR AL-SAHLANI (C):
          </note>
          <u who="Q4118653" xml:id="i-fee116f2c27d8c16-0" n="7e9899e0">
            <seg n="af42937f">
              Fru talman! Oavsett hur många gånger jag kommer att ställa mig
              här i talarstolen kommer jag att känna mig lika ödmjuk. I dag
              är jag extra nervös inför denna debatt eftersom det är min första
              utrikespolitiska debatt. Men jag känner också ett stort ansvar
              och en stor tacksamhet för denna möjlighet.
            </seg>
            <seg n="5d9f273a">
              Innan jag börjar irra i väg vill jag yrka bifall till utskottets
              förslag och avslag på de reservationer som finns.
            </seg>
            <seg n="2904ae69">
              Detta betänkande handlar om den svenska internationella samverkan.
              Där anger man olika inriktningar för hur den svenska internationella
              samverkan ska se ut. Bland annat skriver man ganska klart och
              tydligt att det är just freds- och säkerhetsfrämjande insatser,
              jämställdhetsfrågor och genomförandet av FN:s olika resolutioner,
              bland annat 1325, 1820, 1888 och 1889, som ska stå i fokus för
              vårt arbete, liksom nedrustnings- och ickespridningssamarbetet
              och redovisning av Sveriges engagemang i internationella organisationer
              såsom EU, FN, OSSE, Europarådet med flera.
            </seg>
            <seg n="d728c77c">
              Jag kommer att resonera om olika punkter i detta betänkande.
            </seg>
            <seg n="76ad229f">
              Trovärdighet är oerhört viktigt i utrikespolitiken. Det är A
              och O, speciellt för ett land av mindre mått som Sverige är. Därför
              går det inte att tala om fred samtidigt som Sverige säljer vapen
              eller olika komponenter som kan användas i stridssyfte till olika
              länder med något otydlig demokratisk eller icke demokratisk agenda.
            </seg>
            <seg n="46fd2286">
              Centerpartiet tog klar och stark ställning för en översyn av
              en ny lagstiftning om export av krigsmateriel på sin stämma i
              Åre i år. Därför välkomnar vi den lagstiftning som är på väg från
              regeringen. Det är jätteviktigt att vi inte talar med kluven tunga,
              att vi in till slutet orkar och vågar stå för människors rätt
              till demokrati och frihet.
            </seg>
            <seg n="94e48c06">
              Fattigdom är ett begrepp som har flera dimensioner. Det handlar
              inte bara om kronor och ören. Det handlar också om brist på respekt
              för det enskilda livet, brist på mänskliga rättigheter och brist
              på frihet och demokrati. Därför kan ingen här säga att Ryssland
              är en demokratiskt fungerande stat. Jag kan inte påstå det, även
              om det finns massor av naturtillgångar och pengar.
            </seg>
            <seg n="5f6a8c4c">
              Miljöaspekten är en oerhört viktig dimension av utrikes- och
              säkerhetspolitiken. Denna medvetenhet kanske inte finns i Ryssland.
              Därför måste Sverige finnas där och stötta i miljöarbetet.
            </seg>
            <seg n="21f6a29b">
              Därför vill jag rikta ett ord till Sverigedemokraterna och Julia
              Kronlid. Om vi menar allvar med att vi vill ha rent vatten i Östersjön
              kan vi inte stå med armarna i kors i ett hörn och sura och säga
              till Ryssland: Ja, men ni har pengar. Satsa på det själva! Vi
              måste i stället föregå med gott exempel, och om vi föregår med
              gott exempel följer förhoppningsvis Ryssland efter och kan kanske
              så småningom börja betala sina egna reningsverk. Men Östersjön
              och miljön väntar inte på att Ryssland ska få denna medvetenhet.
              Därför är det viktigt att Sverige går före.
            </seg>
            <seg n="90c5b182">
              Jag vill nu tala om ett ämne som ligger mig väldigt varmt om
              hjärtat, nämligen det europeiska samarbetet och speciellt utrikes-
              och säkerhetssamarbetet.
            </seg>
            <seg n="0de7e186">
              Jag ser på EU som en god stormakt. Det provocerar många när jag
              säger stormakt, men EU är en union av demokratiska stater, och
              tillsammans är vi ganska stora och mäktiga och kan göra väldigt
              mycket. Jag hoppas att vi så småningom genom detta gemensamma
              utrikes- och säkerhetssamarbete lyckas omvandla våra stora vackra
              ord för människans rättigheter, för individens frihet, för demokrati
              och fred till handling och inte bara ord. Det krävs ett enat EU.
              Det krävs ett starkt men också handlingskraftigt EU.
            </seg>
            <seg n="c3a5303d">
              Det är klart att jag hade önskat att FN var en annan typ av organisation,
              ett FN som var handlingskraftigt och verkligen stod upp för varje
              människas rättighet och varje enskild människas liv. Men där är
              vi inte än. FN är inte en union av demokratiska stater; FN är
              en union av stater som har territoriell kontroll över sina länder.
              Thats it.
            </seg>
            <seg n="0f01b782">
              Tyvärr kan inte FN agera, och det senaste exemplet på det är
              Syrien. FN har inte kunnat enas om ett gemensamt ställningstagande
              mot det lågintensiva inbördeskriget i Syrien. Jag tycker att det
              är en stor brist.
            </seg>
            <seg n="88cbdf18">
              Därför måste EU agera med sina medlemsländer, och Sverige måste
              höra till EU:s kärna. Jag brukar tänka på Sverige som en liten
              myra i sammanhanget. Vi är ett ganska litet land, men vi har ett
              stort förtroendekapital i utrikespolitiken. Om vi är en myra är
              EU en elefant, och lyckas vi pusha elefanten i rätt riktning kan
              vi tillsammans åstadkomma mycket för människor överallt i världen,
              inte bara inom unionens gränser.
            </seg>
            <seg n="712bfdb1">
              Fru talman! Sverige är som sagt ett litet land i sammanhanget
              men också ett land med stort förtroendekapital. Jag välkomnar
              regeringens inriktningar, bland annat vad gäller genomförandet
              av de olika resolutionerna om kvinnors utsatthet och situation
              i väpnade konflikter. Jag hoppas att vi orkar hela vägen. Jag
              lovar att Centerpartiet kommer att göra sitt yttersta för att
              få Sverige att alltid stå upp för alla människor oavsett var de
              är.
            </seg>
            <seg n="a455a048">
              Jag lovar också att Centerpartiet kommer att göra sitt yttersta
              för att få den nya lagstiftningen om krigsmateriel på plats.
            </seg>
          </u>
          <note type="speaker" n="8b2f2af8">
            Anf. 15 HANS LINDE (V):
          </note>
          <u who="Q1581082" xml:id="i-77b536cbe36be344-0" n="66795e47">
            <seg n="247b661d">
              Fru talman! Utgiftsområde 5 Internationell samverkan är sällan
              det område som skapar mest debatt i kammaren när vi debatterar
              budgeten. Det gör det dock inte till ett mindre viktigt utgiftsområde.
              Hur vi väljer att samverka med andra stater avgör många gånger
              hur vi uppfattas internationellt. Det är inte bara orden i de
              högtidliga deklarationerna som avgör hur vi uppfattas utan också
              vad vi gör.
            </seg>
            <seg n="909c4d6d">
              Inom detta utgiftsområde ryms mycket av det viktiga arbete som
              Sverige gör för att bidra till fred, säkerhet och konfliktförebyggande
              insatser. Helsingforss internationella fredsforskningsinstitut,
              Sipri, är ett tydligt exempel. Det är ett erkänt och oberoende
              forskningsinstitut som genom årsbok, hemsida och konferenser bedriver
              ett viktigt arbete i freds- och nedrustningsfrågor som inte ska
              underskattas och som kan påverka och har trovärdighet inte bara
              i Sverige utan också internationellt. Genom Sipris arbete har
              inte bara Sipri i sig fått trovärdighet. Även Sverige har fått
              ökad trovärdighet i freds- och nedrustningsfrågor.
            </seg>
            <seg n="66713a23">
              Sipri har debatterats mycket de senaste åren. Vi är många som
              har känt oro och varit kritiska till den skakighet som funnits
              i den borgerliga regeringens stöd till Sipri eftersom stödet vid
              tidigare tillfällen minskat. I år minskas det inte, och därför
              har inte Vänsterpartiet lagt fram några förslag till förändring
              i anslagen på utgiftsområdet.
            </seg>
            <seg n="6f79cc1c">
              I samband med att utrikesutskottet har behandlat anslagen i utgiftsområdet
              har man besvarat en rad motioner, bland annat från Vänsterpartiet
              om kvinnor i fredsfrämjande arbete, väpnade konflikter och konflikthantering.
            </seg>
            <seg n="a9ec4d6b">
              Jag yrkar bifall till reservation 3 från Miljöpartiet. Vänsterpartiet
              hade också stått bakom denna reservation om jag inte missat justeringstillfället
              på grund av ett mycket försenat nattåg från Umeå, vilket är ytterligare
              en konsekvens av att vi har en borgerlig regering som nedprioriterar
              banunderhållet.
            </seg>
            <seg n="7c858dad">
              Jag tar tillfället i akt att ta upp just frågan om kvinnor i
              fred och konflikter. När vi diskuterar krig och konflikter i kammaren
              och i internationella sammanhang, vilket vi gör tämligen ofta,
              är det nästan alltid utifrån mäns erfarenheter och behov. Kvinnors
              erfarenheter och situation osynliggörs alltför ofta, och kvinnors
              behov diskuteras som särintressen.
            </seg>
            <seg n="95e3ea2c">
              Krig och internationella militära insatser är dock aldrig könsneutrala.
              De påverkar män och kvinnor på olika sätt och i olika utsträckning.
              I många av världens konflikter är mäns våld mot kvinnor, det sexualiserade
              våldet, en bärande del av de stridande parternas krigföring. Det
              ser vi tyvärr många exempel på i dag. I många konflikter är det
              ett massförstörelsevapen och måste betraktas som det.
            </seg>
            <seg n="1c6ad534">
              Det här är ett våld som ofta ignoreras av de internationella
              insatserna och som alltför ofta fortsätter även efter att männen
              lagt ned sina vapen och det formellt råder vapenvila. Från Liberia,
              Kongo och en rad andra konflikter har vi lärt oss att även om
              det formellt råder fred mellan männen fortsätter männens krig
              mot kvinnorna.
            </seg>
            <seg n="93e3edd8">
              Vi vet också att krig och konflikter får andra konsekvenser för
              kvinnor. Det drabbar kvinnor på sätt som det inte drabbar män.
              Vi vet i dag att ingenting bidrar till att öka mödradödligheten
              så mycket som en väpnad konflikt. Det är ingen slump att de högsta
              nivåerna av mödradödlighet finns bland annat i östra Kongo och
              Sierra Leone. Kvinnor dör i samband med missfall och förlossningar
              på grund av det råder väpnad konflikt.
            </seg>
            <seg n="2311deaa">
              För elva år sedan kom FN:s säkerhetsresolution 1325 som tillsammans
              med resolution 1820 understryker vikten av kvinnors deltagande
              för att uppnå hållbar fred. Under dessa elva år har det skett
              framsteg; det kan man inte blunda för. Medvetenheten om sexualiserat
              våld i väpnade konflikter har ökat i Sverige och världen. Våld
              mot kvinnor erkänns i dag som en säkerhetsfråga. Resolutionen
              i sig räddar dock inga liv. Det krävs att resolutionen omsätts
              i handling, och det är något vi ser alldeles för sällan.
            </seg>
            <seg n="a7b40312">
              Ett framgångsrikt arbete med att möta och motverka konflikter
              måste inkludera kvinnor. Det måste inkludera ett feministiskt
              perspektiv där vi ser och synliggör kvinnors situation i konfliktområden.
              Det handlar om att i det konfliktförebyggande arbetet inkludera
              kvinnor och se bristande jämställdhet som en av de faktorer som
              skapar konflikter.
            </seg>
            <seg n="4b79495e">
              Under väpnade konflikter måste vi se och synliggöra hur kvinnor
              drabbas, kvinnors situation, och genomföra riktade insatser för
              att stödja kvinnor. I de internationella insatserna måste vi ha
              med både män och kvinnor, och det måste finnas kompetens och kunskap
              att se och förstå hur våld drabbar män och kvinnor på olika sätt.
              Sist men inte minst måste vi i freds- och försoningsprocesser
              också inkludera kvinnor.
            </seg>
            <seg n="428ba1da">
              Jag vill understryka att det är viktigt att vi inte ser kvinnor
              i konflikter som passiva offer. Vi ser i många av världens konfliktområden
              och i före detta konfliktområden som befinner sig i fredsprocesser
              hur kvinnor spelar en helt avgörande roll. Kvinnor är inte passiva
              offer utan aktörer. Det understryks inte minst genom årets Nobels
              fredspris som ger en utmärkt signal på detta område.
            </seg>
            <seg n="37dc4253">
              Min och Vänsterpartiets målsättning är att de kvinnor som kämpar
              för fred och säkerhet i världen ska känna att de har en tydlig
              allierad i Sverige.
            </seg>
            <seg n="652cb698">
              Fru talman! Jag vill avslutningsvis säga något om samarbetet
              kring Östersjön. I och med att vårt närområde har förändrats behöver
              Sveriges relationer också förändras. De massiva biståndsinsatser
              som Sverige genomförde i Baltikum och Ryssland på 90-talet har
              i dag till stor del fasats ut. Att förändra samarbetet får dock
              inte innebära att vi vänder våra grannländer ryggen, och framför
              allt inte befolkningen i dessa länder.
            </seg>
            <seg n="80b53c8b">
              Låt mig ge ett konkret exempel på det svenska demokratistöd vi
              har i dag i Ryssland. Genom detta ger vi stöd till hbt-aktivister
              i Sankt Petersburg. Det innebär att de kan ha föreningar och ge
              ut informationsmaterial där de informerar allmänheten om vad det
              innebär att vara hbt-person i Ryssland som är ett land med mycket
              homofoba fördomar. Man har även haft en filmfestival och gett
              hbt-aktivister möjlighet att besöka Sverige.
            </seg>
            <seg n="55b6f304">
              Nu diskuterar man i Sankt Petersburg, faktiskt i detta nu, att
              införa en lagstiftning som skulle förbjuda det man kallar propaganda
              för homosexualitet. Med den nya lagstiftningen är risken stor
              att det i framtiden inte är möjligt att till exempel ge ut informationsmaterial,
              kunna ha en filmfestival eller för den delen hålla den man älskar
              i handen när man går på stan eftersom man då riskerar fängelsestraff.
            </seg>
            <seg n="d6fd18bd">
              I detta läge finns det uppenbarligen de som tycker att Sverige
              ska dra tillbaka sitt stöd, vända hbt-aktivisterna ryggen. Vänsterpartiet
              är inte ett sådant parti. Vi ska vara ett parti som står upp för
              hbt-personers rättigheter oavsett var, när och med vilka motiv
              de kränks och inskränks.
            </seg>
          </u>
          <note type="speaker" n="f82db7ad">
            Anf. 16 DÉSIRÉE PETHRUS (KD):
          </note>
          <u who="Q4972645" xml:id="i-1360dd601594f7d9-0" n="bab71c47">
            <seg n="7f6726b2">
              Fru talman! Vi debatterar nu betänkandet Internationell samverkan
              . Det handlar om hur mycket medel vi ska anslå för konflikthantering,
              medling och fredsarbete inom det internationella samfundet. Medlen
              avser elva olika anslag på 2 miljarder och har bäring på Sveriges
              förhållande till och överenskommelser med andra stater och internationella
              organisationer.
            </seg>
            <seg n="b22ed230">
              Som ett litet land är vi beroende av goda kontakter internationellt
              och av att kunna verka genom olika internationella organisationer
              FN, OSSE, Europarådet, Nato, Arktiska rådet, Nordiska ministerrådet
              och EU. Vi i Sverige ser framför allt EU som en viktig arena för
              arbetet på det internationella området för att främja fred.
            </seg>
            <seg n="46390a52">
              EU har en särställning i Sveriges utrikes- och säkerhetspolitik,
              och vi ser att det finns behov av att ytterligare utveckla EU:s
              gemensamma utrikes- och säkerhetspolitik. Den gemensamma utrikestjänsten
              i EU, EEAS, har nu startat sin verksamhet och ska förhoppningsvis
              ge EU en starkare röst i internationella sammanhang. Som jag ser
              det kan EU därigenom bidra till att framför allt stärka mänskliga
              rättigheter i olika internationella kontakter och insatser.
            </seg>
            <seg n="2e2130ff">
              Vi ser behov av att i vissa fall delta i insatser för att lösa
              konflikter, vilket också kan bidra till att viktiga mål som fattigdomsbekämpning
              och stärkande av demokrati och mänskliga rättigheter genomförs.
              Insatsen i Libyen är exempel på en insats där fokus var på att
              skydda civila i en väpnad konflikt, och förhoppningsvis kan vi
              i förlängningen bidra till att stärka mänskliga rättigheter och
              demokrati i landet. Där leddes insatsen av Nato, men vi kristdemokrater
              välkomnar också fler insatser i FN:s regi, i form av FN:s fredsbevarande
              styrkor.
            </seg>
            <seg n="ff08f447">
              Fru talman! I den arabiska vårens spår återstår mycket arbete
              på området fred och säkerhet. Här kan Sverige bidra på många olika
              sätt för att verka för demokrati och mänskliga rättigheter, som
              ju är en av våra prioriteringar i utrikespolitiken. I utgiftsområde
              5, som vi nu debatterar, finns ett anslag till Svenska institutet.
              När vi nyligen besökte dem visade de oss ett projekt för bloggare
              med deltagare från Nordafrika och Mellanöstern. De kan mycket
              väl ha varit med och bidragit till den arabiska våren.
            </seg>
            <seg n="e7d1e2ee">
              Utrikes-, utvecklings-, säkerhets- och försvarspolitiken ska
              understödja varandra inom ramen för sammanhållna svenska insatser
              för freds- och säkerhetsfrämjande. Vi vet att folket i samband
              med den arabiska våren krävt demokrati och frihet, men också jobb,
              utveckling och mänskliga rättigheter. Alla människor berörs på
              olika sätt och vill ha bostad, arbete, utbildning, mediefrihet,
              en rättsstat, hälsa, fria och rättvisa val med mera. Här är det
              viktigt att vår politik håller ihop, i den sammanhållna politik
              som vi beslutat om i riksdagen, det som benämns politik för global
              utveckling, PGU.
            </seg>
            <seg n="aca2bbc9">
              Fru talman! Sipri besökte nyligen utrikesutskottet. De har ett
              stort förtroende i det internationella arbetet för forskning om
              fred och säkerhet. De jobbar med en bred palett av frågor. På
              en aidskonferens nyligen mötte jag några forskare från Sipri som
              studerade förhållandet mellan hälsa och säkerhet. Som vi tidigare
              varit inne på har vi också kopplingar mellan miljö och säkerhet,
              vilket jag tror behöver uppmärksammas mer i framtiden. Många frågor
              i politiken hänger ihop, och det är viktigt att vi stöder den
              forskning som kan ge oss politiker ett brett underlag. Säkerhetspolitiken
              har ett brett anslag; det handlar inte enbart om vapen och militära
              förmågor.
            </seg>
            <seg n="7b7262bb">
              Sverige har en lång tradition av att arbeta för fred och säkerhet.
              Regeringen visar i budgetpropositionen på vikten av att arbeta
              med nedrustning och icke-spridningsarbete. I våras beslutade vi
              i utskottet att ge regeringen i uppdrag att återkomma angående
              ett så kallat demokratikriterium vad avser vapenexporten. Det
              är ett viktigt steg för att markera riksdagens vilja att vapen
              inte ska exporteras till icke-demokratier. Det finns till stora
              delar redan reglerat men behöver ytterligare förtydligas. Regeringen
              bereder, som det står i betänkandet, för närvarande ett förslag
              om ny lagstiftning om krigsmateriel. Vi kristdemokrater hoppas
              att regeringen snarast möjligt återkommer i frågan.
            </seg>
            <seg n="d13965f2">
              Fru talman! Det är viktigt att Sverige verkar på många olika
              områden med fredsarbete. Det är bra att vi försöker bidra till
              medling i olika konflikter. Där kan vi säkert bli bättre, precis
              som Urban Ahlin från Socialdemokraterna sade tidigare i debatten.
              Det är bra att vi är pådrivande för att stärka EU:s dialog och
              medlingskapacitet. Sverige bör fortsätta att arbeta för att det
              etableras ett europeiskt fredsinstitut.
            </seg>
            <seg n="68a62772">
              Även FN har en viktig roll som medlare, och där är Folke Bernadotteakademins
              utbildningsinsatser viktiga. Deras arbete och forskning kring
              FN-resolutionerna 1325 och 1820 visar på Sveriges engagemang för
              kvinnors utsatthet i krig och konflikter. Sverige har varit drivande
              i att det förra året inrättades en funktion med en särskild representant
              för FN:s generalsekreterare för att bekämpa sexuellt våld i krig
              och konflikter. Sveriges ekonomiska bidrag var viktigt för att
              snabbt få uppdraget på plats. Margot Wallström har ett tvåårigt
              mandat, och hon har gjort ett mycket bra arbete med dessa frågor.
              Vi vet att kvinnor drabbas mer av det sexuella våldet, och från
              Kongo har vi fått fasansfulla historier om massvåldtäkter som
              ger skador och men för livet för dem som blir utsatta. Det är
              en krigföring som påverkar hela samhället.
            </seg>
            <seg n="d9a3732f">
              Kvinnors roll i konflikter behöver uppmärksammas än mer. Det
              handlar naturligtvis om skyddsaspekten men även om att öka kvinnors
              deltagande i fredsprocesserna och i de internationella freds-
              och säkerhetsfrämjande insatserna för att förbättra insatsernas
              effektivitet och kvalitet. Regeringens politik syftar dessutom
              till att fler kvinnor ska delta i internationella insatser för
              att stärka jämställdheten ute i fält. Resolution 1325 har funnits
              i ganska många år, och många talar om den, men det är ofta svårt
              att få den att bli konkret när vi ser de olika konflikter som
              finns runt om i världen.
            </seg>
            <seg n="d011daaa">
              I många länder är kvinnor inte en naturlig del i konfliktarbetet.
              Man hittar olika anledningar till att kvinnor inte behöver införlivas
              i arbetet. Här måste vi anstränga oss mer för att hitta smarta
              vägar framåt. Det gäller framför allt i kulturer som sätter stopp
              i ett tidigt skede. Jag hör att det ofta sker i Afghanistan där
              lokala ledare säger att de inte vill ha en diskussion om jämställdhet
              och kvinnors rättigheter. Hur tacklar vi det? Och hur kan kvinnorna
              i Libyen delta nu, efter kriget och konflikten? Vilka möjligheter
              får kvinnorna att verkligen delta? Här tror jag att vi måste göra
              mer för att utveckla och göra arbetet mer konkret när det gäller
              de viktiga resolutionerna 1325 och 1820.
            </seg>
            <seg n="0db08a7f">
              Fru talman! Vi har fortfarande många utmaningar framför oss vad
              gäller freds- och konflikthantering. Nordafrika och Mellanöstern
              är regioner i vårt närområde där vi bör bidra till fred och stabilitet.
              Vi har också områden som Afrikas horn där det mänskliga lidandet
              är enormt på grund av konflikter som når in i Somalia, Eritrea,
              Etiopien, Sudan. Där måste Sverige i både EU och FN öka ansträngningarna
              för att få till stånd en fredlig utveckling. Sverige ska fortsätta
              att ha höga ambitioner när det gäller att bidra till fred och
              utveckling i världen. Sverige ska arbeta i enlighet med de ambitioner
              som fastslås i politik för global utveckling. Det gäller konflikthanteringsinsatser
              i konfliktländer runt om i världen, men det gäller även andra
              områden. Vi ska stödja fredlig utveckling. Vårt bistånd och vår
              krigsmaterielexport måste verka i samma riktning.
            </seg>
          </u>
          <note n="ec8f953d">
            Med detta vill jag, fru talman, yrka bifall till utskottets förslag
            i betänkandet.
          </note>
          <note type="speaker" n="bd50c493">
            Anf. 17 ELISABETH BJÖRNSDOTTER RAHM (M):
          </note>
          <u who="Q4939382" xml:id="i-324a2190a51c06d7-0" n="32425212">
            <seg n="82b78fbf">
              Fru talman! Många kvinnor världen över saknar i dag makt över
              sitt eget liv. De förvägras grundläggande rättigheter och utbildning
              och utsätts för diskriminering. Även avsaknaden av kvinnligt inflytande
              inom politik och samhällsutveckling är på många platser i världen
              ett hinder för en demokratisk och hållbar global utveckling.
            </seg>
            <seg n="fa2bc9b5">
              I dag debatterar vi i kammaren betänkandet UU1, Internationell
              samverkan , ett betänkande som bland annat lyfter fram konflikthantering
              och kvinnor samt fred och säkerhet, vilket med tanke på vår omvärld
              känns oerhört angeläget.
            </seg>
            <seg n="3c6641dd">
              Under den arabiska våren spelade kvinnorna en viktig roll för
              den förändring som kom till stånd. Men många vittnar nu om att
              det är svårt för kvinnorna att vara en del av den fortsatta processen.
              I det civila samhället har kvinnorna inte i någon särskilt stor
              utsträckning kunnat vara aktiva och delta. Därför saknar både
              kvinnorna själva och samhället deras erfarenheter.
            </seg>
            <seg n="38564216">
              Av denna anledning finns det inte en naturlig plattform, eftersom
              kvinnorna har varit både begränsade och marginaliserade. Det är
              därför mycket viktigt att kvinnorna nu ges utrymme. Det är avgörande
              för den fortsatta demokratiseringsprocessen att kvinnorna deltar
              fullt ut, precis som de gjorde under protesterna.
            </seg>
            <seg n="af41c8d7">
              Sverige har en stark tradition av att främja och stödja demokratiprocesser
              runt om i världen. Behovet av en tydlig svensk röst i frågor som
              rör mänskliga rättigheter och demokrati är fortsatt stort.
            </seg>
            <seg n="7920e64b">
              Fru talman! Demokrati är en ständigt pågående process som grundar
              sig i människors lika värde. Varje individ har en unik rätt att
              leva sitt liv i frihet och att få säga, tycka och skriva vad hon
              vill utan risk för repressalier. Själva förutsättningen för ett
              lands demokratiska utveckling är att de mänskliga rättigheterna
              tas på allvar. Kvinnors medverkan i både civilsamhället och uppbyggandet
              av institutioner är avgörande för att skapa ett demokratiskt samhälle.
            </seg>
            <seg n="d61d6536">
              Ett jämställdhetsperspektiv och ett särskilt fokus på kvinnors
              fri- och rättigheter genomsyrar Moderaternas nya utrikespolitiska
              plattform. Vår politik handlar om frihet och människors rättigheter.
              För oss är det självklart att svensk utrikespolitik ska vara en
              tydlig röst för frihet och mänskliga rättigheter runt om i världen.
              Kränkningar av kvinnors rättigheter är ett av de största hindren
              för demokrati och ekonomisk utveckling.
            </seg>
            <seg n="20619635">
              Under det gångna året har vi följt revolutionerna i Nordafrika
              och Mellanöstern, där kvinnorna har varit en naturlig del av protesterna.
              I Moderaternas nya utrikesplattform lyfts FN:s resolution 1325
              fram. Den handlar om kvinnor, fred och säkerhet. Resolutionen
              betonar vikten av att kvinnor som berörs av konflikter också deltar
              i lösningen av dem och av att kvinnor finns representerade som
              aktörer i det internationella samfundets insatser för att skapa
              fred.
            </seg>
            <seg n="d26fb1d5">
              Fru talman! Sverige är ett öppet land med ett långtgående internationellt
              engagemang. Demokratin och de mänskliga fri- och rättigheterna
              utgör hörnstenarna i vår utrikespolitik. Dessa sköts bäst genom
              kraftfulla internationella institutioner och en stark internationell
              rättsordning. Vi ska medverka till frihet, fred och försoning
              såväl i vår egen som i andra delar av världen. Detta kräver att
              vi ställer tydliga krav på våra samarbetsländer. Kultur, religion
              och tradition kan aldrig motivera avsteg från principen om jämställdhet,
              icke-diskriminering och alla människors frihet och lika värde.
            </seg>
            <seg n="1e71aa6c">
              Det är först när kvinnor i samma omfattning och utsträckning
              som män är delaktiga i civilsamhället, får tillgång till utbildning,
              förvärvsarbete och äganderätt samt kan skyddas mot övergrepp som
              ett lands utveckling kan ta verklig fart. Vi ska därför lägga
              fortsatt stor kraft på dessa områden inom såväl utvecklingsarbetet
              som övrigt internationellt arbete.
            </seg>
            <seg n="93617e33">
              Vi i Sverige visar vår solidaritet genom att stötta de demokratiska
              processerna, vara tydliga med våra krav på mänskliga rättigheter
              samt genom bistånd, FN-stödda insatser och icke-politiska organisationer
              vara på plats i världen där det händer.
            </seg>
          </u>
          <note n="dbe1f6ac">
            Därför yrkar jag bifall till förslaget i utskottets betänkande
            och avslag på motionerna.
          </note>
          <note n="6c902b72">
            Överläggningen var härmed avslutad.
          </note>
          <note n="fdb3d253">
            7 § Statliga insatser för akademiker med utländsk utbildning
          </note>
          <note n="c8385a35">
            Föredrogs
          </note>
          <note n="07deb3ba">
            Tredje vice talmannen konstaterade att ingen talare var anmäld.
          </note>
          <note n="a7a09614">
            8 § Ändring i lagen om tävling med hästdjur
          </note>
          <note n="c8385a35">
            Föredrogs
          </note>
          <note n="07deb3ba">
            Tredje vice talmannen konstaterade att ingen talare var anmäld.
          </note>
          <note n="82b1cbcb">
            9 § Utdelning av livsmedel till de sämst ställda i unionen
          </note>
          <note n="c8385a35">
            Föredrogs
          </note>
          <note n="07deb3ba">
            Tredje vice talmannen konstaterade att ingen talare var anmäld.
          </note>
          <note n="d7fe30db">
            10 § Utlåtande med anledning av kommissionens meddelande om den
            gemensamma fiskeripolitikens internationella dimension
          </note>
          <note n="c8385a35">
            Föredrogs
          </note>
          <note n="07deb3ba">
            Tredje vice talmannen konstaterade att ingen talare var anmäld.
          </note>
          <note n="f9007dac">
            11 § Subsidiaritetsprövning av kommissionens förslag om skatt
            på finansiella transaktioner
          </note>
          <note n="c8385a35">
            Föredrogs
          </note>
          <note type="speaker" n="c3a30af2">
            Anf. 18 FREDRIK OLOVSSON (S):
          </note>
          <u who="Q3373667" xml:id="i-c3a3b1baf05716f8-0" n="aebd44fc">
            <seg n="ece856ef">
              Fru talman! Alltsedan den väldigt allvarliga finanskrisen briserade
              under 2008 har den internationella debatten om hur den finansiella
              sektorn bör regleras och beskattas diskuterats med förnyad kraft.
              På bordet ligger frågor om bankernas kapitaltäckning, om tillsynen
              av finansmarknaden, om stabilitetsavgifter till stabilitetsfonder
              och om behovet av en bättre beskattning, som är dagens debattämne.
            </seg>
            <seg n="5c5d4a9c">
              Det finns flera skäl att diskutera just skattefrågorna och den
              finansiella sektorn.
            </seg>
            <seg n="c0f31537">
              För det första är finanssektorn underbeskattad i förhållande
              till andra delar av ekonomin.
            </seg>
            <seg n="cec44188">
              För det andra är det en sektor som genom sitt sätt att fungera
              eller möjligen inte fungera har bidragit till stora välfärdsförluster,
              arbetslöshet och stora underskott i de stater som tvingats rycka
              ut till dess försvar. När bankdirektörer och finansfolk har löpt
              amok är det löntagare, barn och pensionärer som fått betala.
            </seg>
            <seg n="c0708441">
              För det tredje finns det skäl att fundera över hur en beskattning
              kan utformas så att den i sig kan bidra till att marknaden fungerar
              på ett bättre sätt.
            </seg>
            <seg n="05fbac41">
              De här skälen gör att frågan om beskattning av finansiella transaktioner,
              som EU-kommissionen nu har föreslagit, är intressant. Det är spännande
              och bra att de driver den diskussionen och processen framåt, tycker
              jag. Lägg märke till att det vi i dag ska diskutera är en subsidiaritetsprövning.
              Det innebär inte att riksdagen tar ställning till förslaget i
              detalj utan att vi ska se huruvida det håller sig inom det kompetensområde
              som EU:s institutioner har att hålla sig inom.
            </seg>
            <seg n="ea5b18c6">
              Även om vi socialdemokrater anser att idén om en finansiell transaktionsskatt
              är intressant och att förslaget därför bör mötas med en form av
              välvilligt intresse finns det inslag som vi inte kan acceptera.
              Att införa en skatt med det huvudsakliga syftet att dra in egna
              medel till EU:s budget vid sidan av medlemsstaterna anser vi inte
              vara acceptabelt.
            </seg>
            <seg n="0d86383f">
              Vi har inga invändningar mot att en eventuell framtida skatt
              på finansiella transaktioner i stor utsträckning måste styras
              av gemensamma och övernationella regelverk. Det säger sig självt
              att nationella skillnader i den här typen av beskattning gör att
              den förlorar i effektivitet. Möjligheterna att utnyttja skillnader
              i systemet skulle i sig göra det möjligt för aktörer att tjäna
              pengar genom skatteplanering eller att helt undvika skatt genom
              att lägga om sin verksamhet till andra länder. Ska en sådan här
              skatt bli framgångsrik måste många och helst alla betydelsefulla
              finansiella centrum vara med. Ska den fungera i EU måste i princip
              alla stater ställa upp.
            </seg>
            <seg n="0f84299b">
              Det är dock en diskussion som ligger närmare en sakbehandling
              än en subsidiaritetsprövning. I den prövningen menar vi att de
              delar av EU-kommissionens förslag som gör skatten på finansiella
              transaktioner till en EU-skatt måste arbetas om. Där har kommissionen
              gått utöver den kompetens som medlemsstaterna tilldelat den.
            </seg>
            <seg n="b0a40658">
              Vi vill att ett motiverat yttrande, som det heter, från Sveriges
              riksdag ska innehålla ett tydligt besked om att vi inte accepterar
              att EU flyttar fram sina positioner på skatteområdet genom att
              skapa egna medel till unionen vid sidan av medlemsstaterna. Men
              vi anser också att ett motiverat yttrande bör ge stöd till idén
              om en bättre beskattning av den finansiella sektorn.
            </seg>
            <seg n="d8eebd74">
              Därför, fru talman, yrkar jag bifall till Socialdemokraternas
              reservation i utlåtandet. Riksdagen bör rösta ja till ett sunt,
              klokt och balanserat motiverat yttrande, med ett nej till EU-skatt
              men med en positiv inställning till det fortsatta arbetet med
              att bättre beskatta den finansiella sektorn.
            </seg>
          </u>
          <note type="speaker" n="e9700817">
            Anf. 19 MATS PERTOFT (MP):
          </note>
          <u who="Q6043976" xml:id="i-6e250e52c30864a9-0" n="9d057d8f">
            <seg n="5ede1fab">
              Fru talman! Riksdagen ska i dag ta ställning till var inom Europeiska
              unionen beslutet om en skatt på finansiella transaktioner ska
              tas. Det handlar om en subsidiaritetsprövning. Subsidiaritet är
              ett ord från katolicismen som handlar just om på vilken nivå beslut
              ska tas.
            </seg>
            <seg n="6fa29761">
              Från Miljöpartiets sida här är vi överens med Vänsterpartiet
              menar vi att beslutet om skatt på finansiella transaktioner bör
              tas på EU-nivå, om ett sådant beslut ska tas. I Sverige har vi
              redan tidigare prövat att ta det på nationell nivå. Det var ingen
              vidare succé med den så kallade valpskatten.
            </seg>
            <seg n="de81f9ed">
              Finansiell handel över huvud taget är mer internationell än att
              ett enskilt land kan styra över den. Därför menar vi att det är
              rätt att ta beslutet på EU-nivå. Däremot är vi väldigt noggranna
              med att betona att vi inte anser att Europeiska unionen och kommissionen
              ska få egen beskattningsrätt. Det är en helt annan fråga. Visserligen
              är det inte detta som avgörs i dag här i kammaren, men man måste
              ändå ta in denna fråga i debatten eftersom beskattningsrätt ju
              kan bli följden av detta beslut. Först ska vi besluta var beslutet
              ska tas, men vi måste samtidigt tänka på vad det egentligen är
              vi ska besluta om.
            </seg>
            <seg n="4ea8763f">
              När det gäller skatt på finansiella transaktioner kan jag också
              hänvisa till vad föregående talare sade om underbeskattningen,
              det vill säga att handeln i den finansiella sektorn i dag inte
              är tillräckligt beskattad. Där finns ett utrymme, av likvärdighetsskäl
              men också för att resurserna behövs.
            </seg>
            <seg n="046f0838">
              Nu är väl Sverige inte ett land där vi kan säga att finanssektorn
              har dragit med sig stora kostnader sedan vi klarade av 90-talskrisen,
              och det ska vi vara glada över. Men det finns andra länder inom
              EU där det tydligt har visat sig att den här sektorn inte har
              fungerat. Det gäller även länder utanför EU. Jag kan nämna att
              vi de senaste dagarna har hört väldigt positiva rapporter från
              Island, som långsamt kravlar sig upp ur sitt katastrofscenario.
              Där har den finansiella sektorn dragit ned en hel nation i en
              djup kris.
            </seg>
            <seg n="1e82d19d">
              Visst finns det fog för att kräva beskattning av finansiella
              transaktioner. Dessa medel skulle mycket väl behövas i krisens
              Europa. Förutom på de finansiella kostnaderna tänker jag till
              exempel på vad som framkom i en rapport som kom häromdagen detta
              anknyter till ett helt annat område, nämligen klimatmötet i Durban
              nämligen att EU-länderna i princip har skurit ned sina klimatsatsningar
              med 45 miljarder enligt en beräkning från revisionsfirman Ernst
              det är klart. Jag förstår att det är problematiskt för Socialdemokraterna.
            </seg>
            <seg n="9a989a44">
              När globaliseringsfonden blev aktuell i riksdagen 2005 var samtliga
              partier i Sveriges riksdag motståndare till dess bildande. Även
              om vi också då hade olika ståndpunkter om arbetsmarknadspolitiken
              var vi överens om att detta är ett ansvar för respektive medlemsland.
              Den dåvarande socialdemokratiska regeringen tvingades trots detta
              till slut acceptera fonden som en del av en större uppgörelse
              om EU:s långtidsbudget.
            </seg>
            <seg n="4a03f24c">
              Sedan dess har fonden expanderat, men det har inte rått någon
              oklarhet om att när programperioden är avslutad ska Sverige verka
              för en uppfattning i linje med den svenska modellen, det vill
              säga att globaliseringsfonden ska avslutas.
            </seg>
            <seg n="6e9abe90">
              Fru talman! Jag nämnde tidigare att globaliseringsfonden med
              tiden har expanderat. Nu föreslås inte bara en fortsättning utan
              en ytterligare breddning. Det ska inte bara handla om hjälp för
              uppsagda i företag runt om i Europa, utan nu siktar man även in
              sig på att till exempel tillhandahålla ekonomiskt stöd till icke
              konkurrenskraftigt jordbruk, och man vill ha detta för hela programperioden
              20142020. Det handlar om totalt 3 miljarder euro där max 2 ½ miljard
              ska kunna användas till jordbruk. I svenska kronor handlar det
              om 29 miljarder.
            </seg>
            <seg n="2e2d482e">
              Ur svensk synvinkel är detta problematiskt ur flera aspekter.
              Vi anser inte att det finns ett europeiskt mervärde med den typen
              av arbetsmarknadspolitik. Det är varje medlemsstats eget ansvar.
              Vidare anser vi att en för stor del av EU:s budget redan går till
              jordbruksstöd. Vi anser dessutom inte att EU-avgiften behöver
              höjas. Om man i alla lägen behåller alla fonder och dessutom säger
              ja till nya kommer EU-avgiften så klart att höjas. Det handlar
              om att ta ansvar för ekonomin inte bara här hemma i Sverige utan
              också på Europanivå.
            </seg>
            <seg n="432b8a48">
              Fru talman! Jag vill klargöra att erfarenhetsutbyte, utvärdering
              och gemensamma målsättningar är arbetssätt som givetvis bör användas
              av samtliga medlemsstater. Vi kan lära och ska lära av varandra,
              men varje land inom EU är ansvarigt för den egna sysselsättnings-
              och socialpolitiken. Låt det inte råda någon oklarhet om detta!
              Ett effektivt EU-samarbete på sysselsättningsområdet kräver respekt
              för såväl medlemsländernas olika utgångspunkter som nationell
              praxis på arbetsmarknaden. EU:s roll bör i detta fall enbart vara
              stödjande och kompletterande.
            </seg>
            <seg n="eac45d3d">
              Jag var övertygad om att vi skulle vara överens om detta inför
              dagens debatt, men jag kan tyvärr konstatera att socialdemokraterna
              i arbetsmarknadsutskottet har haft en egen politikutveckling i
              denna fråga. Det kan väl ibland vara bra med politikutveckling,
              men det gick kanske lite väl fort i den här frågan och det blev
              kanske lite väl fel.
            </seg>
            <seg n="51b29fc0">
              Socialdemokraterna har med sin nya linje i denna fråga övergivit
              en lång tradition av att hävda att arbetsmarknadspolitiken är
              en fråga för varje medlemsland, och det beklagar jag.
            </seg>
            <seg n="d085cac8">
              Det kan i sammanhanget vara intressant att berätta hur till exempel
              Göran Persson, Socialdemokraternas före detta partiledare och
              statsminister, uttryckte sig om förhandlingarna när globaliseringsfonden
              var aktuell. Så här sade han: Jag ska säga att jag dessutom naturligtvis
              har kritiserat hårt The Global Adjustment Solidarity Fund, eller
              vad den nu heter den där skapelsen som Barroso och hans gäng hittat
              på. Men jag kan till min stora ledsnad konstatera att jag är ensam
              om att göra det, åtminstone vid de offentliga överläggningarna.
            </seg>
            <seg n="e25df7b7">
              Detta är ord som i dag lika gärna skulle kunna beskriva en förhandling
              mellan Göran Persson och socialdemokraterna i arbetsmarknadsutskottet.
            </seg>
            <seg n="e62ec80e">
              Fru talman! Det är såväl Alliansens som en majoritet av utskottets
              ledamöters bedömning att varje EU-land självt kan uppnå målen
              med globaliseringsfonden. Det ligger inom varje medlemsstats eget
              ansvar. Förslaget kan i dess nuvarande skick inte anses förenligt
              med subsidiaritetsprincipen. Riksdagen bör därför besluta att
              avge ett motiverat yttrande till Europaparlamentets, rådets och
              kommissionens ordförande i enlighet med 10 kap. 6 § i riksdagsordningen.
              Vår inställning är densamma oavsett om det just för stunden passar
              oss eller inte. Därmed yrkar jag bifall till förslaget i utlåtande
              AU3.
            </seg>
          </u>
          <note type="speaker" n="e136bfa2">
            Anf. 26 PATRIK BJÖRCK (S) replik:
          </note>
          <u who="Q5577436" xml:id="i-71cbd582faaa504d-0" n="02a89f3d">
            <seg n="d113b8d3">
              Fru talman! Efter det här eldfängda talet måste jag erkänna att
              jag inte var beredd på att det skulle bli ett replikskifte. Till
              skillnad från Tomas Tobé visste jag att vi hade lämnat in en reservation
              och blev inte alls förvånad över att så var fallet. Jag kommer
              inte ihåg om Tomas Tobé var ordförande vid det möte när vi gjorde
              detta, men jag tror det. Det var väl något möte i utskottet som
              Tomas Tobé missade. Men Tomas Tobé har tydligen blivit lite förvånad
              över den här reservationen och väldigt ideologiskt uppladdad och
              hållit en långt och mycket EU-kritiskt anförande där han försökt
              att använda den här subsidiaritetsprövningen för att distansera
              sig från EU-samarbetet. Man kan fundera över vem det är som förflyttar
              sig i Europafrågorna, om det är vi socialdemokrater eller om det
              är Tomas Tobé och Moderaterna.
            </seg>
            <seg n="0ecc3778">
              Det jag försökte säga i mitt anförande var att oavsett vad vi
              tycker om alla olika hanteringar av Europafrågorna i det svenska
              parlamentet prövar vi oss fram och försöker att hantera Lissabonfördraget,
              de regler som gäller och våra olika processer för att det ska
              fungera. Det kommer nog att ta lite tid innan den subsidiaritetsprövning
              som vi nu är inne i sätter sig så att vi får en rimlig behandling
              av detta och så att det kommer att fungera som det är tänkt och
              som är rimligt för kommissionen, Europaparlamentet och Sveriges
              riksdag.
            </seg>
            <seg n="e525c2af">
              I det läget var det min tanke att man skulle kunna ha en subsidiaritetsprövning
              som prövade just subsidiariteten och inte sakfrågan. Jag inser
              att alla som är motståndare till samarbete på Europanivå kommer
              att använda subsidiaritetsprövningarna för att hävda sin Europakritiska
              linje. Jag blir möjligen lite förvånad över att det kommer från
              Moderaterna och Tomas Tobé.
            </seg>
          </u>
          <note n="dde78991" type="speaker">
            Anf. 27 TOMAS TOBÉ (M) replik:
          </note>
          <u who="Q6212174" xml:id="i-0dd959e0d03ab75a-0" n="02a89f3d">
            <seg n="eb742178">
              Fru talman! Tack för möjligheten till ett replikskifte, Patrik
              Björck! Vi är tydliga. Vi är stora vänner av EU-samarbetet. Vi
              driver starkt på för att vi ska ha ett starkt Europa, och särskilt
              i dessa allvarliga tider. Men det finns en sak som uppenbarligen
              skiljer oss i denna fråga. Vi står nämligen fast vid uppfattningen
              att arbetsmarknadspolitik är en nationell fråga. Vi tycker inte
              att vi i varje läge ska se till att få en förflyttning bort ifrån
              detta. Om detta har Socialdemokraterna och vi varit fullkomligt
              överens. Det har aldrig rått någon tvekan om att när det kommer
              till det principiella är vi helt överens. Vi har stor förståelse
              för att man kan ha olika åsikter när vi under loppets gång har
              prövat detta med inriktning på globaliseringsfonden. Det är fullt
              naturligt för det har vi i inrikesdebatten.
            </seg>
            <seg n="09818011">
              Men vad är det som har gjort att Socialdemokraterna har svängt
              180 grader och numera anser att det finns ett europeiskt mervärde
              av en arbetsmarknadspolitik? Vilket ansvar vill Socialdemokraterna
              ta när man nu öppnar för att Sverige inte har en enhällighet i
              den här frågan?
            </seg>
            <seg n="e0a499d0">
              Avslutningsvis skulle jag vilja fråga om Patrik Björck menar
              att den här nya linjen kommer att ligga fast. Eller är det här
              en rörlig materia där det finns en politisk utveckling i den socialdemokratiska
              riksdagsgruppen? Eller är detta bara kopplat till ledamöterna
              i arbetsmarknadsutskottet?
            </seg>
          </u>
          <note type="speaker" n="180bae63">
            Anf. 28 PATRIK BJÖRCK (S) replik:
          </note>
          <u who="Q5577436" xml:id="i-71cbd582faaa504d-1" n="02a89f3d">
            <seg n="ab0c3a83">
              Fru talman! Det här handlar om vår uppfattning i subsidiaritetsprövningen.
              Det är den vi har tagit ställning till och inget annat. Tomas
              Tobé var lite sen in i kammaren och missade tydligen de delar
              av mitt anförande där jag mycket tydligt slog fast att den svenska
              modellen baserad på kollektivavtal mellan starka parter inte i
              något läge får inskränkas utan ska stärkas. Där kan jag lugna
              Tomas Tobé.
            </seg>
            <seg n="636b1d0d">
              Däremot har vi fört en helt annan debatt, bland annat i går kväll,
              om hur den moderata politiken, som Tomas Tobé framför allt för
              fram i arbetsmarknadsutskottet, kraftfullt försvårar för parterna
              att agera på den svenska arbetsmarknaden. Ni lägger förslag efter
              förslag som kraftigt försämrar möjligheten att driva den svenska
              modellen, men det är en helt annan debatt, fru talman. Det är
              inte en debatt som vi ska föra här. Jag för gärna en debatt om
              hur moderat politik urholkar den svenska modellen, men det har
              inte med dagens ärende att göra.
            </seg>
            <seg n="f6bb3222">
              Här handlar det om bedömningen av om det är möjligt att visa
              solidaritet i Europa genom att medlemsstaterna själva agerar eller
              om man gör det bättre på unionsnivå. Vi har konstaterat att vi
              delar kommissionens uppfattning att detta kan göras på unionsnivå.
              Det är det vi tar ställning till här i dag.
            </seg>
            <seg n="269e46f2">
              Sedan kan man naturligtvis använda subsidiaritetsprövningar för
              att hävda en EU-kritisk linje i största allmänhet. Det är naturligtvis
              vars och ens möjlighet att göra det i den här kammaren, och jag
              kan inte på något sätt moralisera över det. Jag kan bara vara
              lite fundersam inför att det kommer just från Tomas Tobé.
            </seg>
            <seg n="9bcb6334">
              Debatten i sakfrågan kommer vi att få återkomma till, och den
              ser jag fram emot. Det ska bli spännande att få ta den med Tomas
              Tobé.
            </seg>
          </u>
          <note n="1ff4ef59" type="speaker">
            Anf. 29 TOMAS TOBÉ (M) replik:
          </note>
          <u who="Q6212174" xml:id="i-0dd959e0d03ab75a-1" n="02a89f3d">
            <seg n="ce2797da">
              Herr talman! Det är intressant att Patrik Björck och Socialdemokraterna
              inte i sak vill argumentera för sitt ställningstagande. Man konstaterar
              lite kort att man delar kommissionens bedömning. Det var ju det
              vi ville komma fram till. Vad är det för nytt som har skett i
              Socialdemokraternas linje när man nu helt plötsligt tycker att
              det finns ett EU-mervärde i att vi ska ha en arbetsmarknadspolitik?
              Det är ju det som jag i grunden beklagar. Sedan kommer vi i sak
              att ha en debatt.
            </seg>
            <seg n="4a95a2de">
              Vi tycker att det är oroväckande att det ska bli 3 miljarder
              i ytterligare programinsatser till detta och att en stor del ska
              riktas in mot jordbruk. Det kommer vi att ha en vidare debatt
              om, men det intressanta här är ju vad det är som har gjort att
              Socialdemokraterna helt plötsligt har svängt 180 grader. Jag kan
              bara hoppas att det handlar om en process bland ledamöterna i
              arbetsmarknadsutskottet som har handlat om att det har gått lite
              för fort och där man tyvärr har landat fel.
            </seg>
            <seg n="e775c739">
              Vi är väldigt tydliga med att vi är positiva till EU-samarbete,
              men vi står fast vid att arbetsmarknadspolitiken är någonting
              som ligger på de enskilda medlemsstaterna. Det är ju om detta
              vi hela tiden har försökt att vara överens. Det är klart att det
              är viktigt, om man har den inställning som vi har, att också vara
              tydlig om detta när man gör en subsidiaritetsprövning.
            </seg>
            <seg n="106ebfa9">
              Det är bara att beklaga att Socialdemokraterna uppenbarligen
              har vaknat upp på fel sida i den här frågan.
            </seg>
          </u>
          <note n="6c902b72">
            Överläggningen var härmed avslutad.
          </note>
          <note n="848b5079">
            13 § Subsidiaritetsprövning av förslaget till förordning om Europeiska
            unionens program för social förändring och social innovation
          </note>
          <note n="c8385a35">
            Föredrogs
          </note>
          <note n="6b5d96cc">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="b6f61ed6">
            Anf. 30 SVEN-OLOF SÄLLSTRÖM (SD):
          </note>
          <u who="Q6201234" xml:id="i-396ca35783a0e96d-0" n="3703cee4">
            <seg n="3d77bff4">
              Herr talman! Vi ska debattera subsidiaritetsprövning av förslaget
              till förordning om Europeiska unionens program för social förändring
              och social innovation. Först vill jag yrka bifall till reservation
              1.
            </seg>
            <seg n="93720a18">
              Sverigedemokraterna anser att medlemsstaterna har ansvaret för
              att utforma och genomföra politiken på det sysselsättnings- och
              socialpolitiska området. Vi bedömer till skillnad från utskottsmajoriteten
              att programdelarna Progress och Eures strider mot subsidiaritetsprincipen.
              Vi gör bedömningen att medlemsstaterna själva bäst och med bästa
              resultat kan uppnå målen för programmen på nationell nivå.
            </seg>
            <seg n="0a70a877">
              Någon skulle nu kunna påstå att vår bedömning har färgats av
              vårt motstånd mot en harmonisering av arbetsmarknads- och socialpolitiken.
              Men det är vår övertygelse att denna övervakning i syfte att harmonisera
              inte är till gagn för medlemsstaterna. Det ska erkännas att den
              påverkan på framför allt arbetsmarknadspolitiken och arbetsmarknaden
              som EU-medlemskapet har haft de senaste åren förskräcker.
            </seg>
            <seg n="596d5324">
              När det gäller den tredje programdelen, som rör mikrofinansiering
              och socialt entreprenörskap, delar vi utskottsmajoritetens bedömning,
              förutom att vi har en mer skeptisk syn på mikrokrediter som sådana.
            </seg>
            <seg n="3ab84c1b">
              Jag kan också konstatera att det som under förra riksdagsåret
              var någonting nytt och unikt, att Alliansen hävdade svenskt självbestämmande
              i subsidiaritetsprövningar, numera närmast verkar vara en omläggning
              av politiken, om vi tittar på de ärenden vi i går hade på riksdagsgruppens
              bord. Jag hälsar Alliansen välkommen till den EU-kritiska planhalvan.
            </seg>
          </u>
          <note type="speaker" n="31622636">
            Anf. 31 JOSEFIN BRINK (V):
          </note>
          <u who="Q517206" xml:id="i-67a9679a2abe9e19-0" n="5feffd6e">
            <seg n="de8854eb">
              Herr talman! Jag har väldigt begränsade röstresurser på grund
              av en infektion så jag ska fatta mig kort.
            </seg>
            <seg n="bb2bb11f">
              Vänsterpartiet anser att det är positivt att människor ges möjlighet
              att söka och ta arbete i andra länder. Vi har därför inga invändningar
              mot den programdel som innebär utökad samordning av arbetsförmedlingstjänster
              så att det blir enklare för arbetssökande och arbetsgivare att
              hitta varandra över gränserna. Men vi är positiva till detta under
              förutsättning att den här rörligheten inte sker på bekostnad av
              löner, arbetsvillkor och det nationella självbestämmandet över
              arbetsmarknadspolitiken.
            </seg>
            <seg n="4b820f8c">
              Vi vänder oss därför emot den ständiga och gradvisa ökningen
              av EU:s inflytande över utformningen av arbetsmarknads- och socialpolitiken.
              Under de senare åren har vi sett hur de fackliga rättigheterna
              bit för bit har inskränkts av EU:s olika institutioner och hur
              allt hårdare press från olika håll har satts på medlemsstaterna
              att harmonisera och samordna sin arbetsmarknadspolitik. Vi har
              också sett hur de värst drabbade euroländerna under året i praktiken
              har tvingats genomföra kraftiga försämringar av löntagarnas villkor.
            </seg>
            <seg n="e06f7b57">
              Det är mot den här bakgrunden som vi vänder oss mot att sjösätta
              ett program som ytterligare ökar EU:s inflytande och styrning
              över medlemsstaternas arbetsmarknads- och socialpolitik. Det är
              frågor som demokratiskt valda företrädare i varje land är bäst
              lämpade att besluta om och utforma.
            </seg>
            <seg n="b65d7f76">
              Vi anser därför, till skillnad från majoriteten, att programdelen
              Progress strider mot subsidiaritetsprincipen. Jag yrkar därför
              avslag på majoritetens förslag och på Sverigedemokraternas reservation
              men bifall till reservation nr 2.
            </seg>
          </u>
          <note type="speaker" n="67fbe323">
            Anf. 32 PATRIK BJÖRCK (S):
          </note>
          <u who="Q5577436" xml:id="i-5879282eedd47ded-0" n="02a89f3d">
            <seg n="13e78d64">
              Herr talman! I det här ärendet, som är en subsidiaritetsprövning
              av förslaget till förordning om Europeiska unionens program för
              social förändring och social innovation, stöder vi regeringens
              och utskottets förslag.
            </seg>
            <seg n="79b90489">
              Jag tänker egentligen bara uttrycka det stödet och försöka avhålla
              mig från den typ av debatt som Tomas Tobé försökte dra i gång.
              Jag lovar, herr talman, både den här kammaren och Tomas Tobé,
              att vi självklart kommer att kunna diskutera sakinnehållet i både
              detta utlåtande och det andra utlåtandet när det är dags att diskutera
              och besluta om detta. Det vi tar ställning till i dag är subsidiaritetsprövningen.
              Där ställer vi oss bakom utskottets förslag i utlåtandet.
            </seg>
          </u>
          <note type="speaker" n="75556e1e">
            Anf. 33 PENILLA GUNTHER (KD):
          </note>
          <u who="Q4951444" xml:id="i-b4d0f260312fd867-0" n="0a0775c0" next="i-a9d62812919476d5-0">
            <seg n="658c7646">
              Herr talman! Alliansen vill väldigt gärna se en utveckling av
              det sociala företagandet i Sverige. Den strategi för socialt entreprenörskap
              som presenterades av Europeiska ekonomiska och sociala kommittén,
              EESK, i oktober i år speglar mycket väl det åtagande för sociala
              företag som varje land i EU bör ha.
            </seg>
            <seg n="cba952ae">
              EESK vill ha en gemensam beskrivning av det sociala företagandet,
              och vi i Sverige känner igen oss i den beskrivningen. Det ska
              vara primära sociala ändamål före vinständamål. De ska vara av
              samhällsnyttig karaktär och i allmänhetens eller medlemmarnas
              intressen. Det ska företrädesvis vara icke vinstdrivande, och
              det huvudsakliga överskottet ska investeras i verksamheten.
            </seg>
            <seg n="517ec9f5">
              Detta med mera är beskrivningar som EU har gjort i det program
              som vi diskuterar kring social förändring och social innovation,
              men inte minst som sagt i den strategi som har lagts fram av EESK.
            </seg>
            <seg n="cca152f2">
              Förbättrad tillgång till kapital och skräddarsydda finansiella
              lösningar är av högsta prioritet för det sociala företagandet.
              EU:s medlemsstater och dess institutioner och myndigheter måste
              säkerställa att sociala företag inkluderas och beaktas på liknande
              villkor som andra företagsformer i politiska initiativ och program
              som är riktade till företagande över huvud taget.
            </seg>
            <seg n="2a5f8f60">
              Vikten av det sociala företagandet och potentialen för tillväxten,
              sociala värden och breddad arbetsmarknad ska inte underskattas.
              Att ha en överblick över de olika initiativ som finns inom medlemsländerna
              skulle gynna beslutsfattare, utförare och deltagare i arbetsintegrerande
              sociala företag. Storbritannien, Slovenien, Italien och Finland
              har särskilda lagar för sociala företag. Det är olika juridiska
              företagsformer, olika slags uppdrag och innehåll, som i vissa
              länder ger till exempel skattelättnader.
            </seg>
            <seg n="4d581dbc">
              EESK föreslår att man ska skapa en observationsgrupp för socialt
              företagande på EU-nivå, och det är något som vi i Alliansen stöder.
              Gruppen ska ansvara för att statistik över sociala och ekonomiska
              resultat samlas in och sprids samt inkludera det sociala företagandet
              i forsknings-, innovations- och utvecklingsprogram. Det innebär
              att huvudansvaret för sociala företags tillväxt och utveckling
              ligger på varje land men att förutsättningarna öppnas för gemensamma
              initiativ på området. Därför anser vi med anledning av dagens
              ärende, det vill säga subsidiaritetsprövning av förslaget till
              förordning om Europeiska unionens program för social förändring
              och social innovation, att rollfördelningen är så viktig att aktiviteterna
              ska ske på rätt nivå. Det är precis det som subsidiaritet handlar
              om. Hela principen handlar om att beslut ska fattas på lägsta
              möjliga effektiva nivå. Det som landet självt kan besluta om ska
              landet naturligtvis besluta om.
            </seg>
            <seg n="f4ad7000">
              Herr talman! EU-kommissionen har lämnat ett förslag som vi diskuterar
              nu. Det bygger på tre befintliga instrument, nämligen Progress,
              Eures och instrumentet för mikrokrediter inom Progress. Syftet
              är att bidra till genomförandet av Europa 2020-strategin och dess
              övergripande mål och integrerade riktlinjer.
            </seg>
            <seg n="5ee9a4b5">
              En del av förslaget handlar om mikrofinansiering och socialt
              entreprenörskap. Därför anser vi, återigen, från Alliansens sida
              att det är viktigt att ha en övergripande strategi för utveckling
              av detta inom EU. Men inriktningen av europeiska insatser och
              instrument ska styras av principerna om ett europeiskt mervärde.
              De europeiska åtgärderna ska ses som ett komplement till medlemsstaternas
              egna insatser på sysselsättningsområdet. Det är medlemsstaterna
              som har huvudansvaret och innehar de främsta instrumenten för
              att utforma och genomföra politiken på de sysselsättnings- och
              socialpolitiska områdena.
            </seg>
            <seg n="33d8e936">
              Mot denna bakgrund välkomnar Alliansen programdelarna Progress
              och Eures. Målen för programmen är det som inte i tillräcklig
              utsträckning kan uppnås av medlemsstaterna själva. Vi är däremot
              tveksamma till om det finns ett europeiskt mervärde i att främja
              mikrokreditgivning och stöd till socialt företagande från EU.
              Varje EU-land bör självt kunna nå dessa mål. Alliansen anser att
              denna del av förslaget strider mot subsidiaritetsprincipen och
              vill därför att riksdagen skickar ett motiverat yttrande till
              EU.
            </seg>
          </u>
          <note n="e12ac2fa">
            Herr talman! Jag yrkar bifall till utskottets förslag.
          </note>
          <note n="6c902b72">
            Överläggningen var härmed avslutad.
          </note>
          <note n="81636678">
            Ajournering
          </note>
          <note n="744d3843">
            Kammaren beslutade kl. 11.13 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="Q4951444" xml:id="i-a9d62812919476d5-0" n="0a0775c0" prev="i-b4d0f260312fd867-0">
            <seg n="96d6cb8b">
              Återupptagna förhandlingar
            </seg>
          </u>
          <note n="a436a59a">
            Förhandlingarna återupptogs kl. 16.00.
          </note>
          <note n="12664e32">
            14 § Beslut om ärenden som slutdebatterats den 24 november
          </note>
          <note n="b34deaa2">
            Punkt 1
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="6ddfa68e">
            Punkt 4
          </note>
          <note n="8122289f">
            Punkt 6
          </note>
          <note n="0b478b18">
            Punkt 8
          </note>
          <note n="92aa3b32">
            Övriga punkter
          </note>
          <note n="b34deaa2">
            Punkt 1
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="6ddfa68e">
            Punkt 4
          </note>
          <note n="5dc20c0a">
            Punkt 5
          </note>
          <note n="8a6d4a27">
            Punkterna 6 och 7
          </note>
          <note n="b34deaa2">
            Punkt 1
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="c263ba70">
            Punkterna 4 och 5
          </note>
          <note n="b34deaa2">
            Punkt 1
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="c263ba70">
            Punkterna 4 och 5
          </note>
          <note n="b34deaa2">
            Punkt 1
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="2d8f668f">
            15 § Beslut om ärenden som slutdebatterats vid dagens sammanträde
          </note>
          <note n="c2a23207">
            Punkt 2
          </note>
          <note n="22f830a1">
            Punkt 3
          </note>
          <note n="6ddfa68e">
            Punkt 4
          </note>
          <note n="92aa3b32">
            Övriga punkter
          </note>
          <note n="d4a90708">
            16 § Bordläggning
          </note>
          <note n="93a8d3a3">
            Anmäldes och bordlades
          </note>
          <note n="b5742b79">
            17 § Anmälan om interpellation
          </note>
          <note n="4a620f89">
            Anmäldes att följande interpellation framställts
          </note>
          <note n="dcb4c683">
            den 30 november
          </note>
          <note n="6015737b">
            Tina Ehn
          </note>
          <note n="94f30741">
            Interpellationen redovisas i bilaga som fogats till riksdagens
            snabbprotokoll tisdagen den 6 december.
          </note>
          <note n="d30b1189">
            18 § Anmälan om frågor för skriftliga svar
          </note>
          <note n="7b699934">
            Anmäldes att följande frågor för skriftliga svar framställts
          </note>
          <note n="dcb4c683">
            den 30 november
          </note>
          <note n="67f8e830">
            Siv Holma
          </note>
          <note n="92eb0f6c">
            Hans Olsson
          </note>
          <note n="f3e85eca">
            Roza Güclü Hedin
          </note>
          <note n="3b8ad594">
            Lars Mejern Larsson
          </note>
          <note n="09435c78">
            Lena Hallengren
          </note>
          <note n="30f12faf">
            Frågorna redovisas i bilaga som fogats till riksdagens snabbprotokoll
            tisdagen den 6 december.
          </note>
          <note n="56491a65">
            19 § Anmälan om skriftliga svar på frågor
          </note>
          <note n="5b6f38db">
            Anmäldes att skriftliga svar på följande frågor inkommit
          </note>
          <note n="dcb4c683">
            den 30 november
          </note>
          <note n="92eb0f6c">
            Hans Olsson
          </note>
          <note n="92eb0f6c">
            Hans Olsson
          </note>
          <note n="ab8c5150">
            Carina Hägg
          </note>
          <note n="3b8ad594">
            Lars Mejern Larsson
          </note>
          <note n="3b8ad594">
            Lars Mejern Larsson
          </note>
          <note n="3b8ad594">
            Lars Mejern Larsson
          </note>
          <note n="ab8c5150">
            Carina Hägg
          </note>
          <note n="ab8c5150">
            Carina Hägg
          </note>
          <note n="85e16fa0">
            Jens Holm
          </note>
          <note n="b2495c7d">
            Allan Widman
          </note>
          <note n="ea71cfd9">
            Roger Haddad
          </note>
          <note n="1d98f574">
            Marianne Berg
          </note>
          <note n="c928252b">
            Monica Green
          </note>
          <note n="85e16fa0">
            Jens Holm
          </note>
          <note n="aa7605ee">
            Suzanne Svensson
          </note>
          <note n="66573e7e">
            Jonas Sjöstedt
          </note>
          <note n="10dce46d">
            Johan Andersson
          </note>
          <note n="924a5838">
            Gunnar Sandberg
          </note>
          <note n="ab8c5150">
            Carina Hägg
          </note>
          <note n="237697fe">
            Lena Olsson
          </note>
          <note n="eace8d14">
            Peter Hultqvist
          </note>
          <note n="ea71cfd9">
            Roger Haddad
          </note>
          <note n="ab8c5150">
            Carina Hägg
          </note>
          <note n="ab8c5150">
            Carina Hägg
          </note>
          <note n="53bb2f53">
            Krister Örnfjäder
          </note>
          <note n="67f8e830">
            Siv Holma
          </note>
          <note n="b338b664">
            Ulla Andersson
          </note>
          <note n="796cbe97">
            Gunilla Svantorp
          </note>
          <note n="508e299c">
            Svaren redovisas i bilaga som fogats till riksdagens snabbprotokoll
            tisdagen den 6 december.
          </note>
          <note n="3e62318d">
            20 § Kammaren åtskildes kl. 16.31.
          </note>
          <note n="c2be8eb8">
            Förhandlingarna leddes
          </note>
          <note n="a940de95">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
