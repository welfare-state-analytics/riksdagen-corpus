<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--125</head>
          <docDate when="2012-06-07">2012-06-07</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:125
          </note>
          <note>
            Torsdagen den 7 juni
          </note>
          <note>
            Kl. 12:00 - 20:47
          </note>
          <note>
            1 § Justering av protokoll
          </note>
          <note>
            Justerades protokollet för den 31 maj.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2011/12:410
          </note>
          <note>
            Interpellation 2011/12:410 Israels ockupation av Palestina
          </note>
          <note>
            Interpellationen kommer att besvaras torsdagen den 28 juni 2012.
          </note>
          <note>
            Skälet till dröjsmålet är resor.
          </note>
          <note>
            Fredrik Jörgensen
          </note>
          <note>
            3 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            4 § Klimatpolitik och geologisk lagring av koldioxid
          </note>
          <note>
            Föredrogs
          </note>
          <note type="speaker">
            Anf. 1 MATILDA ERNKRANS (S):
          </note>
          <note>
            Fru talman! Jag får nog inleda med att säga att det finns en
            risk för att jag drar över lite på min talartid i dag. Jag har
            drabbats av en förkylning som gör att jag hostar då och då. Jag
            hoppas att jag ändå i princip ska klara mitt anförande på de minuter
            som jag har till mitt förfogande.
          </note>
          <note>
            Fru talman och åhörare! Klimatet är vår tids ödesfråga. Vi kan
            med tilltro till vår egen förmåga bygga ett Sverige och en värld
            för alla människors frihet, en framtid där vi, var och en, kan
            växa och åstadkomma så mycket mer än vad vi trodde från början.
            Sverige är ett modernt land. Vi bejakar utveckling och är öppna
            för vår omvärld.
          </note>
          <note>
            Nu måste vi våga utvecklas, våga vara offensiva och föra en framtidsinriktad
            jobbskapande politik. Vi måste klara av att åstadkomma mer än
            vad vi i dag tror är möjligt. Vi måste modernisera vårt samhälle
            så att resurserna på vårt enda jordklot räcker till alla. Bara
            så kommer vi att tillsammans få uppleva att jobben växer fram
            och att vi samtidigt räddar vår planet.
          </note>
          <note>
            Vi måste på allvar sätta fart på omställningstrycket genom offensiva
            satsningar på förnybart, på infrastruktur, på energieffektivisering
            på en utsläppssnål och energieffektiv ekonomi helt enkelt.
          </note>
          <note>
            Fru talman! Vetenskapen varnar för att effekterna av klimatförändringarna
            kommer snabbare och är värre än vi tidigare trott: uppvärmningen
            går snabbare, havsnivåhöjningarna blir större, issmältningen går
            snabbare och jordens egna återkopplingseffekter sätter fart på
            temperaturökningen.
          </note>
          <note>
            Internationella klimatförhandlingar har låst världen mot temperaturhöjningar
            på 34 grader, eftersom utsläppsminskningarna inte ska börja förrän
            2020.
          </note>
          <note>
            Den billiga oljans tid är förbi. Oljan blir dyrare på grund av
            ökad efterfrågan när stora länder som Kina och Indien växer och
            på grund av minskade tillgångar. Djupare borrhål, och okonventionella
            metoder med större miljörisker följer i dess spår.
          </note>
          <note>
            Egentligen är klimatfrågan ingen miljöfråga. Det handlar om hela
            vårt samhälle, alla jobb och hela vår välfärd hela vår framtid.
          </note>
          <note>
            Det världen nu står inför är en fantastisk omställning, från
            fossilberoende till ett samhälle med förnybara energikällor. Vi
            socialdemokrater menar att det är hög tid att på allvar ta sig
            an den gröna omställningen. Vi räds den inte. Vi vet att vi kan
            göra mer än vi i dag tror är möjligt. Vi har tagit oss an omställningar
            förr, från Fattigsverige till välfärdssamhälle, från ett samhälle
            där utbildning var förunnat ett fåtal till kunskapssamhället.
            Nu är det tid för omställningen från fossilberoende till förnybart.
          </note>
          <note>
            Många länder har insett att den gröna kapplöpningen har börjat,
            som Storbritannien, Danmark, Japan och Tyskland. Satsningen på
            förnybart beräknas ge 630 000 jobb i Tyskland och 77 000 jobb
            till 2020 i Danmark, enligt deras egna departement.
          </note>
          <note>
            En klimatpolitik måste hålla ihop. Den måste klara jobb, välfärd
            och klimatomställning. Den måste innehålla tuffa åtgärder men
            också åtgärder för omställning.
          </note>
          <note>
            Utsläppen i Sverige bör minst halveras till 2030 om vi ska klara
            EU:s mål på 8095 procents minskning till 2050. Sverige behöver
            en plan för hur olika sektorer ska minska utsläppen och delmål
            fram till 2050.
          </note>
          <note>
            Sverige måste se till att industrin har tillgång till förnybar
            energi och säker el. Det stärker Sverige för framtiden, när oljan
            sinar och utsläppen i EU:s utsläppshandel blir dyrare och dyrare.
          </note>
          <note>
            En snabbare omställning till förnybart och effektivare energianvändning
            ger jobb. Energieffektivisering ger lägre elpris, billigare drift
            för dem som sparar, massor av jobb i bygg- och ventilationssektorn
            om vi ställer högre krav på byggnader.
          </note>
          <note>
            Investeringar i järnväg ger jobb på kort sikt och på lång, eftersom
            bättre infrastruktur ger bättre konkurrenskraft.
          </note>
          <note>
            Stimulans till innovationer på klimatområdet ger jobb i nya företag
            nya gröna jobb. En del av framtidsutmaningen handlar om att stimulera
            ny teknik. Det kan göras genom att göra den gamla tekniken dyrare.
            Det blir då dyrare att släppa ut, och ny teknik blir konkurrenskraftig.
            Om man sedan använder en del av de pengar man får in till att
            stimulera investeringar får man dubbel effekt. Vi socialdemokrater
            har föreslagit lokala klimatinvesteringar. Vi pekar på att de
            i större utsträckning kan fokuseras på försöksanläggningar och
            pilotanläggningar. Det gör att vi gemensamt tar ansvar för tillfällen
            att pröva och utveckla ny svensk teknik. Det är bra för klimat,
            jobb och konkurrenskraft.
          </note>
          <note>
            Fru talman! Liksom många länder har insett fördelarna med att
            gå före har också flera företag gjort sin omvärldsbevakning och
            förstått att det inte finns någon väg tillbaka. Den som ställer
            om snabbt kommer att få konkurrensfördelar.
          </note>
          <note>
            Hagainitiativet är en sammanslutning av svenska företag som samarbetar
            för att visa det affärsmässiga med att minska sin klimatpåverkan.
          </note>
          <note>
            De företag som ingår i EU:s utsläppshandel är medvetna om att
            deras klimatpåverkan kostar mer och mer pengar för varje år. SSAB
            och LKAB har intensiva forskningsprogram för att minska utsläppen.
            Fortum har en plan för att sluta med kol, och Vattenfall ska avveckla
            torven i kraftvärmeverken.
          </note>
          <note>
            Siemens är ett exempel på ett internationellt företag som helt
            ställt om. De storsatsar på förnybar energi, på energieffektiva
            produkter, på resurseffektivitet och återvinning av material.
            De bygger ett helt nytt huvudkontor i München som blir ett nollenergihus.
          </note>
          <note>
            Fru talman! Här i Sverige har den borgerliga regeringen formulerat
            otydliga klimatmål, som de inte ens riktigt vet hur man ska mäta
            eller definiera. Men framför allt saknas handlingskraft och aktiva
            åtgärder som minskar utsläppen. Sverige måste ha en klimatpolitik
            som håller över tid, som minskar utsläpp, även när det är kallt
            och även i högkonjunktur. Den här regeringen är på väg att göra
            ett industrihistoriskt misstag, när man passivt låter andra länder
            springa före och inte levererar tillräckligt på hemmaplan.
          </note>
          <note>
            Vi menar att det går att samla hela landet i en gemensam uppgift.
          </note>
          <note>
            Göran Persson, socialdemokratisk statsminister, påbörjade ett
            nytt sätt att se på ekonomin, där synen på bnp breddades till
            att också innefatta gröna nyckeltal som styråra. Hela miljömålssystemet
            har sin grund i det synsättet. De gröna nyckeltalen och de gröna
            nationalräkenskaperna ser vi inte längre till i budgetpropositionerna.
            Det duger inte när vi skriver budget för 2013 att aktuella utsläppssiffror
            saknas. Vi måste givetvis ha med aktuella utsläppssiffror i budgetpropositionen
            eftersom de är avgörande för klimatpolitikens utformning och storlek
            på styrmedel.
          </note>
          <note>
            Fru talman! Vi socialdemokrater delar regeringens uppfattning
            om grunderna i propositionen om koldioxidlagring
          </note>
          <note>
            Mycket av den svenska basindustrin är beroende av fossila utsläpp
            och är därför känslig för klimatpolitiken i EU och internationellt.
            En klimatpolitik som håller ihop kan inte blunda för den utmaningen.
            Det står stora exportinkomster och arbetstillfällen på spel. Tyvärr
            saknar vi en aktiv strategi från regeringens sida för att säkra
            dessa jobb i en utsläppssnål ekonomi.
          </note>
          <note>
            Att implementera CCS-direktivet i Sverige är ett steg i rätt
            riktning. Men det räcker inte. Koldioxidlagring kan bli en viktig
            komponent i framtiden. Det är nämligen naivt att tro att de stora
            utsläppen från industrin kan finnas kvar i industriländerna och
            i Sverige år 2050. De företag som snabbast utvecklar ny teknik
            och ställer om kommer att ha stora fördelar, och här kan koldioxidlagring
            spela en roll.
          </note>
          <note>
            Vi vill dock vara mycket tydliga med att avskiljning och lagring
            av koldioxid inte får leda till minskade ansträngningar för förnybar
            energi och bli en förevändning för att hålla fast vid förbränning
            av kol, olja och naturgas. CCS är inte lösningen på klimatutmaningen,
            men däremot kan CCS i kombination med annan ny teknik bli viktigt
            i framtiden för några av de svenska utsläppsintensiva företagen.
            De största källorna för utsläpp av koldioxid i Sverige är inte
            energiproducenter som på kontinenten, i stället är det stål- och
            malmproduktionen.
          </note>
          <note>
            För svensk del behöver Sverige verka för att EU:s regelverk anpassas
            så att en ekonomisk stimulans för CCS finns även för anläggningar
            med koldioxidutsläpp som inte har fossilt ursprung, exempelvis
            massafabriker, bioenergiverk, etanolfabriker.
          </note>
          <note>
            Det är synnerligen viktigt och strategiskt att regeringen agerar
            aktivt i dessa frågor. Sverige behöver en aktiv strategi för den
            svenska koldioxidintensiva industrin för att säkra dess konkurrenskraft
            i framtiden i ett samhälle med mycket små utsläpp. Men tyvärr,
            regeringen levererar inte.
          </note>
          <note>
            Fru talman! Vi socialdemokrater hävdar att progressivitet och
            klimatomställning tjänar oss väl, stärker vår konkurrenskraft,
            bygger broar till jobb och välfärd, räddar vår planet och visar,
            inte minst de fattigare länderna i världen, att vi tar vårt ansvar,
            att vi sätter in oss själva i den större bilden. Vi kan gemensamt
            åstadkomma så mycket mer än vad vi tror från början. Jag vill
            ha en ny regering nu.
          </note>
          <note>
            Avslutningsvis vill jag påpeka att jag naturligtvis står bakom
            Socialdemokraternas alla reservationer men vill för tids vinnande
            yrka bifall till reservation 4 och reservation 26.
          </note>
          <note type="speaker">
            Anf. 2 HELENA LEANDER (MP):
          </note>
          <note>
            Fru talman! Jag hade någon sorts ambition att jag skulle hålla
            mig inom min tidsram, och jag skalade helt enkelt bort hela propositionen
            undanflykten till att vi får tala klimatpolitik i dag. Jag kommer
            inte att prata så mycket om CCS. Jag hoppas att ni kan leva med
            det.
          </note>
          <note>
            Jag börjar i stället med de breda penseldragen, om klimatpolitiken
            i stort. Egentligen tror jag att alla vi som sitter här och alla
            de som tittar på tv uppe på läktaren är det tomt har bra koll
            på klimatförändringen. Vi vet att det kommer att bli en massa
            otrevligheter med översvämningar, värmeböljor, torka, stigande
            vattennivåer, massutrotning av arter och allmänt elände. Men vi
            tänker gärna att det där är någonting som kommer någon gång i
            framtiden, eller i alla fall inte här. Men så är det ju inte riktigt.
          </note>
          <note>
            Redan den klimatförändring vi orsakat nu sätter sina spår. Det
            går inte att säga att just den här väderhändelsen beror på klimatförändringarna,
            men det går inte heller att blunda för den stora bilden att extremt
            väder blir vanligare. Klimatförändringarna märks inte bara på
            andra sidan jorden. Även i Sverige kommer vi att få förbereda
            oss på ökade risker för översvämningar, ras och jordskred, insektsburna
            sjukdomar, värmeböljor, hot mot dricksvattentäkter och det ena
            och det andra.
          </note>
          <note>
            Tyvärr är världen så orättvis att det inte är vi som drabbas
            hårdast, vi som har den största skulden, vi som har släppt ut
            den mesta koldioxiden. Det är fattiga och redan sårbara människor
            som har mycket mindre skuld i problemet som drabbas hårdast.
          </note>
          <note>
            Det jobbiga är att ju mer man forskar, desto allvarligare tycks
            läget bli. För varje ny rapport slår man fast att förändringarna
            kommer vid lägre temperaturer och ger allvarligare konsekvenser
            än vad man tidigare trodde. Jordens egna dämpande mekanismer,
            som det kol som binds in i skog, växter och hav, tycks visa tecken
            på att mättas. Det beror ju på att vi redan har släppt ut så mycket.
          </note>
          <note>
            När man tidigare pratat om två graders uppvärmning som någon
            sorts gräns inte en säker gräns, men i alla fall en gräns för
            det hanterbara talar allt fler forskare i dag om en och en halv
            grad. Går vi över den gränsen riskerar vi att vi sätter i gång
            självförstärkande mekanismer som i sin tur sätter i gång en uppvärmning
            vi inte alls har kontroll över.
          </note>
          <note>
            Klimatforskningen jobbar med stora osäkerheter, och det är svårt
            att över huvud taget tala om säkra gränser. Vad som är en acceptabel
            gräns är också i högsta grad en politisk och moralisk fråga. Vilka
            risker är vi beredda att ta, inte bara för oss utan också för
            andra som inte har haft någonting att säga till om?
          </note>
          <note>
            Då alltmer tyder på att en och en halv grad är någon form av
            tröskel tycker jag att det är rimligt att politiken riktar in
            sig på den gränsen. Jag ska inte försöka påskina att det är busenkelt.
            Den uppvärmning vi redan har orsakat genom de utsläpp vi har gjort
            fram till nu sätter sina spår. Det har fått vissa forskare att
            fundera över hur realistiskt det är att nå enochenhalvgradersmålet
            eller tvågradersmålet.
          </note>
          <note>
            Men den stora fråga som vi kan påverka nu är inte vad vi har
            gjort hittills utan hur mycket dumt vi ska hitta på framöver.
            Med tvågradersmålet räknar forskarna med att de globala utsläppen
            måste sluta öka 2015 och sedan vända nedåt med 6 procent per år.
            Om toppen kommer senare, om utsläppen vänder ned senare, måste
            utsläppsminskningarna bli så mycket brantare. För ett mål på en
            och en halv grad blir betinget ännu större.
          </note>
          <note>
            Den glada nyheten i allt det dystra är att det inte i första
            hand är kunskap eller teknik som saknas för att förvandla domedagsprofetian
            till en njutbar framtid. I dagsläget är det i första hand den
            politiska viljan som saknas, och politik går faktiskt att ändra
            på i motsats till naturlagar. Med politiker som ser den gröna
            omställningen som en möjlighet och dagens passivitet som ett hot
            i stället för tvärtom kan vi styra om kursen. Med politiker som
            ser till att det som är långsiktigt hållbart också blir kortsiktigt
            lönsamt kan vi få alla krafter i samhället att dra åt ett mer
            hållbart håll.
          </note>
          <note>
            Då måste vi sluta att tävla om vem som ska göra minst insatser
            för klimatet. Vi lurar bara oss själva på det eftersom det inte
            kommer att bli billigare att ställa om ju längre vi gräver ned
            oss i det fossila diket. Gör vi ingenting alls så blir det riktigt
            dyrt framöver när vi får leva med konsekvenserna i stället. Det
            är mycket mer ekonomiskt rationellt att göra rätt från början,
            att se till att vi framtidssäkrar alla investeringar vi gör från
            och med nu, i stället för att bygga in oss i fossila lösningar
            som blir värdelösa framöver om inte av klimatskäl så för att oljan
            blir så dyr när ett sinande utbud möter en ständigt ökande efterfrågan.
          </note>
          <note>
            Tittar man bakåt på svensk klimatpolitik blir man faktiskt lite
            hoppfull. När Sverige 2002 satte sitt första klimatmål på minus
            4 procent var det många som var oroliga för vad ett sådant hutlöst
            högt mål skulle innebära för Sverige. I dag, så som klimatfrågan
            utvecklats, tycker vi inte att 4 procent är mycket. Tvärtom tycker
            vi att siffran är oanständigt liten. Men det intressanta är att
            vi med råge har överträffat målet. Det var inte så svårt som folk
            trodde. Det ger hopp inför framtiden!
          </note>
          <note>
            Men resultatet speglas inte i det svenska klimatmålet för 2020.
            Tvärtom är det mest ett tricksande med siffror. 40 procent lägre
            utsläpp 2020 jämfört med 1990 låter väl rätt bra, men först avgränsar
            man bort alla verksamheter som ingår i EU:s utsläppshandel och
            sedan drar man av en tredjedel av det som blir kvar för de insatser
            vi gör i fattiga länder för att minska utsläppen där. Då kan man
            lika gärna säga att det inte ens är 10 procent som ska bort. Det
            är inte så mycket. Tack vare de insatser som redan gjordes av
            den tidigare socialdemokratiska regeringen, i samarbete med Miljöpartiet
            och Vänsterpartiet, behöver alliansregeringen nu inte göra så
            mycket mer än att makligt rulla i mål.
          </note>
          <note>
            Måldiskussionerna kan lätt urarta i tävlingar om vem som har
            de mest ambitiösa målen om man inte också har en politik för att
            nå dem. Men dagens situation visar vådan av för låga mål. Eftersom
            regeringen har så låga mål behöver man heller inte ha någon politik
            för att nå dem. Det visar det skriande behovet av högre ambitioner
            i klimatpolitiken när det gäller både mål och medel. Minus 40
            procent till 2020 skulle visst vara ett hyggligt mål, om man inte
            tricksade bort det mesta om vi verkligen minskade utsläppen med
            40 procent i Sverige och inte tillgodoräknade oss de insatser
            vi gör utomlands.
          </note>
          <note>
            Självklart ska vi bidra till klimatinsatser i fattiga länder.
            Det är vår moraliska skyldighet eftersom Sverige är ett rikt land
            som har byggt sitt välstånd genom stora fossila utsläpp. Men det
            ger oss inte frisedel att göra mindre hemma eftersom vi gör saker
            på annat håll. Och det är heller inget skäl att skära ned biståndet
            för att finansiera klimatinsatserna. Klimatinsatser i fattiga
            länder måste i stället finansieras med nya pengar, till exempel
            intäkterna från auktioneringen av EU:s utsläppsrätter.
          </note>
          <note>
            Ibland får man höra att vi redan gjort så mycket i Sverige att
            det är billigare att göra insatser i utvecklingsländer som inte
            kommit lika långt. Och visst kan det finnas billiga åtgärder i
            andra länder, men vi ska inte glömma att de svenska koldioxidutsläppen
            per person fortfarande är betydligt högre än i u-länder, även
            om man räknar på vanligt, traditionellt sätt på det som produceras
            i Sverige. Räknar man dessutom på det som konsumeras i Sverige
            oavsett om det produceras någon annanstans blir de svenska utsläppen
            ännu högre, ännu mer orättvisa och ännu mer ohållbara.
          </note>
          <note>
            Det faktum att hela det internationella klimatarbetet bygger
            på produktionsbaserad utsläppsstatistik är ett problem i förhandlingarna,
            när många u-länder upplever att de får bära bördan av att vi har
            förlagt vår smutsiga produktion i deras länder, att de får bära
            skulden för att vi har en ohållbar konsumtion. Det här skulle
            man delvis komma åt om man kompletterade med konsumtionsbaserad
            statistik.
          </note>
          <note>
            Men återigen till målen: Vi behöver skärpa våra ambitioner i
            klimatpolitiken. Först då blir det på allvar tryck i att ta fram
            de politiska förslag vi behöver för att nå målen. Jag ska inte
            dra hela listan här och nu det skulle kunna bli lite långrandigt
            utan jag ska nöja mig med att konstatera att det är dags att öka
            tempot i klimatpolitiken, inte temperaturen.
          </note>
          <note>
            Fru talman! Jag yrkar bifall till reservation 26.
          </note>
          <note type="speaker">
            Anf. 3 JOSEF FRANSSON (SD):
          </note>
          <note>
            Fru talman! I dag debatterar vi klimatpolitik och geologisk lagring
            av koldioxid. Sverigedemokraterna har tre reservationer till följd
            av regeringens proposition gällande geologisk lagring av koldioxid
            som handlar om att pumpa ned koldioxid under jord.
          </note>
          <note>
            Givetvis ställer jag mig bakom samtliga reservationer, men jag
            nöjer mig med att yrka bifall till reservation nr 2 för att spara
            tid.
          </note>
          <note>
            Jag vill inledningsvis be om ursäkt, för jag tror att mitt anförande
            kan dra ut lite grann på tiden.
          </note>
          <note>
            Fru talman! Vi sverigedemokrater ser positivt på att det utvecklas
            nya tekniker för att nå en hållbar miljöutveckling. CCS-tekniken
            kan vara en sådan. Men i dagsläget är tekniken relativt outforskad,
            och den långsiktiga miljöpåverkan, de ekonomiska kalkylerna och
            var koldioxiden ska lagras är samtliga osäkerhetsfaktorer.
          </note>
          <note>
            Det kommer att krävas ett mycket komplicerat regelverk för landbaserad
            lagring, då stora landområden påverkas och många fastighetsägare
            kan bli drabbade av till exempel landförhöjningar och i värsta
            fall koldioxidläckage som kan vara farligt för djur och människor
            vid höga koncentrationer.
          </note>
          <note>
            År 1986 skedde ett koldioxidläckage från vulkansjön Nyos i Kamerun
            som krävde 1 700 människors liv. Liknande olyckor kan mycket väl
            tänkas inträffa i anslutning till CCS-anläggningar och då i betydligt
            mer tätbefolkade områden.
          </note>
          <note>
            Med anledning av detta är det av yttersta vikt att koldioxidlagring
            i dagsläget endast ska tillåtas under havsbotten. Dock ska tillstånd
            kunna ges för småskaliga testanläggningar på land.
          </note>
          <note>
            Vi anmärker dock på att det föreslagna regelverket innebär att
            Sverige måste ge kommissionen tillgång till alla tillståndsansökningar.
            Vi måste vidare informera kommissionen om alla utkast till lagringstillstånd
            och annat material som beaktats av behörig myndighet. Till slut
            måste den behöriga myndigheten informera kommissionen om det slutgiltiga
            beslutet och ytterligare motivera eventuella avvikande uppfattningar
            från kommissionen.
          </note>
          <note>
            Vi sverigedemokrater är angelägna om att våra myndigheter och
            domstolar besitter rätt kompetens och också har rätt att ta beslut.
            Det är direkt anmärkningsvärt att kommissionen måste informeras
            och kunna kräva ytterligare motivering än den som redan finns
            i det nationella domstolsbeslutet. Även om kommissionen inte har
            det direkta avgörandet i nuläget med den nya lagen kan detta resultera
            i framtida förordningar på grund av att flera nationer beslutar
            mot kommissionens tyckande. Oavsett det är det i dagsläget en
            underminering av det svenska rättsväsendet. Nog om detta.
          </note>
          <note>
            Fru talman! I dag behandlar vi en hel rad motioner från allmänna
            motionstiden om klimatpolitik. Sverigedemokraternas utgångspunkt
            är att Sverige ska hedra internationella klimatavtal vi ansluter
            oss till och ta vår beskärda del av att minska de globala utsläppen
            av växthusgaser.
          </note>
          <note>
            Svensk klimat- och energipolitik har dock under senare år präglats
            av ogenomtänkta panikåtgärder som är rena återvändsgränder åtgärder
            som kostar åtskilliga miljarder att genomföra, men där den signifikanta
            miljö- eller klimatnyttan är högst tveksam. Snarare har man skapat
            fler problem än man löst.
          </note>
          <note>
            Några sådana exempel är den så kallade pumplagen, satsningar
            på etanol, satsningar på vindkraft, lågenergilampor med mera.
            Att vi får se alla dessa plakatåtgärder är tyvärr resultatet av
            att hetsa fram ogenomtänkta beslut.
          </note>
          <note>
            Det är en kamp mot klockan, får vi höra från till exempel Miljöpartiet
            i en motion. Vänsterpartiet tycker att det är dags att på allvar
            ställa om Sverige och inta tätpositionen för klimatet och planetens
            överlevnad. Summa summarum: Agerar vi inte i dag, och det kraftfullt,
            är det Harmagedon som stundar.
          </note>
          <note>
            Mer eller mindre hela riksdagen har hamnat i någon knepig situation
            där man låter miljörörelsen, som i stora drag är ett nytt ansikte
            för den antikapitalistiska vänstern, sätta dagordningen för vad
            som är god miljöpolitik.
          </note>
          <note>
            Därför var det faktiskt ganska befriande när en av Centerpartiets
            egna spinndoktorer i en debattartikel häromdagen gick till angrepp
            mot det egna partiet och skrev att Centern måste tydligt ta avstånd
            från det vänsterperspektiv som alltför länge fått definiera vad
            god miljöpolitik är.
          </note>
          <note>
            Nu är det som bekant så att Miljöpartiet får ett extremt stort
            stöd från landets medieinstitutioner. Inte minst märks detta vid
            vetenskaplig rapportering, där Miljöpartiets världsbild används
            som något slags utgångspunkt. Det är dock av yttersta vikt att
            var och en inte gör avsteg från det man vet är rätt och riktigt
            för att krusa medierna.
          </note>
          <note>
            Jag tror att väljarna är smartare än så. Räds inte sanningen!
            Det är min uppmaning.
          </note>
          <note>
            Fru talman! För en nykter diskussion om klimatet och Sveriges
            skyldigheter till omvärlden är det viktigt att få rätt på utgångspunkterna.
          </note>
          <note>
            Sverige har sedan länge den utvecklade världens lägsta utsläpp
            av koldioxid. Detta innebär således att vi också har EU:s lägsta
            utsläpp och släpper ut ungefär en tredjedel mindre än EU-genomsnittet.
            Vad som också är viktigt att ha i åtanke i den nationella klimatpolitiken
            är att vi som nation släpper ut mindre än 2 promille av världens
            samlade utsläpp.
          </note>
          <note>
            Man måste därför, för att seriöst behandla denna fråga, konstatera
            att svenska utsläpp bokstavligen är försumbara i ett globalt sammanhang.
            Många gånger låter det i debatten som att våra utsläpp skulle
            vara helt avgörande, men sanningen är den att om vi så skulle
            halvera våra utsläpp skulle de endast vara en droppe i havet om
            inte övriga världen gör samma sak.
          </note>
          <note>
            Som en liten analogi skulle jag kunna jämföra det med att jag
            håller ut armarna och låter mitt spann motsvara världens samlade
            utsläpp. Då skulle en halvering av Sveriges utsläpp motsvara ungefär
            att jag filar av naglarna 1 millimeter.
          </note>
          <note>
            Det sägs också inte sällan att Sverige har moraliska förpliktelser
            och att vi ska vara ett föregångsland. Detta verkar de flesta
            partier ha tagit fasta på. I debatten partierna emellan är det
            en ständig strid om vem som kan hosta ur sig de högsta procentsatserna
            för minskade utsläpp i Sverige såväl som i EU. Budgivningen begränsar
            sig på intet sätt till vänstersidan, även om vänstern slutligen,
            såklart, lyckas kasta ur sig de mest orealistiska procentsatserna.
            Socialdemokraterna trumfar till exempel med 50 procent till 2030
            och Vänsterpartiet med 45 procent redan till 2020.
          </note>
          <note>
            Fru talman! Svensk policy i klimatpolitiken är i allt väsentligt
            att vi ska gå före omvärlden med tuffare klimatmål med hopp om
            att resten av världen ska ta efter. Eftersom åtgärder för minskade
            utsläpp av koldioxid är mycket kostsamma är det intressant att
            resonera kring huruvida länder som USA, Kina, Indien, Ryssland
            med flera låter sig påverkas av det lilla landet i Norden som
            vi kallar Sverige.
          </note>
          <note>
            Expertgruppen för miljöstudier släppte alldeles nyligen rapporten
            Klimatpolitik och ledarskap i just detta ämne, och den är värd
            att lyfta upp. Där konstaterar man att det inte går att påvisa
            några sådana effekter. Jag ska citera lite från rapportens förord:
          </note>
          <note>
            Om ett litet land ensamt bedriver en ambitiös klimatpolitik blir
            den direkta effekten på klimatutvecklingen i världen försumbar.
            Det är till och med så att Kyotoländerna sammantaget inte ens
            om de fullkomligt eliminerar sina utsläpp kan påverka klimatutvecklingen
            i någon avgörande utsträckning.
          </note>
          <note>
            Rapportförfattaren Michael Hoel skriver vidare i en debattartikel:
            Inom beteendevetenskapen saknas i stort sett stöd för den påstådda
            effekten att andra länder tar efter om Sverige och andra mindre
            länder tar ledningen och går före. Det påverkar inte heller sannolikheten
            att uppnå ett heltäckande klimatavtal.
          </note>
          <note>
            Ser man hur de stora jättarna ute i världen agerar i praktiken
            är det lätt att skriva under på författarens slutsatser. Trots
            detta kan man om man granskar uttalanden och skrivningar här från
            riksdagen hitta de mest verklighetsfrånvända formuleringar och
            visioner som bygger på att en radikal åtgärd i Sverige, som man
            säger, kan hejda klimathotet.
          </note>
          <note>
            Fru talman! Planekonomi är något som för var och en av oss borde
            vara något vi lämnar bakom oss på historiens soptipp med all ondska
            och misär och inte minst miljöförstöring som detta system har
            orsakat.
          </note>
          <note>
            Jag vet att det finns vissa på vänsterkanten som fortfarande
            drömmer sig tillbaka till fornstora dagar, men kanske inte till
            de fornstora dagar vi besjöng i går på vår nationaldag utan till
            dem som utspelade sig längre österut, där det klasslösa samhället
            var den bärande iden. Som tur är, är stödet för diktatur och inskränkt
            frihet ganska svagt nu för tiden. Den nya så kallade miljörörelsen
            har dock tagit fram, dammat av och ompaketerat den gamla antikapitalistiska
            idétraditionen och ger ofta illa dolt uttryck för hur man vill
            centralisera makten och bekämpa den ekonomiska tillväxten med
            krav på odemokratisk och överstatlig maktutövning.
          </note>
          <note>
            Nu vet jag att inte minst Miljöpartiet på orwellianskt nyspråk
            vill påskina att man är ett ganska liberalt mittenparti, men för
            mig räcker det inte med att man eventuellt kan tänka sig vinster
            i friskolan. För mig är och förblir Miljöpartiet det tillväxtfientliga
            partiet nummer ett i svensk politik, dock i hård konkurrens med
            Vänsterpartiet.
          </note>
          <note>
            Reservation 29 i detta betänkande, från just Vänsterpartiet och
            Miljöpartiet, går under namnet Individuella utsläppsrätter, och
            detta är bland det mest horribla tankegods man kan tänka sig.
            Med tanke på de senaste årens diskussion om metanavgångar från
            framför allt nötdjur skulle man vid en första anblick kunna tro
            att man vill avgiftsbelägga väderspänning, men hade det varit
            så väl hade man kunnat avfärda det som humor.
          </note>
          <note>
            I en av motionerna som ligger till grund för reservationen står
            att läsa: Koldioxidransonering innebär att ett tak sätts upp för
            utsläpp av koldioxid och att utsläppen fördelas lika inom befolkningen
            genom ransoner. Ransonering har i Sverige skett vid några tillfällen
            i samband med krig, nämligen under första och andra världskriget.
            Har man uppfattningen att frågan om global uppvärmning kan likställas
            med krigstillstånd? Vidare kan man i motionen läsa: I motsats
            till dagens förhållande skulle ett ransoneringssystem innebära
            att höginkomsttagare måste betala till låginkomsttagare om de
            vill göra större utsläpp än de tilldelats. Här blir det tydligt
            hur man använder klimatfrågan som ett vapen för att driva igenom
            ideologiska samhällsförändringar på ett sätt som kraftigt inskränker
            frihet och äganderätt. Detta är klassisk planekonomisk politik,
            om än i något ny förpackning.
          </note>
          <note>
            Vidare skriver man i motionen att man menar att det är för tidigt
            att fastställa att koldioxidransonering skulle vara ett effektivt
            sätt att hejda klimathotet. Denna mening är ganska avslöjande
            när det gäller hur man resonerar om klimatpolitiken. Utgångspunkten
            är ju att vi i lilla Sverige kan hejda klimathotet. Får man lov
            att påminna om att Sverige står för ca 0,2 procent av koldioxidutsläppen?
          </note>
          <note>
            Fru talman! Regeringen har i sin vårbudget presenterat utökade
            ambitioner när det gäller inblandning av etanol och biodiesel
            i vårt fordonsbränsle. Detta ser jag som en kostsam återvändsgränd
            som inte leder till långsiktigt hållbara lösningar. Det enda etanolen
            i realiteten kan åstadkomma är att vi i Sverige kan slå oss för
            bröstet och låta påskina att vi är lite bättre än alla andra.
            Detta säger jag bland annat därför att jag ser det som fullständigt
            orimligt att resten av världen skulle ha en rimlig chans att göra
            detsamma.
          </note>
          <note>
            Nu ska jag hålla mig till just etanolen en stund. I regeringens
            scenario, där all bensin i Sverige innehåller 10 procent etanol
            samtidigt som försäljningen av E85 förutsätts oförändrad, kommer
            Sverige att behöva ca 625 000 kubikmeter etanol per år. Det är
            etanol som vi i väsentliga kvantiteter importerar från Brasilien
            med skövling av regnskog och stigande spannmålspriser som följd.
          </note>
          <note>
            Om vi i stället avser att producera all denna etanol i Sverige
            med svenskt spannmål innebär det att vi behöver ta ungefär 10
            procent av vår jordbruksareal i anspråk eller 30 procent av vår
            nuvarande spannmålsproduktion. Per capita skulle vi i Sverige
            behöva avsätta nära 180 kilo spannmål per person för regeringens
            etanolambitioner, och då är biodieseln inte inkluderad i siffrorna.
          </note>
          <note>
            Hur många länder tror ni har möjlighet att avsätta så mycket
            livsmedel för etanolframställning? Det är ganska få, vågar jag
            påstå.
          </note>
          <note>
            Att Sverige går före och sätter ambitioner som resten av världen
            omöjligt kan matcha blir bara ytterligare ett svart hål i statsbudgeten,
            i det här fallet på ett par miljarder årligen bara för etanolen.
          </note>
          <note>
            Globalt sett står biodrivmedlen i dag för blygsamma 2 procent.
            Enligt bedömare har biodrivmedlens andel potential att öka till
            lite mer än det dubbla år 2035. Fram till dess riskerar Sveriges
            gå-före-politik på området att ha kostat svenska samhället tiotals
            miljarder kronor.
          </note>
          <note>
            Fru talman! När vi pratar om klimatpolitik har jag svårt att
            inte nämna solel, då inte minst Tyskland många gånger framhålls
            som något slags energipolitisk förebild i den allmänna klimatdebatten.
            Jag vill göra ett litet avstamp i fredagens SVT Rapport , där
            man visade ett inslag om solel, där utgångspunkten var att regeringen
            inte hade ansträngt sig tillräckligt för att skapa förutsättningar
            för expansion.
          </note>
          <note>
            Inslaget var minst sagt farsartat, och jag kan inte annat än
            att tycka synd om det par som i inslaget visade upp sin solpanelsinstallation.
            Man hade kostat på installationen tiotusentals kronor, och för
            dessa pengar producerade panelerna i dagsljus 62 watt den mulna
            dag då inslaget spelades in. För att sätta detta i perspektiv
            skulle man kunna säga att det hade behövts 30 gånger så många
            paneler för att det skulle gå att driva en vanlig dammsugare.
            Men, som man betonade i inslaget, nyttan var ju dubbel, för nu
            hade de inte längre råd att flyga till Thailand.
          </note>
          <note>
            Jag finner det anmärkningsvärt att så många höga politiker talar
            sig varma för satsningar på solel i Sverige. Inser man inte att
            solel är fel på alla vis i vårt nordliga land? Solel producerar
            nämligen, som namnet avslöjar, el då solen skiner, eller åtminstone
            i dagsljus.
          </note>
          <note>
            Flödena med elström över nationsgränserna ser i grova drag ut
            så att vi exporterar el på sommarhalvåret och importerar på vinterhalvåret.
            Tar man en titt på ett diagram över produktion av solel finner
            man att solceller nästan uteslutande producerar el på sommarhalvåret,
            när vi inte behöver kraften.
          </note>
          <note>
            Den som föreslår satsningar på solel säger således att vi ska
            brutalsubventionera ett elslag med svenska skattemedel för att
            sedan exportera den producerade elen.
          </note>
          <note>
            Vidare borde det vid det här laget vara allmänt känt att satsningar
            på intermittenta, alltså oregelbundna, energikällor för med sig
            helt nödvändiga investeringar i överföringsnäten, ofta i mångmiljardklass,
            som också ska betalas.
          </note>
          <note>
            Nu har jag övergripande behandlat ett antal aktuella frågeställningar
            i klimatpolitiken, och för att vara tydlig och slippa missförstånd
            vill jag återupprepa att Sverigedemokraterna har som utgångspunkt
            att vi ska hedra och fullfölja internationella utsläppsavtal.
            Dock vänder vi oss mot Sveriges rådande gå-före-politik och flera
            av de åtgärder som genomförts eller håller på att genomföras.
            Vi vänder oss också mot stora delar av EU:s påfund inom området,
            men detta hinner vi inte behandla här i dag.
          </note>
          <note type="speaker">
            Anf. 4 HELENA LEANDER (MP) replik:
          </note>
          <note>
            Fru talman! Det är lite svårt att på två minuter bemöta allt
            som sagts på en dryg kvart, men det skulle vara lite sorgligt
            om man kunde vinna med utmattningstaktik. Någonstans måste man
            stå till svars för sina åsikter även om man pratar länge.
          </note>
          <note>
            Låt oss helt enkelt ta det från början. Sverige är ett litet
            land. Det är väldigt praktiskt, för då kan man ju säga att vi
            inte behöver bry oss. Så kan man också resonera i vilken amerikansk
            eller kinesisk stad som helst så länge som den har mindre än nio
            miljoner invånare. Man kan säga att vi står för bara 2 promille
            av världens utsläpp, så vi kan egentligen strunta i att göra något.
          </note>
          <note>
            Detta är dock inte riktigt hållbart. Det är ju alla de små niomiljonersbitarna
            som tillsammans utgör hela världen, och vi får ta vår lilla tårtbit
            av det hela. Man skulle ju kunna tänka sig att vi säger att vi
            inte ska göra något utan att alla andra får göra något först,
            men vi har faktiskt större utsläpp än det globala genomsnittet.
            Vi har mycket större utsläpp än vad som är hållbart. Vad ska vi
            vänta på innan vi börjar ta itu med de utsläpp som redan är ohållbara?
          </note>
          <note>
            Man kan resonera kring vilken effekt det får att gå före. Vi
            i utskottet som var i Indien mötte indiska miljöorganisationer
            som var väldigt upprörda över rika länder som sitter på sin rumpa
            och väntar och tycker att det är fattiga länder med mycket lägre
            utsläpp som ska göra någonting först innan de börjar agera. De
            blockerar förhandlingar och är sura för att vi inte tar vår del
            av ansvaret.
          </note>
          <note>
            Om vi i rika länder som Sverige visar att vi menar allvar med
            vår klimatpolitik tror jag att det skulle gå mycket lättare i
            förhandlingarna. Sedan får de här expertstudiegrupperna säga vad
            de vill.
          </note>
          <note>
            Jag kan känna lite moraliska vibbar när man har en sådan här
            diskussion. Men även om man struntar i det undrar jag: Vad är
            det vi ska göra i stället? Nu fick vi en lång lista på allting
            vi inte ska göra. Är slutsatsen att vi inte ska göra någonting?
            Är det detta som är Sverigedemokraternas politik?
          </note>
          <note type="speaker">
            Anf. 5 JOSEF FRANSSON (SD) replik:
          </note>
          <note>
            Fru talman! Själv är jag en varm optimist när det gäller teknikutveckling.
            Jag tycker att Miljöpartiet säger nej till extremt viktiga framsteg
            när det till exempel gäller miljöfrämjande grödor bara för att
            de råkar ha tagits fram via genteknik. Med dem skulle man kunna
            göra jättestora insatser för att komma till rätta med det här
            och få fram ett långsiktigt hållbart jordbruk.
          </note>
          <note>
            Min fasta uppfattning är att Miljöpartiets politik innebär att
            man vill gå in och detaljstyra människors livsval. Det leder till
            kostsamma återvändsgränder som inte leder till vare sig klimatnytta
            eller miljönytta. Det kommer att öka arbetslösheten och försämra
            välfärden. Och det blir tillhörande miljömässiga bakslag. För
            satsar man på alla de här sakerna, som egentligen inte ger någonting,
            har man inte råd med de insatser som faktiskt skulle kunna göra
            nytta.
          </note>
          <note>
            För några veckor sedan sade jag till exempel att vi för att få
            fart på biogasproduktionen jag upprepar det antagligen behöver
            finansiera det här med infrastruktur på olika sätt och över en
            övergångsperiod faktiskt använda oss av betydligt mer naturgas.
            Annars tror jag inte att biogasen har någon chans att slå igenom
            på allvar.
          </note>
          <note>
            Det finns mängder med miljöpolitiska åtgärder man kan göra som
            jag tycker är jättebra, men tyvärr tycker jag inte att Miljöpartiet
            står för dem.
          </note>
          <note type="speaker">
            Anf. 6 HELENA LEANDER (MP) replik:
          </note>
          <note>
            Fru talman! Okej, GMO och naturgas ska alltså lösa klimatfrågan
            i Sverigedemokraternas värld. Jag vet inte riktigt hur långt vi
            kommer med det. Det är klart att det skönaste är om vi slipper
            ha åsikter om vad folk gör, men som politiker kan vi faktiskt
            ge människor förutsättningar att leva ett mer klimatsmart liv.
          </note>
          <note>
            Vi kan se till att det är lättare och billigare. Vi kan se till
            att infrastrukturen finns. Vi kan använda skattesystemet så att
            det lönar sig mer att göra de klimatsmarta valen. Och just skatter
            är ett styrmedel som lyfts fram för att vara väldigt kostnadseffektivt.
            Man får mest klimatnytta för pengarna om man använder sig av till
            exempel koldioxidskatten.
          </note>
          <note>
            Men hur var det? Var inte Sverigedemokraterna mot det? Då skulle
            man kanske sänka koldioxidskatten. Då har man ju lite grann att
            förklara om man nu ska ha en så himla kostnadseffektiv klimatpolitik.
            Slutsatsen blir att Sverigedemokraterna inte vill ha en kostnadseffektiv
            klimatpolitik. Man vill inte ha någon klimatpolitik över huvud
            taget.
          </note>
          <note>
            Det rimmar ganska bra med en allmän sverigedemokratisk politik
            där vi ska sitta här och leva gott, och sedan får människor i
            andra delar av världen ta konsekvenserna. För så orättvist är
            det. De som drabbas allra svårast är ju inte vi som har den största
            skulden. Det är människor i andra delar av världen som har gjort
            mycket mindre.
          </note>
          <note>
            Men vet du vad, även era väljare i Skåne kommer att drabbas.
            Det finns skånska kommuner som Vellinge och Kristianstad som delvis
            kommer att hamna under vatten på grund av klimatförändringarna.
            Skulle inte det vara någonting att oroa sig för, om man nu bara
            har det här strängt nationalistiska perspektivet? Skulle inte
            det kunna vara en anledning till att det faktiskt är smart att
            göra någonting nu och göra det på ett kostnadseffektivt sätt i
            stället för att vänta och se när Vellinge försvinner under vatten?
          </note>
          <note type="speaker">
            Anf. 7 JOSEF FRANSSON (SD) replik:
          </note>
          <note>
            Fru talman! När det gäller saker som till exempel koldioxidskatt
            är det inte helt uppenbart att det ger någon direkt klimatnytta
            såvida man inte kan införa det i ett större perspektiv som är
            mer världsomfattande.
          </note>
          <note>
            Om vi ensidigt inför höga klimatskatter och olika former av straffskatter
            för sådant som Miljöpartiet inte tycker om blir det som sagt en
            försumbar effekt, om vi inte lyckas få med resten av världen.
            Och de pengarna hade jag mycket hellre använt till ordentliga
            infrastruktursatsningar på bättre järnväg, ny motorväg och så
            vidare.
          </note>
          <note>
            Vidare tycker jag att Miljöpartiet är helt fel ute när de till
            exempel vänder sig mot en utbyggnad av kärnkraft, som jag anser
            vara det absolut mest klimatvänliga energislag som vi har, och
            i stället hamnar på en massa konstiga sidospår med vindkraft,
            solkraft och så vidare som över huvud taget inte har samma goda
            effekt när det gäller minskade utsläpp av koldioxid, som man kanske
            tror vid en första anblick.
          </note>
          <note type="speaker">
            Anf. 8 JENS HOLM (V):
          </note>
          <note>
            Fru talman! I fjol ökade utsläppen mer än någonsin. De ökade
            med 3,2 procent jämfört med året innan. Om vi pratar om växthusgaser
            handlar det om ungefär 1 miljard ton extra koldioxid som släpptes
            ut under 2010.
          </note>
          <note>
            Det här har lett till att den globala koncentrationen av koldioxid
            i dag ligger på 394 miljondelar i atmosfären. Vi befinner oss
            redan nu farligt nära den kritiska gräns som jorden och ekosystemen
            sätter för vad som egentligen är hållbart. Ja, vissa menar att
            vi redan har passerat den här gränsen och att det faktiskt är
            dags att ta bort växthusgaserna ur atmosfären.
          </note>
          <note>
            Forskarna menar att vi, om vi fortsätter med den här utvecklingen
            av utsläppen, får en global temperaturhöjning om ungefär 100 år
            med ungefär fyra grader. Med en fyra graders temperaturhöjning
            kan vi räkna med irreparabla konsekvenser.
          </note>
          <note>
            Vi kan räkna med att man inte kan bo i stora delar av världen
            för att havsnivåerna har höjts så mycket. Vi kan räkna med att
            man inte längre kan producera mat i stora delar av världen för
            att öknen breder ut sig. Vi kan räkna med att skogen inte längre
            kommer att växa i stora delar av världen för att det har blivit
            för varmt och så vidare.
          </note>
          <note>
            Den här utvecklingen har vi trots Durban, trots Cancún och trots
            Köpenhamn ja, trots alla de klimattoppmöten som hittills har varit.
            Det är 17 stycken hittills.
          </note>
          <note>
            Det här tycker jag talar för att det är dags att vi agerar på
            hemmaplan och gör vår hemläxa för att minska utsläppen. Vi ska
            göra det för att utsläppen ska minska totalt, men vi måste också
            göra det för att klimatförändringarna är en fråga om global rättvisa.
            Vi vet att Sverige och de andra industrialiserade länderna historiskt
            sett står för nästan 80 procent av de totala utsläppen av växthusgaser.
            Men vi vet också att det är de fattiga länderna som här och nu
            drabbas av våra utsläpp.
          </note>
          <note>
            Jag pratade om en utveckling i framtiden där detta kan få irreparabla
            konsekvenser. Men hade vi nu befunnit oss i öriket Tuvalu eller
            Mikronesien hade vi antagligen varit helt upptagna av att flytta
            oss själva och våra familjer, för de öarna håller på att svämmas
            över på grund av havsnivåhöjningen.
          </note>
          <note>
            Hade vi befunnit oss i Afrika, söder om Sahara, hade vi varit
            mer bekymrade än någonsin över hur vi skulle producera mat till
            våra barn och våra familjer, för där breder öknen ut sig redan
            här och nu.
          </note>
          <note>
            Hade vi befunnit oss i Bangladesh eller Indien hade vi antagligen
            också varit väldigt oroliga över att floderna börjar sina och
            över att havsnivåerna höjs, så att vi måste flytta på oss och
            lämna hus och hem.
          </note>
          <note>
            Det här är ett faktum i utvecklingsländerna. Och det är gilla
            det eller inte faktiskt en direkt konsekvens av vår livsstil i
            den rika utvecklade världen.
          </note>
          <note>
            Vi i Vänsterpartiet har lagt fram en klimatmotion som behandlas
            nu. Vi föreslår att den globala temperaturhöjningen begränsas
            till 1,5 grader. För att vi ska nå dithän måste vi skärpa de svenska
            minskningsmålen för utsläppsgaser. Vi föreslår att vi i Sverige
            ska minska våra utsläpp med 45 procent jämfört med 1990 års nivåer
            fram till 2020. Att minska utsläppen med 45 procent innebär att
            vi ska minska utsläppen med ungefär 32,5 miljoner ton.
          </note>
          <note>
            Allting ska göras här i Sverige. Vi i Sverige ska inte köpa oss
            fria genom billiga och osäkra utsläppskrediter i andra länder.
            I stället ska vi hjälpa andra länder med ett separat klimatbistånd.
          </note>
          <note>
            Det här föreslår vi i Vänsterpartiet. Det finns formulerat i
            reservation 14 som jag härmed yrkar bifall till.
          </note>
          <note>
            Vi i Vänsterpartiet befinner oss just nu i en klimatdialog. Vi
            har lagt fram våra klimatförslag i en klimatrapport som vi skickat
            ut på remiss till miljöorganisationer och företag, ja, till den
            breda allmänheten i Sverige. Alla är välkomna att tycka till under
            hela sommaren och hela hösten.
          </note>
          <note>
            Vissa har svarat: Det är väldigt bra och ambitiösa mål som ni
            har. Men går det verkligen?
          </note>
          <note>
            Ja, jag är fullt övertygad om att det går. Men då måste vi sätta
            i gång med arbetet nu . Vi måste ha en målsättning för energiproduktionen
            i Sverige som tar sikte på 100 procent förnybar energi.
          </note>
          <note>
            Vi måste våga höja koldioxidskatten. Det kommer att kosta lite
            mer för industrin och för alla oss konsumenter. Men det kommer
            att minska utsläppen och också generera intäkter som ska gå direkt
            till klimatinvesteringar.
          </note>
          <note>
            Vi vill ha ett separat klimatinvesteringsprogram för kommuner,
            landsting och småföretag detta för att man ska kunna ställa om
            sin politik, ja, helt enkelt för att man ska kunna ställa om sina
            kommuner och regioner så att utsläppen minskar. Historiskt sett
            vet vi att klimatinvesteringsprogram är väldigt effektiva instrument
            för att få ned utsläppen.
          </note>
          <note>
            Vidare föreslår vi den största kollektivtrafiksatsningen någonsin
            både med ökad kollektivtrafik i våra städer och med mer och bättre
            spårbunden trafik, järnvägstrafik, mellan våra städer.
          </note>
          <note>
            Vi har även förslag om en minskad köttkonsumtion och om satsningar
            på mer av vegetarisk mat.
          </note>
          <note>
            Vi driver också frågan om högre klimatmål på EU-nivå.
          </note>
          <note>
            Som jag tidigare sagt vill vi ha ett helt nytt klimatbistånd.
            Vi accepterar inte att regeringen tar pengar från det ordinarie
            biståndet och lägger de pengarna i en separat post som man kallar
            för klimatbistånd. Vi behöver en separat finansiering för klimatbiståndet.
          </note>
          <note>
            Som jag tidigare nämnt är det utvecklingsländerna som drabbas
            av de rika ländernas utsläpp. Därför har vi ett moraliskt ansvar
            för att hjälpa dem med att ställa om sina samhällen och för att
            motverka de värsta konsekvenserna av växthuseffekten.
          </note>
          <note>
            Hade vi haft en regering som hade viljan att ställa om Sverige
            skulle det här gå; det är jag rätt säker på. Vi ser inget av nämnda
            politik hos den borgerliga regeringen. Det kommer inga nya klimatförslag
            från den här regeringen.
          </note>
          <note>
            I stället kan svenska folket få frågan om man är beredd att till
            exempel göra konkreta förändringar i sin livsstil för att minska
            den egna miljö- och klimatbelastningen. Vid flera tillfällen när
            Naturvårdsverket gjort enkätundersökningar har folket svarat:
            Ja, jag är beredd att ta ansvar för min livsstil. Jag är beredd
            att konsumera mindre energi i mitt hushåll, att åka bil mindre,
            att äta mindre kött och så vidare.
          </note>
          <note>
            Men för att svenska folket ska kunna göra den här omställningen
            behöver man förstås ett stöd. Man behöver långsiktiga spelregler.
            Det är vi politiker som har ansvaret för att sjösätta det här.
          </note>
          <note>
            Också kommunpolitikerna är väldigt intresserade av att satsa
            på energieffektivisering, på att bygga ut biogasen, på ett hållbart
            resande och så vidare. Men det är samma sak där: Det behövs ett
            stöd. Det behövs långsiktiga spelregler. Det är vi som beslutar
            om de sakerna.
          </note>
          <note>
            Även bland svenska företag finns det ett mycket stort engagemang
            och också en stor vilja att satsa på solel exempelvis. Men ifall
            det inte finns några långsiktiga spelregler satsar man såklart
            inte på solelen.
          </note>
          <note>
            Återigen: Det är vi som har ansvaret för att anslå ett långsiktigt
            stöd till klimatomställningen. Det är vi som har ansvaret för
            att slå fast långsiktiga spelregler. Det är här och nu vi kan
            göra det.
          </note>
          <note>
            Därför vill jag att vi tar vara på det engagemang som finns hos
            svenska folket, bland företag och ute i våra kommuner och landsting.
            Vi ska fastställa långsiktiga positiva spelregler för att ställa
            om Sverige så att vi tar vårt ansvar för våra utsläpp. Därmed
            hoppas jag att vi i Sverige kan göra vad vi kan för att rädda
            den här planeten.
          </note>
          <note type="speaker">
            Anf. 9 JOSEF FRANSSON (SD) replik:
          </note>
          <note>
            Fru talman! Jens Holm är en av dem som det gäller inte minst
            i anförandet nyss allra tydligast talat sig varm för satsningar
            på solpaneler och solel. Därför skulle det vara ganska intressant
            att höra hur många kronor per kilowattimme som Jens Holm är beredd
            att av de allmänna medlen skjuta till för att förverkliga sin
            vision.
          </note>
          <note>
            Är det rimligt att som till exempel Tyskland garantera ett pris
            om uppemot 3 kronor för en vara som en solig dag säljs för runt
            30 öre på spotmarknaden?
          </note>
          <note type="speaker">
            Anf. 10 JENS HOLM (V) replik:
          </note>
          <note>
            Fru talman! Det var ganska frustrerande att nyss här lyssna på
            anförandet av Josef Fransson, Sverigedemokraterna, utan att kunna
            ta replik. Det kan man inte göra innan man haft sitt anförande.
            Därför är det mycket bra att du replikerade på mig.
          </note>
          <note>
            Jag tycker att det mest handlade om en lång uppräkning av vad
            vi inte ska göra förutom när Josef Fransson kom till GMO och kärnkraften,
            för där ska det tydligen bli väldigt stora satsningar. Men där
            kan vi tala om en teknik som kostar väldigt mycket pengar och
            som är väldigt osäker.
          </note>
          <note>
            Jag tycker att Tyskland är ett mycket spännande exempel. Tyskland
            är världsledande avseende både solelsproduktion och solvärmeproduktion.
            Tyskland har ungefär samma instrålning som vi i Sverige har, så
            Sverige har egentligen samma geografiska förutsättningar att bli
            ett land som producerar lika mycket solel och solvärme som Tyskland.
            Den stora skillnaden är att det inte finns långsiktiga spelregler
            här i Sverige.
          </note>
          <note>
            I Tyskland har man, precis som Josef Fransson varit inne på,
            ett garantipris för den solel som produceras. Garantipriset har
            bakåt i tiden varit väldigt högt. Men i takt med att den nya tekniken
            utvecklas har garantipriset successivt sänkts.
          </note>
          <note>
            En annan bra sak i Tyskland är att man erbjuder alla tyska hushåll
            att producera sin egen el, till exempel genom solceller. En miljon
            hushåll i Tyskland producerar nu sin egen el. Ibland tankas elen
            direkt ut på elnätet. Man kan faktiskt tjäna lite pengar på det.
            Det tycker jag är bra. Precis de här sakerna vill jag att vi i
            Sverige gör.
          </note>
          <note>
            Det som är bra med det här systemet är att det är ett system
            som finansieras av elmarknaden. Man får betala lite mer på elräkningen
            för att den nya tekniken ska fasas in detta för att vi i framtiden
            ska ha en hållbar elproduktion som inte leder till några utsläpp.
            Det tycker jag är jättebra.
          </note>
          <note type="speaker">
            Anf. 11 JOSEF FRANSSON (SD) replik:
          </note>
          <note>
            Fru talman! Talet om lite mer på elräkningen är kanske dagens
            underdrift.
          </note>
          <note>
            Det tyska exemplet framhålls ofta, som sagt, som någonting föredömligt.
            Den lag som både jag och Jens talar om är vi uppenbarligen inte
            helt överens om om den är bra eller dålig. I alla fall lagstiftar
            man, som sagt, om ungefär 3 kronor per kilowattimme som garantipris.
            Enligt uppgifter som jag har ska det här garanteras i 20 års tid.
            Det kan hända att det ska fasas ut det har jag i så fall missat.
          </note>
          <note>
            Våren 2010 beräknades kostnaden för denna elproduktion uppgå
            till motsvarande runt 700 miljarder kronor för tyska elkonsumenter.
            Det är inte så lite pengar; det tycker i alla fall inte jag. Men
            solceller täcker endast 0,3 procent av det tyska elbehovet.
          </note>
          <note>
            Den som tycker att det är en bra och en rimlig energipolitik
            får naturligtvis gärna framhålla det. Men då får man också framhålla
            sina ekonomiska kalkyler och visa hur det här ska gå till, hur
            det ska fungera. Det är en orimlig ordning att på så hög politisk
            nivå skjuta från höften i så här viktiga frågor, i frågor som
            är totalt avgörande för samhällsutvecklingen.
          </note>
          <note>
            Till råga på nämnda elände när det gäller kostnadsbilden är dessutom
            stora utsläpp förknippade med tillverkningen av solceller.
          </note>
          <note>
            I en nypublicerad bok av forskaren Ozzie Zehner har denne kunnat
            påvisa att solindustrin blivit den främsta utsläppskällan för
            ett antal gaser. Jag ber eventuella kemister om ursäkt för mitt
            uttalande, men hexafluoretan, kvävetrifluorid och svavelhexafluorid
            är några av de absolut mest potenta växthusgaserna med växthuseffekter
            som är tiotusentals gånger starkare än när det gäller koldioxid.
          </note>
          <note>
            Detta gör att solcellstekniken sannolikt över huvud taget inte
            ger någon positiv effekt eller bidrar till minskad antropogen
            klimatpåverkan snarare tvärtom!
          </note>
          <note>
            Som sagt: Jag väntar med spänning på att Jens Holm och Vänsterpartiet
            återkommer med konkreta förslag om hur det här ska finansieras.
          </note>
          <note type="speaker">
            Anf. 12 JENS HOLM (V) replik:
          </note>
          <note>
            Fru talman! Finansieringen får vi till exempel genom en höjd
            effektskatt från kärnkraften. Det har dragit in mycket pengar.
          </note>
          <note>
            Jag ska säga så här: Det är väl rätt beskrivande för Sverigedemokraternas
            politik, men jag tycker faktiskt att det är ganska deprimerande
            att höra Josef Franssons svartmålning av solenergin. Solenergin
            är det energislag som växer kraftigast just nu i Europa. Det är
            inte bara Tyskland som anammar solenergin, utan en mängd andra
            länder tycker att detta är en bra energikälla att satsa på.
          </note>
          <note>
            Så är det med alla energikällor när de introduceras då kostar
            de pengar. Det går inte att ducka för det. Ska vi prata om att
            kosta pengar kan vi verkligen prata om kärnkraftsreaktorer. Nyligen
            kom nyheten att det tydligen fattas 30 miljarder kronor vad gäller
            slutförvaret för kärnkraften här i Sverige. När det gäller att
            bygga ny kärnkraft kan vi till exempel titta på Olkiluoto i Finland.
            Det överskred alla tänkbara budgetar och kostade mer än dubbelt
            så mycket som man hade planerat. Det tog nästan dubbelt så lång
            tid att bygga dessa reaktorer.
          </note>
          <note>
            Det är väl också därför allt fler länder lämnar kärnkraften och
            satsar på de energislag som är säkra, som kommer att finnas här
            för evigt och som inte leder till några utsläpp. Då är det till
            exempel solenergi, vindenergi, biomassa och, inte minst, energieffektivisering.
          </note>
          <note type="speaker">
            Anf. 13 LARS HJÄLMERED (M):
          </note>
          <note>
            Fru talman! För några månader sedan det är snart ett halvår sedan
            hade vi en miljödebatt här i kammaren med anledning av att vi
            diskuterade statsbudgeten för det här året. En av sakerna vi då
            resonerade lite grann om var Alliansens prioriteringar när det
            gäller klimat, biologisk mångfald, havsmiljö och en giftfri vardag.
            Vi har hört att en del av detta har återkommit nu när vi har att
            debattera en del av förslagen från den allmänna motionstiden och
            även regeringens förslag om geologisk lagring av koldioxid.
          </note>
          <note>
            Klimatet är vår tids kanske största utmaning, och den är verkligen
            internationell till sin natur. Jag tycker att det är viktigt att
            se att det handlar om att vi ska göra saker själva, tillsammans
            med kolleger i Europa och också i andra delar av världen för att
            kunna möta och klara en så svår utmaning. Jag tycker att det i
            en klimatdebatt är viktigt att titta på hur de svenska målen ser
            ut vad är det för beslut vi har fattat?
          </note>
          <note>
            Riksdagen fattade år 2009 historiska beslut om en samlad klimat-
            och energipolitik där vi satte mål för Sverige på medellång sikt
            och där vi kopplade de högt ställda ambitionerna till åtgärder
            för att kunna klara detta steg för steg. Det innefattar att vi
            ska göra saker som påverkar egentligen alla delar av det svenska
            samhället transporter, jordbruk och allt vad det kan vara.
          </note>
          <note>
            I siffror innebär reduktionen på 40 procent mellan 1990 och 2020
            att det ska minskas med ungefär 20 miljoner ton. Av dessa var
            4 ton avklarade mellan 1990 och 2007, och det återstod då 16 miljoner
            ton. Lite drygt 9 av dem ska klaras med saker vi gör i Sverige,
            och lite drygt 6 miljoner ton med saker vi gör i andra delar av
            världen, där Sverige bidrar med pengar och kunnande.
          </note>
          <note>
            En viktig del i beslutet 2009 som jag tycker att man ska trycka
            på är att vi gav långsiktiga besked i energipolitiken. Från Alliansens
            sida sade vi att vi vill ha ett robust energisystem på tre ben
            vattenkraft, kärnkraft och förnybar energi för att kunna ge långsiktiga
            besked och få till nödvändiga och viktiga kommande investeringar.
            Där ser vi inte minst att det växer till ordentligt inom den förnybara
            delen. De högt ställda ambitionerna gör att vi tar ansvar och
            gör en majoritet av dessa saker i Sverige och kompletterar med
            investeringar i andra länder.
          </note>
          <note>
            Att sätta mål är dock ganska enkelt i politiken; det svåra är
            ibland att leva upp till det. Där kan vi bara konstatera att vi
            med det beslut vi fattade i riksdagen 2009 har kopplat detta med
            åtgärder krona för krona och gram för gram för att kunna nå målen.
            Det var inte så att det bara var beslut vi fattade då, och så
            var det färdigt och ingenting händer nu.
          </note>
          <note>
            Det beslut riksdagen tog 2009 innebär i stället att det genomförs
            en rad förändringar också under denna och även under nästa mandatperiod,
            till exempel ett antal miljöskatteförändringar. Det gäller koldioxidbeskattning
            och beskattning av diesel, och det handlar om fossila bränslen
            som används för uppvärmningsändamål, för att ge några exempel.
            Vi har dock kopplat åtgärd krona för krona och gram för gram.
          </note>
          <note>
            Jag tycker också i sammanhang där man pratar om klimat att det
            är viktigt att koppla på forskningsfrågorna, fru talman. I höst
            kommer regeringen att återkomma med en forskningsproposition,
            och i Sverige har vi givet den tidigare debatten en nästan sovjetisk
            ordning: Vi har fyraårsplaner för svensk forskning, där man sätter
            ramarna. Det kommer att vara otroligt viktigt för klimat- och
            andra miljöfrågor. Det är klart att den kunskap och de lösningar
            som kommer ut av forskning är otroligt viktiga för att möta, förstå
            och klara viktiga miljöutmaningar. Det är ett avgörande viktigt
            bidrag.
          </note>
          <note>
            Ett initiativ på detta tema kan vi läsa om på dagens debattsida
            i Dagens Nyheter, där miljöminister Lena Ek beskriver det initiativ
            regeringen har fattat beslut om i dag när det gäller den svenska
            klimatforskningen. Det kommer att komma en skrivelse till riksdagen
            om detta, men i korthet handlar det om att ge ett antal forskningsmyndigheter
            uppdrag för en bättre samordning av klimatforskningen. Man ska
            återkomma på årlig basis i samband med budgeten för att titta
            på det senaste forskningsläget, för vi ska ha det som underlag
            för de beslut om statsbudget riksdagen fattar.
          </note>
          <note>
            Jag tycker att detta initiativ från ministern, tillsammans med
            att vi skärper upp klimatstatistiken, är ett viktigt steg för
            att vi ska kunna ha ordentlig uppföljning och utvärdering. Det
            är nämligen enerverande att vi följer upp ekonomi på kvartalsbasis
            men att det är nästan ett års fördröjning på diskussionen om klimatstatistik.
            Det ska kunna ske med i alla fall ett halvårs förskjutning, så
            att vi kan få in det i budgetprocessen.
          </note>
          <note>
            Det är också viktigt att trycka på att ekonomin hänger ihop med
            klimatet. Det är otvetydigt så att man inte kan särkoppla dessa
            två. Alliansen har fört och för en ansvarsfull ekonomisk politik
            och en arbetslinje som gör att vi har haft, har och kommer att
            fortsätta ha höga ambitioner för klimat och andra delar av miljöpolitiken.
          </note>
          <note>
            Tittar vi på klimatfrågan lite mer strikt nationellt kan vi konstatera
            att transportsektorn är den kanske riktigt stora utmaningen för
            Sverige. Det finns naturligtvis andra också, men den är riktigt
            svår. Transporter är nämligen avgörande viktigt för ett land som
            Sverige, som är glest befolkat. Vi är lite av en avkrok i Europa
            och väldigt handelsberoende. Transporter är lite som ett blodomlopp
            i ekonomin, och för att säkra den svenska ekonomin och välståndet
            krävs goda transporter och en bra infrastruktur.
          </note>
          <note>
            Med detta, alltså transporter av människor och gods, följer dock
            klimat- och andra miljöutmaningar. Ett svar från Alliansens sida
            är visionen om den fossiloberoende fordonsflottan till 2030. Det
            är en jättesvår utmaning att klara, men det är en långsiktig idé
            om i vilken färdriktning vi är på väg med den svenska transportsektorn.
            I närtid handlar våra svar om att både höja och sänka skatter
            höja bränsleskatter och sänka skatter för människor som gör aktiva
            val när de till exempel köper en bil privat.
          </note>
          <note>
            Det handlar också om att ta mått och steg vidare, senast med
            en supermiljöbilspremie. I höstbudgeten har vi signalerat att
            regeringen kommer att återkomma med ett förslag om en kvotplikt
            och förslag om en skärpt miljöbilsdefinition. Kvotplikten handlar
            om att höja andelen biobränslen i vanliga pumpar när man tankar,
            och miljöbilsdefinitionen handlar om att den verkligen ska ligga
            i framkant så att man som privatperson, företag eller offentlig
            aktör kan hänga upp inköp och allt vad det är på detta.
          </note>
          <note>
            Jag vill i sammanhanget också passa på, fru talman, att säga
            några ord om flyget. Flyget står procentuellt för en ganska liten
            del av utsläppen. Däremot kan man se globalt att det är en stor
            trafiktillväxt som inte möts med tekniska förbättringar i världen.
            Den relativa andelen för flyget över tid ökar alltså. Det är inte
            heller så att flyget kan anklagas för att bära sina egna miljökostnader.
            Där ser vi en liten ändring i att flyget från den 1 januari i
            år har förts in i EU:s handel med utsläppsrätt för att i någon
            mening försöka sätta ett pris på detta.
          </note>
          <note>
            Detta har egentligen kommit som ett svar på att det har varit
            diskussioner internationellt under ett eller kanske till och med
            flera decennier för att hitta bredare lösningar om bränsleskatter
            eller handelssystem, till exempel i FN:s flygorgan ICAO, som inte
            har kommit igenom. Därför väljer EU, med rätta, att själva gå
            vidare och införa flyget i handelssystemet. Detta har dock också
            väckt vissa frågor från USA, Ryssland, Indien och en lång rad
            andra länder.
          </note>
          <note>
            Då är det glädjande att konstatera att EU-domstolen tydligt har
            sagt att flyget i handelssystemet inte bryter mot internationell
            rätt eller den så kallade Chicagokonventionen utan att Sverige
            och andra EU-länder har gott på fötterna att fortsätta att använda
            denna lösning. Det bästa vore naturligtvis att hitta en bredare
            internationell lösning med någon typ av skatt eller handelssystem,
            men där är vi inte. Då tycker jag att det är bra att Lena Ek och
            den svenska regeringen tydligt står upp för denna lösning.
          </note>
          <note>
            Till sist ska jag bara säga några ord om koldioxidlagringen,
            fru talman. För Sverige kan det vara en möjlighet att i framtiden
            skilja ut och lagra koldioxid, inte minst om det är svåråtkomliga
            utsläpp.
          </note>
          <note>
            Det är viktigt att notera att lagringen av koldioxid inte är
            en del av det svenska klimatmålet fram till 2020. Däremot skulle
            det kunna vara en teknik som Sverige skulle kunna använda för
            att klara de långsiktiga klimatmålen om att inte ha några nettoutsläpp.
          </note>
          <note>
            Det viktiga nu är att vi med dagens beslut kan sätta vad vi kallar
            för rättsliga ramar för lagring av koldioxid, till exempel hur
            man ska hantera ansökningar enligt miljöbalken och liknande.
          </note>
          <note>
            Med detta, fru talman, vill jag yrka bifall till utskottets förslag
            i betänkandet.
          </note>
          <note type="speaker">
            Anf. 14 HELENA LEANDER (MP) replik:
          </note>
          <note>
            Fru talman! För er som inte snurrade bort er i alla siffrorna
            i början tar vi några till. Det var ju många roliga ton där. 13
            miljoner ton var det som vi skulle minska med i Sverige till 2020.
            4 miljoner ton var redan klara. Den lilla pusselbiten som saknades
            var att 1990, som man räknar från, var utsläppen 72,7 miljoner
            ton. Men det innebär att de 13 miljoner som vi ska fixa och de
            4 miljoner ton som är klara inte är ens 10 procent. Där någonstans
            börjar det kännas som att vi kanske borde kavla upp ärmarna lite
            mer.
          </note>
          <note>
            Men sedan har vi den glada nyheten att vi redan är hemma med
            det gamla målet, att vi skulle minska med 4 procent, och det är
            kul. Eftersom målet i Kyoto var ännu futtigare har vi rent av
            ett överskott. Det kan man sälja och tjäna pengar på, men det
            innebär att någon annan får rätt att göra utsläppen i stället.
            Det är ju helt meningslöst att vi ansträngt oss här i Sverige
            om det innebär att det ökar precis lika mycket någon annanstans.
          </note>
          <note>
            Moderaterna brukar ofta framhålla att vi inte bara kan titta
            på Sverige, att vi måste titta på hela världen. Då skulle jag
            vilja fråga Lars Hjälmered om han och regeringen verkligen är
            beredda att sälja överskottet av utsläppskrediter, trots att det
            skulle vara en spark i baken på alla som har försökt att anstränga
            sig och dra sitt strå till stacken för att minska klimatutsläppen
            i Sverige.
          </note>
          <note>
            Jag skulle också vilja ställa en lite mer allmän fråga. Det är
            många här som har tagit upp att vetenskapen är ganska bekymmersam
            och att det ser ut att vara värre än vad vi tidigare trott. Hur
            känner Lars Hjälmered när han tar del av den forskningen? Känns
            det som att det är lugnt, att vi nog klarar hem det så som vi
            håller på nu, eller är det dags att ta lite hårdare tag?
          </note>
          <note type="speaker">
            Anf. 15 LARS HJÄLMERED (M) replik:
          </note>
          <note>
            Fru talman! Jag börjar med den sista frågan som Helena Leander
            ställde om det vetenskapliga läget. Det är naturligtvis otroligt
            allvarligt och oroande; så är det. Då är frågan vad vi gör åt
            detta. Jag skulle säga att lösningen är att se att klimatfrågan
            är internationell till sin natur.
          </note>
          <note>
            Jag ska inte fastna i samma retorik som Josef Fransson tidigare.
            Men jag kan ändå konstatera att det som vi gör i Sverige inte
            räcker, utan lösningen är att få till ett rättsligt bindande ramverk
            globalt med tillräckliga utsläppsreduktioner. Därutöver har vi
            ett stort eget ansvar nationellt i Sverige för saker som vi har
            att göra på hemmaplan och att hjälpa och stötta andra länder med
            kunnande och med pengar. Det är mitt svar på hur vi ska möta den
            globala klimatutmaningen.
          </note>
          <note>
            När det gäller frågan om AAU:erna, utsläppskrediterna från tidigare,
            återkommer regeringen i höstbudgeten med besked om hur man ska
            hantera dem, så den debatten kan vi ta när vi kommer till budgetdebatten
            i höst. Men det viktigaste som vi behöver nu är ett globalt klimatavtal
            och att vi i Sverige fortsätter att leva upp till våra åtaganden.
            De 40 procenten som vi talar om för Sverige fram till 2020 är
            frikopplade från diskussionerna inom EU. De är frikopplade från
            de globala klimatavtalen. De är inte kopplade till ambitionerna
            i de globala klimatavtalen och liknande. Vi har också kopplat
            detta med åtgärder krona för krona och gram för gram. En del i
            beslutet som riksdagen fattade 2009 innebär också att det kommer
            att ske ett halvhalt 2015 för att göra en uppföljning och utvärdering
            av hur väl de svenska styrmedlen har fallit ut, vad som har hänt
            i omvärlden, vad som har hänt i Sverige, om det är dags att revidera
            målen och om det är dags att vidta andra åtgärder. Vi kommer att
            återkomma med anledning av detta.
          </note>
          <note type="speaker">
            Anf. 16 HELENA LEANDER (MP) replik:
          </note>
          <note>
            Fru talman! Jag vet att ni har sagt att ni ska återkomma till
            AAU:erna, som de heter lite nördigt, men jag tycker fortfarande
            att det är lite bekymmersamt att man ens kan tänka sig att sälja
            överskottet. Vad har det tjänat till att vi faktiskt försökt göra
            saker i Sverige om det möjliggör ökade utsläpp någon annanstans,
            om vi nu ska ha det globala perspektivet? Det är ju inte bara
            vad Sverige gör som spelar roll, utan det spelar roll vad vi gör
            allihop tillsammans.
          </note>
          <note>
            Vi kan vara ett föregångsland och hoppas att fler tar efter oss
            om vi kan visa att det är möjligt, inte minst fattiga länder som
            ser att vi menar allvar med det vi säger men också utvecklade
            rika länder som ser att det går att ställa om ekonomin. Det tror
            jag är det enda hopp vi har att påverka de internationella förhandlingarna,
            och det måste vi göra. Men om vi väljer att sälja överskottet
            kan jag inte se annat än att det urholkar vår trovärdighet.
          </note>
          <note>
            Dessutom är det jag tror att jag sade en spark i baken, men det
            kanske skulle ha varit en annan kroppsdel ett slag i magen på
            dem som ändå försökt att göra någonting och som trodde att det
            skulle ha någon effekt. Där vore det bra med ett tydligt och snabbt
            besked om att man inte ska sälja överskottet.
          </note>
          <note>
            Min fråga om vetenskapen var egentligen inte någon sorts allmän
            fråga om vad vi ska ha för klimatpolitik. Det har ju skett en
            förändring sedan ni kom med er klimatpolitik 2009. Läget har blivit
            allvarligare. Klimatförändringarna går fortare, och konsekvenserna
            blir allvarligare än vad man tidigare trott. Är det då kanske
            så att man behöver ompröva politiken som man kom fram till 2009?
            Är det så att vi faktiskt behöver göra mer än vad vi trodde då?
          </note>
          <note type="speaker">
            Anf. 17 LARS HJÄLMERED (M) replik:
          </note>
          <note>
            Fru talman! Det väsentliga är att vi får till en global rättslig
            överenskommelse med tillräckliga utsläppsreduktioner. Det som
            behövs för att ta sig an en sådan utmaning är att få med en majoritet
            av världens länder på en sådan.
          </note>
          <note>
            Det pågår efter mötet i Sydafrika i december diskussioner om
            en förlängning av Kyoto och att hitta en global lösning som kan
            ta vid därefter, kanske fram mot 2020 eller så. Det är fruktansvärt
            långt fram. Om man frågar en svensk politiker skulle man egentligen
            vilja ha svar här och nu på hur det går att finna en sådan lösning.
            Men där någonstans måste det finnas ett globalt svar.
          </note>
          <note>
            Därutöver handlar det om vad vi gör nationellt i Sverige, och
            det sker rätt stora förändringar. Vi gör ändå rätt stora miljöskatteförändringar,
            vilket borde glädja till exempel miljöpartister, och då är det
            grön skatteväxling vi talar om.
          </note>
          <note>
            Förra mandatperioden och denna mandatperiod har vi höjt och fortsätter
            att höja flera skatter, till exempel koldioxidskatten för industrin
            och för diesel i arbetsmaskiner, och vi får en enhetlig skatt
            på fossila uppvärmningsbränslen. Samtidigt sänker vi skatten på
            arbete. Vi gör verklighet av det som många miljöpartister visionärt
            brukar tala om.
          </note>
          <note>
            När det gäller forskningen är de utsagor som finns väldigt oroande.
            Det är klart att det blir aktuellt i framtiden att se vad som
            blir de kommande stegen i den svenska klimatpolitiken.
          </note>
          <note>
            Vi har fattat ett otroligt ambitiöst beslut som slår igenom på
            olika typer av styrmedel under denna och nästa mandatperiod, då
            vi tydligt ska följa upp och se vilka mått och steg som det är
            dags att ta för att Sverige ska göra sin del. Därutöver är frågan
            att hjälpa i andra delar av världen viktig. En viktig del i en
            svensk ambitiös och ansvarsfull klimatpolitik är också att använda
            flexibla mekanismer och göra klimatinvesteringar i andra delar
            av världen. Det som många av de fattiga länderna ofta frågar efter
            är kunnande och pengar, och det tycker jag att Sverige tydligt
            kan bidra med.
          </note>
          <note type="speaker">
            Anf. 18 JENS HOLM (V) replik:
          </note>
          <note>
            Fru talman! Utsläppen i fjol slog rekord och uppgick till över
            1 miljard ton. Även de svenska utsläppen ökar, enligt den senaste
            statistiken med 11 procent. Då skulle man önska att regeringen
            uppfattade det akuta läget och presenterade en ny klimatpolitik,
            nya förslag på hur vi ska kunna minska våra utsläpp.
          </note>
          <note>
            Vi i Vänsterpartiet vill ha ett separat klimatinvesteringsprogram
            för våra kommuner där vi nationellt anslår 1 miljard kronor varje
            år för att vi ska kunna ställa om våra kommuner och hjälpa dem
            med det arbetet. Ett sådant program hade vi tidigare, men det
            avvecklades tyvärr av den här regeringen. Varför gjorde man det,
            Lars Hjälmered?
          </note>
          <note>
            Nästa fråga rör det internationella samarbetet. Lars Hjälmered
            säger att det är viktigt att hjälpa andra länder. Men då ska man
            komma ihåg att CDM-projekt inte är att hjälpa andra länder, utan
            det är andra länder som hjälper oss att minska våra utsläpp. Kina,
            länder i Afrika, Indien och så vidare hjälper oss att minska våra
            utsläpp med ungefär 7 miljoner ton under de närmaste åren.
          </note>
          <note>
            Vi betalar en del pengar för detta, men Vänsterpartiet vill att
            vi gör alla våra utsläppsminskningar på hemmaplan och att vi i
            stället ska ha ett separat klimatbistånd.
          </note>
          <note>
            Hur kan man då få ett separat klimatbistånd? En del av finansieringen
            kan man få genom att öronmärka intäkterna från utsläppshandel,
            och jag talar om EU:s utsläppshandelssystem. Vi har lagt in detta
            i vår budget, och vi har en reservation i betänkandet.
          </note>
          <note>
            Lars Hjälmered och regeringen vill dock inte öronmärka den miljard
            kronor som kommer i år, de 2 miljarderna nästa år och så vidare.
            Det borde öronmärkas för klimatarbete här i Sverige eller för
            klimatbistånd. Varför gör ni inte det?
          </note>
          <note type="speaker">
            Anf. 19 LARS HJÄLMERED (M) replik:
          </note>
          <note>
            Fru talman! Svaret på den sista frågan är att vi som princip
            i Sverige när vi budgeterar inte brukar öronmärka intäkter och
            kostnader kopplade till utgifter i statsbudgeten. Det finns ett
            EU-regelverk på området som Sverige naturligtvis kommer att leva
            upp till och presentera hur olika pengar används. Men det enkla
            svaret på frågan är att Sverige aldrig tidigare har haft denna
            budgetprincip.
          </note>
          <note>
            När det gäller Klimp:en kan man välja olika lösningar. Vi ser
            att mycket gick till administration och att det inte var så effektivt
            som vi kunde önska. Det var ett av skälen till att vi valde att
            inte fortsätta med den typen av program.
          </note>
          <note>
            Vad gäller klimatinvesteringar i andra länder är den bärande
            principen den standard som FN sätter på detta område. Man ställer
            upp ett antal principer, nämligen att det ska vara additionellt,
            det vill säga sådant som annars inte hade kommit till stånd, att
            det ska vara långsiktigt hållbart och att det ska generera lokala
            jobb. För mig är det de bärande principerna.
          </note>
          <note>
            Kan man använda det kan vi och andra länder hjälpas åt med satsningar
            på till exempel förnybar energi, förbättringar i jordbruk, vilket
            det ofta gäller, i syfte att få bättre utkomst och bättre motståndskraft
            mot klimatförändringar.
          </note>
          <note>
            Detta är en bärande och viktig del i en ansvarsfull klimatpolitik
            och blir ett komplement till den stora mängd saker Sverige gör
            och ska göra nationellt när vi vidtar åtgärder inom alla delar
            av samhället. Här har vi gjort en del men har stora saker framför
            oss, inte minst i fråga om transportsektorn.
          </note>
          <note>
            Fru talman! Jens Holm talar gärna om de olika satsningar han
            vill göra. Det är miljarder hit och miljarder dit. Grundproblemet
            för Vänsterpartiet är att man inte ställer upp på det svenska
            budgetregelverket med budgettak och ordning och reda i statsfinanserna.
          </note>
          <note>
            Vi vet om vi blickar ut över Europa och av egen erfarenhet i
            Sverige vad som händer om man inte håller ordentligt i slantarna.
            Med en lite mer sydeuropeisk inställning hänger det inte ihop
            och blir inte trovärdigt.
          </note>
          <note type="speaker">
            Anf. 20 JENS HOLM (V) replik:
          </note>
          <note>
            Fru talman! På vilket sätt, Lars Hjälmered, kommer ni att redovisa
            att miljarden från EU:s utsläppshandelssystem, och de 2 miljarder
            som det blir från 2013, oavkortat kommer att gå till klimatåtgärder?
            Det har vi nämligen förbundit oss enligt EU-direktivet.
          </note>
          <note>
            Det är inte särskilt konstigt att man sätter upp målsättningar
            eller öronmärker. Vi säger till exempel att 1 procent av vår bnp
            ska gå direkt till biståndet. Det är ett exempel på hur vi öronmärker
            pengar.
          </note>
          <note>
            Svaret klingar därför lite falskt. Berätta i stället exakt hur
            ni ska redovisa det.
          </note>
          <note>
            För Vänsterpartiet är det viktigt med en budget i balans. Lars
            Hjälmered sade att vi har ett budgettak i Sverige, men det stämmer
            inte. Vi har ett utgiftstak, vilket är en annan sak. Det innebär
            att man för tre år framåt slår fast exakt hur mycket pengar som
            man max får göra av med. Det tycker jag är lite planekonomiskt
            eftersom ekonomin kan variera och gå bättre och sämre. Men självklart
            måste det vara budgetbalans; det är otroligt viktigt för oss.
          </note>
          <note>
            Den stora skillnaden mellan vår politik och den borgerliga regeringens
            politik är att vi vågar säga att vi höjer koldioxidskatten och
            bränsleskatterna och att vi vill ha en kilometerskatt på långtradartransporter
            och flygtrafik till exempel. Varför? Jo, för att vi behöver minska
            utsläppen på dessa områden och för att vi behöver finansiering
            för klimatarbetet. Det är härifrån vi får pengar till att göra
            alla de offensiva satsningarna. Det är en bärande skillnad mellan
            vår politik och Moderaternas politik.
          </note>
          <note type="speaker">
            Anf. 21 LARS HJÄLMERED (M) replik:
          </note>
          <note>
            Fru talman! Det beslut som Alliansen har drivit igenom i riksdagen
            med en samlad klimat- och energipolitik innebär långsiktiga besked
            i energipolitiken. Det innebär att vi sätter ett mål för Sverige
            på medellång sikt och kopplar det till olika åtgärder vi vidtar
            i Sverige och andra delar av världen.
          </note>
          <note>
            Vi ser att det landar i olika skatteförändringar, under denna
            mandatperiod med koldioxidbeskattning till exempel, hela vägen
            fram till och med 2015. Det är konkreta saker som görs för att
            vi i mått och steg ska kunna ställa om i Sverige och ta oss an
            vår del av klimatutmaningen.
          </note>
          <note>
            Det är alltså kopplat till åtgärder, kopplat till krona för krona
            och gram för gram för att kunna klara det vi har sagt är de svenska
            målen.
          </note>
          <note>
            När det gäller öronmärkning står det i EU-direktiven att man
            bör återkoppla detta. Jag utgår från att vi följer EU-direktivet
            och är inte orolig på den punkten.
          </note>
          <note>
            Det är möjligt att jag slarvade när jag talade om budgettak och
            inte utgiftstak. Poängen är dock densamma, fru talman. Det handlar
            om att ha ordning och reda i statsfinanserna. I en orolig tid
            i Europa med bankkris och länder som krisar är en skyddsvall för
            Sverige ordning och reda i statsfinanserna. Det tillsammans med
            jobbpolitiken gör att vi kan ha höga ambitioner på välfärdsområdet
            och miljöområdet. Håller man inte i statsfinanserna hänger det
            inte riktigt ihop med talet om olika miljöambitioner framåt. När
            Vänsterpartiet i denna oroliga tid säger sig vilja höja skatterna
            med tiotals miljarder, som kanske försämrar en svensk återhämtning
            och ger oss sämre skyddsvallar gentemot oron i Europa, blir jag
            orolig för vad det innebär för Jens Holms tal om satsningar på
            miljöpolitiken. Det hänger liksom inte ihop.
          </note>
          <note type="speaker">
            Anf. 22 MATILDA ERNKRANS (S) replik:
          </note>
          <note>
            Fru talman! Jag sade i mitt anförande att det är viktigt att
            vi har en klimatpolitik som håller och som minskar utsläppen också
            när det är kallt och i högkonjunktur. Jag sade att vi behöver
            ha en aktiv strategi i Sverige, inte minst för den svenska koldioxidintensiva
            industrin i Sverige för att säkra dess konkurrenskraft och jobben
            i ett samhälle med små eller inga utsläpp.
          </note>
          <note>
            Lars Hjälmered är moderat, och Moderaterna har i en alliansregering
            lett Sverige sedan 2006. Det känns ledsamt att Moderaterna gång
            efter annan i klimatdebatterna signalerar att de är nöjda med
            sakernas tillstånd, trots att det finns uppenbara problem. Inte
            minst saknas det en strategi för den koldioxidintensiva industrin,
            och det går inte i rätt riktning när det gäller utsläppen.
          </note>
          <note>
            Det finns också brister när det gäller att definiera och mäta.
            Lars Hjälmered sade tidigare att det är ganska enkelt att sätta
            mål i politiken. Vi kan dock se att regeringen har haft stora
            problem med att sätta mål som man klarar att definiera och mäta
            mot.
          </note>
          <note>
            Vi måste ha mål som vi kan definiera och mäta mot. Annars vet
            vi inte hur klimatpolitiken ska utformas, och då klarar vi inte
            jobben och välfärden.
          </note>
          <note>
            Jag har försökt få svar från miljöministern men inte fått det,
            så jag ger Lars Hjälmered chansen. Ni talar om 40 procents minskning
            i den icke-handlande sektorn till 2020 jämfört med 1990. År 1990
            hade vi inte uppdelningen i handlande och icke-handlande sektor,
            så vad är det ni mäter mot? Inga nettoutsläpp 2050, säger ni.
            Vad innefattar inga nettoutsläpp? Ska skogen blandas in eller
            inte? Ni talar om en fossiloberoende fordonsflotta. Dieselbilarna
            ökar dramatiskt. Kan du definiera vad en fossiloberoende fordonsflotta
            är, Lars Hjälmered?
          </note>
          <note type="speaker">
            Anf. 23 LARS HJÄLMERED (M) replik:
          </note>
          <note>
            Fru talman! Matilda Ernkrans har en poäng när det gäller statistiken.
            Uppföljning och utvärdering är avgörande när man jobbar med miljö-
            och klimatfrågor. Det gäller såväl målsättning som de medel vi
            använder och att kunna följa upp hur det fungerar. Där har vi
            statistik i dagsläget från Naturvårdsverket till exempel.
          </note>
          <note>
            När vi för ett halvår sedan hade budgetdebatt kunde vi konstatera
            att den statistik vi då debatterade utifrån inte var 2011 års
            utan 2010 års statistik. Nu tar Alliansen mått och steg för att
            kunna få en bättre uppföljning och utvärdering och se vad de faktiska
            utsläppssiffrorna i Sverige är.
          </note>
          <note>
            Tittar vi i sak på den senaste statistiken kan vi se att det
            skedde en ordentlig ökning 2010 jämfört med 2009. Det handlade
            om andelen vatten i vattenmagasinen, kalla vintrar och en urstark
            återhämtning.
          </note>
          <note>
            Det är riktigt att vi över tid måste ha något som steg för steg
            minskar de svenska utsläppen. Det är vad vi kan se i statistiken.
            Naturvårdsverket säger att det inte är något trendbrott. Vi ska
            naturligtvis hålla ögonen på detta.
          </note>
          <note>
            Naturvårdsverket kom med en rapport den 15 maj där man har tittat
            på utsläpp inom handelssystemet 2011. Det är drygt 700 svenska
            aktörer som är inne i handelssystemet och som håller på med glas
            och cement och annat. År 2011 kunde man se en minskning av utsläppen
            med drygt 12 procent. Det är inte säkert att det håller sig till
            nästa år. Vi måste se de långsiktiga trenderna. Vi ska naturligtvis
            följa upp detta.
          </note>
          <note>
            Matilda Ernkrans tog upp frågan om energipolitiken och industrin.
            Ett svar från Alliansen är långsiktiga besked i energipolitiken.
            Moderaterna och allianskollegerna har sagt att vi ska ha ett robust
            system med vattenkraft, kärnkraft och förnybar energi. Det är
            vårt svar. Var står Socialdemokraterna i en, för den svenska industrin,
            så viktig fråga? Vad vill ni med energipolitiken?
          </note>
          <note type="speaker">
            Anf. 24 MATILDA ERNKRANS (S) replik:
          </note>
          <note>
            Fru talman! Jag ger Lars Hjälmered en chans till. Tyvärr klarade
            han inte av att definiera och beskriva hur man har tänkt att måluppfyllelsen
            ska mätas och hur man ska konstatera om vi når målen eller inte:
            40 procents minskning inom den icke-handlande sektorn 2020 jämfört
            med 1990. År 1990 fanns det inte två sektorer; det fanns inte
            någon EU:s utsläppshandel då. Det vore snyggt om Lars Hjälmered
            kunde definiera hur man ska lösa detta.
          </note>
          <note>
            Inga nettoutsläpp till 2050 är också ett mål som ni har satt
            upp. Ni klarar inte av att definiera vad inga nettoutsläpp innebär.
            Ska skogen räknas in eller inte?
          </note>
          <note>
            Vad innebär egentligen en fossiloberoende fordonsflotta? Antalet
            dieselbilar ökar dramatiskt i dag. Är man på väg att nå målet
            en fossiloberoende fordonsflotta eller inte?
          </note>
          <note>
            Ni har varit i regeringsställning sedan 2006, och ni har själva
            satt upp de här målen. Hade det inte varit en god idé att fundera
            på hur man ska definiera och mäta målen innan man sätter upp dem?
            Om man inte tänkte på det då är det hög tid att göra det nu.
          </note>
          <note>
            Vi socialdemokrater har inställningen att vi måste ha en klimatpolitik
            som håller, som minskar utsläpp också när det är kallt och när
            vi har högkonjunktur. Vi måste ha en klimatpolitik som bidrar
            till nya jobb och till välfärden. Det är ganska viktigt hur man
            sätter upp målen och att de är uppföljningsbara.
          </note>
          <note>
            Ni har, som sagt, varit i regeringsställning sedan 2006. Det
            vore klädsamt om du kunde beskriva lite mer av detta.
          </note>
          <note>
            Vi socialdemokrater har lämnat tydliga besked när det gäller
            energipolitiken. Vi vill gärna ha en bred överenskommelse om energipolitiken.
            Det är inte vi som bromsar i den frågan; det är din regering.
          </note>
          <note type="speaker">
            Anf. 25 LARS HJÄLMERED (M) replik:
          </note>
          <note>
            Fru talman! Jag är inte orolig för statistiken. När det gäller
            en fossiloberoende fordonsflotta stämmer det att det inte är fullt
            ut definierat exakt hur man ska mäta det. Det viktiga är att det
            är ett långsiktigt mål för Sverige. En av de viktigaste nationella
            utmaningarna är att ställa om den svenska transportsektorn. Vi
            har ambitionen och visionen att kunna värna mobilitet och bekämpa
            utsläpp och andra dåligheter.
          </note>
          <note>
            Det är en jättestor utmaning oavsett om man definierar det på
            det ena eller det andra sättet. Det handlar om att du och jag
            och andra måste göra aktiva val i vardagen. Företag måste fundera
            över hur de agerar. Offentliga myndigheter har att fundera över
            hur de använder bilar i hemtjänsten och vad de upphandlar. Vi
            har ett tungt politiskt ansvar att ge ramar och regler och långsiktiga
            styrmedel för att kunna ställa om transportsektorn.
          </note>
          <note>
            Det handlar om att vi måste ha andra resandemönster. Det handlar
            om att få andra bränslen. Det handlar om hybrider och ellösningar.
            Det handlar om mängder av lösningar för att kunna möta detta framöver.
          </note>
          <note>
            Det viktiga är att ge långsiktiga besked om att det är det som
            är färdriktningen för den svenska transportsektorn. Det handlar
            om omställning och idéer framåt. Vi återkommer med detaljer.
          </note>
          <note>
            När det gäller nettoutsläppen måste vi naturligtvis diskutera
            vilken roll skogen spelar. Det handlar inte om att mixtra med
            siffrorna och sänka ambitionen. Den svenska skogen är otroligt
            viktig för kolinbindningen till exempel. Hur vi hanterar skogen
            för biobränslen är avgörande för både klimatfrågan och andra viktiga
            miljöfrågor.
          </note>
          <note>
            Det är synd att Matilda Ernkrans inte ger ett fylligare svar
            när det gäller energipolitiken. Det är viktigt för klimatfrågan
            och den svenska industrin. Vi har gett beskedet att vi tycker
            att alla dessa tre delar behövs. Det är tråkigt att Socialdemokraterna
            inte kan ge ett besked som håller i energipolitiken.
          </note>
          <note type="speaker">
            Anf. 26 JOSEF FRANSSON (SD) replik:
          </note>
          <note>
            Fru talman! Regeringen har aviserat en förhöjd inblandning av
            etanol i bensinen, nämligen 10 procent med kvotplikt i stället
            för tidigare 5 procent.
          </note>
          <note>
            Inom motorkunniga kretsar är det allmänt känt att motorer som
            inte är konstruerade för etanolinblandning, framför allt inte
            i så stora kvantiteter, kan förstöras. Det gäller kanske framför
            allt äldre motorer från den tid då man inte hade kommit på att
            man skulle blanda i etanol. Det kan handla om att slangar och
            packningar torkar, att motorn går varm och att lager förstörs
            motorhaveri helt enkelt.
          </note>
          <note>
            Har regeringen några planer på att ta ansvar om en massa motorer
            havererar? Det riskerar ju att slå hårt mot enskilda medborgare.
            Det vore intressant att veta om ni har någon diskussion om detta?
          </note>
          <note type="speaker">
            Anf. 27 LARS HJÄLMERED (M) replik:
          </note>
          <note>
            Fru talman! De förändringar som föreslås är en bilaga till vårbudgeten
            där regeringen signalerar en del kommande förändringar som kvotplikt
            och en skärpt miljöbilsdefinition. Det är två viktiga steg i närtid
            inför nästa steg i omställningen av transportsektorn. Det handlar
            om att öka låginblandningen. Det innebär att man i ett slag kan
            öka andelen biobränsle i den svenska transportsektorn och få en
            miljönytta och klimatnytta.
          </note>
          <note>
            När miljöbilsdefinitionen kom för fem år sedan låg den i framkant
            och täckte in mellan 10 och 15 procent av varje ny bil som såldes.
            Nu är det drygt 40 procent. Det är viktigt att skärpa den nu så
            att den verkligen ligger i framkant när myndigheter och företag
            förhåller sig till den.
          </note>
          <note>
            Det signaleras också att det kommer att ske en skärpning 2016
            och 2019. Det kommer alltså fler skärpta steg i miljöbilsdefinitionen.
          </note>
          <note>
            Jag är inte speciellt orolig när det gäller den specifika frågan
            om kvotplikter och vad som händer med enskilda motorer. Det enda
            skulle vara om du eller jag har tankat fel. Men branschen talar
            om att man kommer att ha något som kallas restbränsle eller något
            liknande. Man kommer alltså att ha en bränslekvalitet som möter
            motorer som inte klarar en högre inblandning av till exempel etanol
            i bränslet. Det ingår i de beräkningar man gör när man sjösätter
            ett sådant här paket. Man tittar på miljönyttan med att öka inblandningen
            och på vad man kan tappa genom att vissa kanske måste tanka ett
            bränsle med en lägre inblandning än vad vi har i dagsläget, och
            så ställer man detta mot varandra.
          </note>
          <note>
            Finansdepartementet säger att om detta genomförs kan Sverige
            minska utsläppen med 600 000 ton koldioxid.
          </note>
          <note type="speaker">
            Anf. 28 JOSEF FRANSSON (SD) replik:
          </note>
          <note>
            Fru talman! Tack för svaret. Jag tar det som ett löfte om att
            ni inte tänker förbjuda en bränslekvalitet som äldre bilar klarar.
          </note>
          <note>
            Relaterat till etanolfrågan pratas det ofta om att världen måste
            öka sin livsmedelsproduktion med ungefär 70 procent till år 2050
            för att föda 9 miljarder människor, som man räknar med ska finnas
            då. Jag kan se vissa konflikter med att använda en väsentlig andel
            av jordens åkermark för energiframställning.
          </note>
          <note>
            Jag tycker att det är rimligt att vi producerar vår etanol själva
            och inte importerar den från Brasilien där man skövlar regnskog.
            Det handlar om 10 procent av vår åkermark och 30 procent av vår
            nuvarande spannmålsproduktion. Det finns inte särskilt mycket
            mer mark att exploatera för jordbruk, såvida inte radikala tekniska
            framsteg görs.
          </note>
          <note>
            Kan Moderaterna se dessa konflikter? Hur resonerar man till exempel
            när det gäller avskogningsproblematiken som är ett annat viktigt
            miljömål?
          </note>
          <note type="speaker">
            Anf. 29 LARS HJÄLMERED (M) replik:
          </note>
          <note>
            Fru talman! I miljöpolitiken finns det ofta konflikter mellan
            olika miljöintressen. När det gäller etanol och livsmedel kan
            det finnas risker. Man måste komma ihåg att det finns så kallade
            hållbarhetskriterier som är kopplade till vilken miljönytta etanolen
            ska ha för att få säljas på den europeiska marknaden. Det är ett
            tydligt sätt när det handlar om klimatnyttan. I branschen finns
            det certifieringar där man tittar på vilken effekt det får på
            markanvändning, ändrad markanvändning och avskogning och sådant
            som är kopplat till olika bränslen. Jag är övertygad om att man
            kan hantera detta.
          </note>
          <note>
            Därutöver tror jag att det är viktigt att tänka att det i dagsläget
            inte behöver vara bara etanol som baseras på sådant som kommer
            från jordbruket. Det sker mycket forskning och utveckling. Man
            kollar exempelvis på skogsråvaror. Det handlar om man kan använda
            material därifrån för att börja göra etanol och även andra bränslen,
            för den delen. Jag tror att vi med ny teknik kommer att se rätt
            stora framsteg framöver.
          </note>
          <note>
            Återigen när det handlar om hållbarhetskriterier och certifiering
            är jag övertygad om att vi inte behöver vara oroade för att den
            etanol som kan tankas i svenska bilar skulle vara någon dålig
            etanol.
          </note>
          <note type="speaker">
            Anf. 30 ANITA BRODÉN (FP):
          </note>
          <note>
            Fru talman! Regeringen fortsätter att leva upp till Sveriges
            höga ambition på klimatområdet och arbetar målmedvetet inom EU
            och internationellt. Det gäller att nu agera för att Kyoto 2,
            med bindande avtal och inkluderande lejonparten av de stora utsläppsländerna,
            blir verklighet.
          </note>
          <note>
            Jag uppfattar att S, V och MP i grunden delar den samsyn som
            alliansregeringen har när det gäller Sveriges ansvar och möjligheter,
            även om vi kan peka på olika vägar för att nå dit.
          </note>
          <note>
            Sverigedemokraterna däremot mäler ut sig. De ser inte att Sverige
            kan göra skillnad genom att gå före och driva frågor internationellt.
            Jag uppfattar att Sverigedemokraterna behandlar orden ansvar och
            solidaritet i fråga om klimatfrågan med raljans och egoism.
          </note>
          <note>
            Fru talman! En fråga som berör Folkpartiet och regeringen är
            i-ländernas ansvar att leva upp till sitt löfte till utvecklingsländerna
            vad gäller den gröna klimatfonden. Detta utlovade vi vid COP 15
            i Köpenhamn. Sverige har tagit ett stort ansvar, och i Durban
            utsågs en arbetsgrupp som kommer att planera för finansieringen
            av de 100 miljarder dollar årligen från 2020 till klimatrelaterade
            åtgärder i utvecklingsländerna. Att dessa länder verkligen också
            får ta del av snabbstartspengarna är otroligt angeläget, och viktiga
            åtgärder får inte vänta.
          </note>
          <note>
            Jag är nöjd med regeringens agerande i dessa frågor liksom att
            det så tydligt betonas i betänkandet att det klimatbistånd som
            ges är nytt och additionellt.
          </note>
          <note>
            Fru talman! Det finns motioner i betänkandet där man har tagit
            upp de ofantliga subventioner som går till fossil energi och som
            uppgår till 400700 miljarder dollar årligen. Detta är givetvis
            helt oacceptabelt och måste skyndsamt upphöra.
          </note>
          <note>
            Om vi ska komma till rätta med klimathotet krävs ett antal åtgärder,
            bland annat en dramatisk minskning av användningen av fossil energi,
            där utfasning av subventioner till fossil energi är en av de mest
            angelägna åtgärder som vi kan vidta i närtid.
          </note>
          <note>
            Att Sverige prioriterar frågan om utfasning av miljöskadliga
            subventioner visar vi bland annat i den informella arbetsgrupp
            som består av, förutom Sverige, Nya Zeeland, Danmark, Costa Rica,
            Etiopien, Finland, Norge och Schweiz. Dessutom har vi gemensamt,
            alla länder, beslutat om dessa åtgärder i Nagoya.
          </note>
          <note>
            Riksdagen har fattat ett beslut som rör Sveriges åtagande och
            klimatambition. Åsikterna går isär i synen på ekonomiska styrmedel,
            vilket vi har hört i debatten här i dag om CDM. Tanken att investera
            i klimatprojekt i tredje världen är helt rätt, men projekten ska
            vara sådana att de inte skulle ha kommit till stånd utan dessa
            ekonomiska incitament. De ska följas upp och utvärderas av ett
            speciellt FN-organ. Trots dessa klara riktlinjer kan man inte,
            hur positiv man än är, mena att alla CDM-projekt har varit lyckosamma
            ur dessa synvinklar. Men det är angeläget att vi slipar på dessa
            verktyg. Transparens, uppföljning och kontrollmekanismen måste
            skräpas ytterligare. Sverige bör kunna kräva ytterligare transparens
            också i de projekt som exempelvis Världsbanken har godkänt.
          </note>
          <note>
            Ett vattenprojekt i norra Indien har fått många av oss ledamöter
            i miljö- och jordbruksutskottet att reagera och uppröras när det
            gäller behandlingen av lokalbefolkningen. Det handlar om respekt,
            solidaritet och ansvar gentemot varandra.
          </note>
          <note>
            Fru talman! Det pågår i den politiska debatten, vilket vi påminns
            om här i dag, en ständig diskussion om ambitioner och utsläppsmål,
            nationella eller internationella insatser. Den som i sina respektive
            partiprogram skriver in högst siffror tror sig vinna detta lopp.
            Men frågan är betydligt seriösare än att vi inbördes ska skjuta
            från höften med sifferexercis. Det handlar i stället om att utifrån
            den samlade vetenskapen peka ut en färdplan som leder till att
            vi inom EU och globalt kan hejda den globala uppvärmningen.
          </note>
          <note>
            Mycket tyder på att tvågradersmålet inte kommer att räcka utan
            att IPCC kan komma att peka på behovet av en ytterligare skärpning.
            Denna väg beredde Andreas Carlgren och Grenadas utrikesminister
            då de i mycket tuffa klimatförhandlingar lyckades få fram skrivelser
            som länderna gick med på. Jag vill minnas att det var i Cancún
            som denna klimatförhandling skedde. Detta ledde till att tvågradersmålet
            kom med och att det finns referenser till 1,5-gradersmålet där
            man har skrivit om en global peak. Man för också in ett långsiktigt
            2050-mål.
          </note>
          <note>
            Sveriges regering har med andra ord berett marken för ett tufft
            globalt åtagande. Det kommer i sin tur att innebära en tuffare
            och snabbare minskning av klimatutsläppen. En omprövning kan bli
            aktuell för att skärpa ambitionen i EU till 30 procent till 2020.
            Detta är ett svenskt önskemål.
          </note>
          <note>
            Om vi på ett effektivt sätt ska kunna följa utvecklingen och
            agera kraftfullt krävs det snabba återkopplingar och avrapporteringar.
            Det är inte tillfredsställande som det hittills har fungerat där
            vi har fått rapporter som berör gångna år. Nu är det bra. Det
            kommer att bli ändring på torpet, och det är bra att regeringen
            nu kräver årliga avrapporteringar från Naturvårdsverket som dessutom
            kommer att inkludera indikatorer som gäller sjöfarten.
          </note>
          <note>
            Vi kan naturligtvis inte vila på hanen i väntan på nästa IPCC-rapport.
            Därför är Sveriges fortsatta agerande i alla internationella miljö-
            och klimatforum så viktigt, där Rio + 20 nu står för dörren och
            där ett viktigt fotarbete skedde i Sverige under Stockholm + 40
            bland annat vad gäller hållbara städer.
          </note>
          <note>
            Därför är en snabb utfasning av de skadliga subventionerna, bland
            annat användning av fossil energi, så viktig. Det är också nödvändigt
            att Sverige nu fortsätter detta arbete tillsammans med bland andra
            Nya Zeeland.
          </note>
          <note>
            Därför var miljöminister Lena Eks framgångar kring kortlivade
            gaser ett otroligt viktigt genombrott. Tillsammans med USA:s utrikesminister
            beslutade man om ett dokument som G8-länderna ställde sig bakom
            häromveckan.
          </note>
          <note>
            Därför är målsättningen om en fossilfri, eller fossiloberoende,
            fordonsflotta 2030, en skärpt miljöbilsdefinition, all time high-satsningen
            på förnybar energi med 40 miljarder som vi såg 2011 men också
            de 350 nya vindkraftverk som byggdes samma år så viktiga steg
            på vägen.
          </note>
          <note>
            Därför är också de fortsatta satsningarna på biogas och utveckling
            av andra förnybara energislag så angelägna. Vi har en stor teknisk
            kompetens som behöver tillvaratas genom att innovationer kommersialiseras
            och förbättrar både ekologin och ekonomin.
          </note>
          <note>
            Fru talman! Avslutningsvis vill jag nämna det intressanta möte
            som miljö och jordbruksutskottet hade tillsammans med utbildningsutskottet
            med anledning av Riksrevisionens rapport Svensk klimatforskning
            . Deras slutsatser var att pengarna till klimatforskning ökat
            kraftigt, att det skett en radikal minskning av växthusgasutsläppen
            och att det är en hög vetenskaplig produktion och en hög citeringsgrad.
          </note>
          <note>
            Däremot framförde de berättigad kritik mot att vi inte lyckas
            kommersialisera forskningsrönen tillräckligt, vilket regeringen
            tar på största allvar. Regeringen kommer i den kommande budgetpropositionen
            även att ge en samlad bild av klimatforskningens resultat; också
            på detta område framfördes kritik. Dessutom har det tillsatts
            en miljöforskningsberedning, som kommer att vara med och belysa
            grön ekonomi, ekosystemstjänster och problematiken kring havsmiljön.
          </note>
          <note>
            Fru talman! Min förhoppning och förväntan är att den kommande
            forskningspropositionen ska leda i en riktning som tillvaratar
            den potential och kraft som finns i vårt land för att medverka
            till en bättre miljö. I det arbetet måste tekniska lösningar,
            innovationer och företag inrymmas.
          </note>
          <note>
            Jag yrkar bifall till förslaget i utskottets betänkande och avslag
            på samtliga yrkanden.
          </note>
          <note>
            I detta anförande instämde Anna Steele (FP).
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 31 TALMANNEN:
          </note>
          <note>
            Vi ska nu övergå till dagens frågestund. Jag vill hälsa statsråden
            välkomna att ta plats framför podiet.
          </note>
          <note>
            Arbetsmarknadspolitiken
          </note>
          <note type="speaker">
            Anf. 32 YLVA JOHANSSON (S):
          </note>
          <note>
            Herr talman! Min fråga går till Gunilla Carlsson.
          </note>
          <note>
            Trots massarbetslöshet lämnar Arbetsförmedlingen tillbaka många
            miljarder till regeringen varje år. Det är pengar som hade kunnat
            användas för att få människor i arbete.
          </note>
          <note>
            Fackförbundet ST har nyligen frågat 2 300 arbetsförmedlare hur
            arbetsmarknadspolitiken fungerar, och kritiken är förödande. Man
            efterlyser insatser för att kunna rusta de arbetslösa till exempel
            genom utbildning så att de kan ta de lediga jobb som finns.
          </note>
          <note>
            Min fråga till statsrådet är: På vilket sätt avser regeringen
            att ändra sin arbetsmarknadspolitik som hittills måste betraktas
            som misslyckad?
          </note>
          <note type="speaker">
            Anf. 33 Statsrådet GUNILLA CARLSSON (M):
          </note>
          <note>
            Herr talman! Det talas om att politiken är misslyckad och används
            olika uttryck som massarbetslöshet och så vidare. Den undersökning
            som nu ST har presenterat visar på att den arbetsmarknadspolitik
            som regeringen arbetar med för att hjälpa de människor som står
            allra längst bort från arbetsmarknaden kräver mycket arbetsinsatser.
          </note>
          <note>
            Men det handlar också om att vi har förmåga att ta tag i det
            som är Arbetsförmedlingens viktigaste uppgift, nämligen att förmedla
            arbete. Vi har skärpt kraven på vad Arbetsförmedlingen ska ägna
            sig åt. Vi har tillfört väsentligt mycket mer resurser än någonsin
            tidigare för att just kunna se till att bättre rusta människor
            för att få ett arbete.
          </note>
          <note>
            Det sker naturligtvis under min kollega Hillevi Engström ett
            fortsatt seriöst arbete med att reformera den svenska arbetsmarknadspolitiken
            för att den ska kunna matcha människor till jobb.
          </note>
          <note type="speaker">
            Anf. 34 YLVA JOHANSSON (S):
          </note>
          <note>
            Herr talman! Man kan diskutera vad som är misslyckat eller inte.
            Vi kan konstatera att den grupp människor som står väldigt långt
            från arbetsmarknaden och som har varit arbetslösa mer än två år
            har ökat med mer än 100 procent sedan regeringen började med sin
            arbetsmarknadspolitik. Den totala arbetslösheten har ökat. Ungdomsarbetslösheten
            har ökat kraftigt. Nu svarar statsrådet att man ska fortsätta
            ungefär som man redan gör.
          </note>
          <note>
            Samtidigt visar rapporten att arbetsförmedlarna kritiserar att
            de i dag måste ägna orimligt stor andel av sin tid åt att kontrollera
            de arbetslösa. De hinner inte ta kontakt med arbetsplatser för
            att söka jobb och har inte möjlighet att rusta de arbetslösa så
            att de blir beredda att ta jobben. Det är framför allt utbildning
            de efterlyser.
          </note>
          <note>
            Regeringens flaggskepp i arbetsmarknadspolitiken, jobb- och utvecklingsgarantin
            och fas 3, får hård kritik för att de inte håller tillträcklig
            kvalitet.
          </note>
          <note type="speaker">
            Anf. 35 Statsrådet GUNILLA CARLSSON (M):
          </note>
          <note>
            Herr talman! Det finns olika sätt för hur man ska mäta arbetslöshet.
            Sysselsättningsgraden har ökat. Det vi nu ser är en internationell
            konjunktur som ställer ökade krav på att matcha människor till
            de nya jobben.
          </note>
          <note>
            Jag är glad över att arbetsförmedlare nu visar på att de vill
            göra precis det som regeringen säger och ytterligare hjälpa till
            att matcha de arbetssökande med dem som vill erbjuda ett arbete,
            praktikplats eller sysselsättning på annat sätt.
          </note>
          <note>
            Det är därför bra. Vi tar detta på allvar, och vi lyssnar. Det
            pågår ett genuint arbete just för att komma bort från en gammal
            arbetsmarknadspolitik och se till att människor kan komma i arbete.
          </note>
          <note>
            Vi klarar detta förhållandevis väl givet den konjunktur Sverige
            och framför allt världen befinner sig i.
          </note>
          <note>
            Kontinuitetsskogsbruk
          </note>
          <note type="speaker">
            Anf. 36 HELENA LEANDER (MP):
          </note>
          <note>
            Herr talman! I dag hade en grupp forskare från Lund en debattartikel
            i DN där de argumenterade för att den svenska skogsbruksmodellen
            gav onödigt höga koldioxidutsläpp.
          </note>
          <note>
            På plussidan har vi att skogen fungerar som kolsänka och suger
            upp koldioxid när den växer. Det ska kompensera för de utsläpp
            som blir när man sedan eldar träden i stället för fossila bränslen.
            På minussidan har vi att kalhyggen, argumenterar dessa forskare,
            under kanske de tio första åren ger upphov till stora koldioxidutsläpp.
          </note>
          <note>
            I stället argumenterar dessa forskare för kontinuitetsskogsbruk,
            eller hyggesfritt skogsbruk som det också kallas. Där hugger man
            inte ned all skog på en gång utan tar träden några i taget i takt
            med att de är mogna. Det ger lägre utsläpp vid avverkningen samtidigt
            som man behåller den positiva rollen som skogen har som kolsänka.
            Dessutom är det positivt för den biologiska mångfalden, marknäringsläckaget,
            rennäringen och oss som vistas i och kring skogen.
          </note>
          <note>
            Är detta någonting som landsbygdsministern vill stödja, och i
            så fall hur?
          </note>
          <note type="speaker">
            Anf. 37 Landsbygdsminister ESKIL ERLANDSSON (C):
          </note>
          <note>
            Herr talman! Låt mig först konstatera att vi i grunden har en
            bra skogspolitik i Sverige. Det ger oss förutom biologisk mångfald
            också hållbara material att använda i olika typer av processer
            som dessutom är förnybara. Vår svenska skog ger oss en stor del
            av den förnybara energi som vi behöver för att värma våra byggnader
            och i en framtid också använda oss av förnybara drivmedel.
          </note>
          <note>
            Det är enligt den lagstiftning som är i dag tillåtet att bruka
            skogen på lite olika sätt. Ett sätt är att använda sig av kontinuitetsskogsbruket.
            Det är upp till förvaltaren och ägaren av den skog som är i fråga
            att välja den brukningsmetod som ägaren anser bäst.
          </note>
          <note type="speaker">
            Anf. 38 HELENA LEANDER (MP):
          </note>
          <note>
            Herr talman! Den svenska skogen ger onekligen väldigt många värden
            både när den används som produkter och när den står kvar. Frågan
            är inte om vi ska bruka skogen utan hur.
          </note>
          <note>
            Om man genom kontinuitetsskogsbruk kan uppnå större fördelar
            för både klimatet, den biologiska mångfalden och andra värden
            borde det vara någonting som inte bara ska tillåtas utan också
            aktivt uppmuntras.
          </note>
          <note>
            Skogsvårdslagen som den är skriven i dag är skriven utifrån ett
            konventionellt trakthyggesbruk. Det har skapat osäkerhet om vad
            man får och inte får göra som skogsägare. Människor som funderar
            på att bruka sin skog med mer kontinuerliga metoder har känt en
            osäkerhet.
          </note>
          <note>
            Här skulle behövas en tydligare lag som är skriven även utifrån
            kontinuitetsskogsbruk. Vi kan heller inte slå oss till ro med
            att det inte är förbjudet att bruka skogen mer miljövänligt. Det
            är något vi aktivt borde uppmuntra genom till exempel Skogsstyrelsens
            rådgivning.
          </note>
          <note>
            Tycker landsbygdsministern verkligen inte att vi behöver göra
            någonting mer än att konstatera att det är tillåtet?
          </note>
          <note type="speaker">
            Anf. 39 Landsbygdsminister ESKIL ERLANDSSON (C):
          </note>
          <note>
            Herr talman! Det behöver göras mycket i och runt den svenska
            skogen. Det är ett av skälen till att regeringen har satsat på
            projektet Skogsriket. Det är en vision om att vi ska utnyttja
            alla skogens möjligheter mer och på ett bättre sätt i framtiden.
          </note>
          <note>
            Ett av de sätt som vi kan utnyttja den svenska skogen ytterligare
            är genom att öka tillväxten, det vill säga att få ut mer biomassa
            från den svenska skogen. Det kommer att ge oss förnybara resurser
            men också fler jobb i skilda delar av landet, vilket jag är mycket
            angelägen om att framhålla i sammanhanget.
          </note>
          <note>
            Det utgår också lite bidrag för att vi ytterligare ska kunna
            öka insatserna för att använda olika brukningsmetoder. I de fall
            där det är lämpligt är det kanske på det sättet att någon annan
            brukningsmetod än den konventionella ska användas, men alla brukningsmetoder
            i stort är tillåtna enligt den lagstiftning vi har. Vi har pengar
            avsatta i budgeten till det ändamålet.
          </note>
          <note>
            Fotbollsvåldet
          </note>
          <note type="speaker">
            Anf. 40 CECILIA MAGNUSSON (M):
          </note>
          <note>
            Herr talman! Vi går från skogen till storstaden, kan man väl
            säga. Min fråga går till kultur- och idrottsminister Lena Adelsohn
            Liljeroth.
          </note>
          <note>
            I dagarna startar EM i fotboll. Många svenskar förbereder sig
            på en fotbollsfest, eftersom vi har kvalificerat oss till att
            spela med i turneringen. Det kommer att vara en fantastisk upplevelse
            för många. Supporterkulturen är väldigt stark i vårt land. Unga
            och gamla kan träffas på arenorna och se och uppleva fantastiska
            sportupplevelser.
          </note>
          <note>
            Tyvärr finns huliganismen och våldsverkare som förstör mycket
            av upplevelsen. Regeringen har tillsatt Björn Eriksson som utredare
            för att stävja fotbollsvåldet i och kring arenorna. Skulle ministern
            kunna berätta lite om hur arbetet fortskrider, för det är ett
            viktigt arbete?
          </note>
          <note type="speaker">
            Anf. 41 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Redan 2007 samlade justitieminister Beatrice Ask
            och jag företrädare för hela idrottsvärlden både fotboll och hockey
            men också polis, åklagare och det civila samhället. Det fanns
            krav på att man skulle skärpa den tillträdeslag som hade kommit
            till 2005, tror jag att det var. Detta resulterade i en skärpning
            av lagen men också i att man kunde notera att det behövdes mer
            forskning och att lagen tolkades olika redan då i olika delar
            av landet.
          </note>
          <note>
            Det var därför ursprungligen Per Unckel fick i uppdrag att bli
            regeringens nationella samordnare. När han tragiskt avled tog
            Björn Eriksson vid. Björn Eriksson har lagt fram ett delbetänkande
            som nu är ute på remiss. Det handlar bland annat om en ytterligare
            skärpning av lagen. Det handlar om hur nära man får komma en arena,
            om maskeringsförbud och om hur länge våldsverkare ska vara avstängda.
            Nu är det ett år, och det kan bli tre år. Björn Eriksson kommer
            att lägga fram ett slutbetänkande om ungefär ett år.
          </note>
          <note type="speaker">
            Anf. 42 CECILIA MAGNUSSON (M):
          </note>
          <note>
            Herr talman! Jag tackar ministern för svaret. Jag skulle vilja
            kompletteringsställa en fråga som rör integritetsaspekten. Det
            är meningen att man ska kunna stänga av våldsverkare över hela
            landet när de har blivit dömda. Hur har man tänkt sig att detta
            ska kunna fungera med bibehållande av integriteten för den enskilde?
          </note>
          <note type="speaker">
            Anf. 43 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det som jag tror att Cecilia Magnusson frågar efter
            är det nationella registret. Det visade sig redan tidigare vara
            problem med detta; när man med lagens hjälp hade stängt av supportrar
            gick det inte att identifiera dem. Det var därför frågan kom upp
            på Datainspektionen, som nu har gått bland annat Djurgården Fotboll
            till mötes. Björn Eriksson säger att det behövs ett sådant nationellt
            register, och frågan är ute på remiss.
          </note>
          <note>
            När det gäller supporterkulturen vill jag säga att supportrar
            är bra och viktiga för att det ska bli en bra och kul match. De
            spelar absolut roll. Men detta är också något av en ödesfråga
            för fotbollen. Om vi vill att fotbollen ska vara en folkfest och
            en familjefest måste man komma till rätta med det här tillsammans
            med supporterklubbarna.
          </note>
          <note>
            Jag har stor tilltro till det arbete som Björn Eriksson och hans
            medhjälpare gör. Jag ser fram emot remissrundan men också mot
            det slutbetänkande som kommer nästa år.
          </note>
          <note>
            Fas 3
          </note>
          <note type="speaker">
            Anf. 44 JOHAN ANDERSSON (S):
          </note>
          <note>
            Herr talman! Jag har en fråga till statsrådet Gunilla Carlsson
            som handlar om fas 3. Nyligen har det varit en hel del tidningsrubriker
            om anordnare av fas 3 som har varit oseriösa och som har tagit
            ut höga vinster från anordnarbidraget i denna del.
          </note>
          <note>
            Min fråga till statsrådet är enkel: Har regeringen för avsikt
            att vidta några åtgärder för fas 3 när det gäller utvecklingsstödet
            kopplat därtill?
          </note>
          <note type="speaker">
            Anf. 45 Statsrådet GUNILLA CARLSSON (M):
          </note>
          <note>
            Herr talman! Det handlar om fas 3, och de erfarenheter som finns
            av att det är ett antal personer som kanske kommer att återgå
            till andra system givet att man har prövat arbetsförmågan. Vi
            har haft ett antal utförare som har försökt matcha och hjälpa
            till på detta område. Det sker en kontinuerlig uppföljning av
            detta, vi drar lärdomar och vi ställer kvalitetskrav på dem som
            är utförare för att hjälpa människor tillbaka från, många gånger,
            långtidsarbetslöshet. Man ska se till att de matchas på rätt sätt
            med kunskap och färdigheter för att möta de ökade kraven på den
            svenska arbetsmarknaden. Varje möjlighet till arbetsförmåga ska
            kunna utprövas.
          </note>
          <note type="speaker">
            Anf. 46 JOHAN ANDERSSON (S):
          </note>
          <note>
            Herr talman! Jag har en följdfråga i anslutning till detta. Den
            handlar också om fas 3. I dag pekar de prognoser som Arbetsförmedlingen
            själv har redovisat på att det kommer att bli en ganska stor ökning
            framöver. Detta är naturligtvis kopplat till långtidsarbetslösheten,
            som just nu växer i landet.
          </note>
          <note>
            Vi kan konstatera så här nu efter ett antal år med fas 3 att
            denna åtgärd inte biter tillräckligt. Vi har från Socialdemokraternas
            sida lagt fram en lång rad andra förslag för att få bukt med långtidsarbetslösheten.
            Vi kommer säkert att placera ännu fler förslag framöver.
          </note>
          <note>
            Min fråga till statsrådet är enkel: Vad har regeringen för recept
            för att möta den utveckling som nu sker bland andelen långtidsarbetslösa?
            De riskerar att slås ut helt och hållet från arbetsmarknaden om
            de inte kommer in i någon form av stödåtgärder.
          </note>
          <note type="speaker">
            Anf. 47 Statsrådet GUNILLA CARLSSON (M):
          </note>
          <note>
            Herr talman! Detta syftar just till att människor inte ska vara
            kvar i stödåtgärder utan att de ska ha en möjlighet att få anknytning
            till arbetsmarknaden. Det är det som är det nya; vi försöker verkligen
            se till att kunna matcha människor till arbete. Det är klädsamt
            att Socialdemokraterna nu erkänner att när långtidsarbetslösheten
            ökar måste man pröva alla typer av åtgärder och inte bara fortsatta
            bidragssystem.
          </note>
          <note>
            För vår del handlar det om att välkomna att fler utrikesfödda
            och fler sjukskrivna söker sig till Arbetsförmedlingen för att
            få stöd och hjälp. Vi satsar under de kommande åren 8 miljarder
            kronor för att komma till rätta med detta, för att utöka kvaliteten
            och utöka antalet förmedlare och för att se till att Arbetsförmedlingen
            är rustad för att kunna matcha och se till att det blir arbete.
            Det handlar också om att använda utförare på marknaden för att
            ge kunskaper, utbildning och färdigheter så att man ska kunna
            komma till sin rätt.
          </note>
          <note>
            I detta arbete behöver vi alla samverka, även arbetsmarknadens
            parter. Oppositionen skulle gärna få vara mer intresserad av att
            hjälpa till för att se till att vi får bättre lösningar för människor
            som står långt borta från arbetsmarknaden och som måste kunna
            få vara med även framöver.
          </note>
          <note>
            Centraliseringen
          </note>
          <note type="speaker">
            Anf. 48 MONICA GREEN (S):
          </note>
          <note>
            Herr talman! Förutom massarbetslöshet och det faktum att sysselsättningsgraden
            minskar och inte ökar, som vissa ministrar tydligen inte har en
            aning om
          </note>
          <note>
            (TALMANNEN: Det är ingen debatt nu, utan det är en fråga som
            ska ställas.)
          </note>
          <note>
            Jag tänker ställa en fråga just om centraliseringen. Man talar
            om massarbetslöshet, men det pågår också en centralisering i samhället.
          </note>
          <note>
            Jag vill ställa min fråga till Eskil Erlandsson. Vi har tidigare
            diskuterat SLU, Sveriges lantbruksuniversitet, som nu drar ned
            och minskar sin verksamhet för att man ska ha råd med en större
            enhet. Jag talar om centraliseringsvågen. Detta gäller även de
            små högskolorna och som sagt också SLU i Skara. Sedan Eskil Erlandsson
            och jag diskuterade frågan förra gången har en chef på SLU avgått
            i protest.
          </note>
          <note>
            Vad tänker Eskil Erlandsson göra för att vända centraliseringsvågen?
          </note>
          <note type="speaker">
            Anf. 49 TALMANNEN:
          </note>
          <note>
            Innan jag släpper in landsbygdsministern vill jag säga att om
            denna typ av inlägg där man replikerar vid sidan av frågan, som
            en kommentar till något annat, är överenskommelsen att man släpper
            in det statsråd som skulle ha svarat på frågan; det statsrådet
            får alltså ett extra inlägg. Jag hoppas att vi kan slippa detta,
            utan vi försöker hålla oss till frågorna och det meningsutbyte
            som sker i själva frågan.
          </note>
          <note type="speaker">
            Anf. 50 Landsbygdsminister ESKIL ERLANDSSON (C):
          </note>
          <note>
            Herr talman! Låt mig först konstatera att SLU under de senaste
            åren har tillförts betydande ytterligare medel, vilket har möjliggjort
            en utökad verksamhet. Det tror jag är bra för de gröna näringarna
            och verksamheterna i vårt land och därtill för den klimatforskning
            och liknande som vi är beroende av för att i andra sammanhang
            kunna fatta bra beslut.
          </note>
          <note>
            Några beslut om lokaliseringar av SLU:s verksamhet är såvitt
            jag känner till ej fattade. De kommer därtill ej att fattas av
            regeringen. Som Monica Green och jag har diskuterat i en interpellationsdebatt
            fattas sådana beslut autonomt av universitetets styrelse, och
            ingen annan.
          </note>
          <note type="speaker">
            Anf. 51 MONICA GREEN (S):
          </note>
          <note>
            Herr talman! Detta är också en övergripande fråga, för den handlar
            om centralisering över huvud taget. Det får Eskil Erlandsson förhoppningsvis
            svara på, enligt talmannen. Annars har jag ingenting emot att
            någon annan svarar på det också.
          </note>
          <note>
            Eftersom det pågår en centraliseringsvåg, bland annat inom SLU
            men också inom högskolorna, tror jag att regeringen som sådan
            på något sätt tillåter att det blir allt större enheter på vissa
            ställen och att landsbygden tyvärr förblöder. Skaraborg är ett
            sådant exempel, där ni har lagt ned Djurskyddsmyndigheten och
            där SLU och även Högskolan i Skövde nu är hotade.
          </note>
          <note>
            Jag undrar om Eskil Erlandsson tänker jobba för att motverka
            centraliseringen.
          </note>
          <note type="speaker">
            Anf. 52 Landsbygdsminister ESKIL ERLANDSSON (C):
          </note>
          <note>
            Herr talman! Jag tackar så alldeles väldigt för frågan, för den
            ger mig anledning att igen påpeka att regeringen har satsat på
            mina två visioner Matlandet Sverige och Skogsriket med värden
            för världen. Detta är ämnat att ge jobb och utveckling i alla
            delar av vårt land. Jag hoppas att Socialdemokraterna bidrar till
            att vi får fart i de här visionerna och projekten så att vi får
            jobb och utveckling bland de gröna näringarna inkluderande Skaraborg
            i alla delar.
          </note>
          <note>
            Lappkodicillen
          </note>
          <note type="speaker">
            Anf. 53 ANNA STEELE (FP):
          </note>
          <note>
            Herr talman! Jag har en fråga till landsbygdsminister Erlandsson.
          </note>
          <note>
            För en tid sedan gav ministern svar på en fråga om Lappkodicillen.
            Det var min partivän Fredrik Malm som var frågeställare. Ministern
            hänvisade då till att Lappkodicillen gäller till dess att en ny
            konvention träder i kraft. Faktum är att de tidigare konventionerna
            står i strid med Lappkodicillen, och det kommer även den konvention
            som ministern undertecknade 2009 att göra.
          </note>
          <note>
            Den 28 april i år blev fyra svenska samer stoppade från att föra
            in sina renar till sedvanerättsliga områden i Norge. Norska myndigheter
            använde sig av polis och tull och hänvisade till norsk lagstiftning.
            Detta står alltså i strid med Lappkodicillen från 1751.
          </note>
          <note>
            Vilka åtgärder avser Eskil Erlandsson att vidta för att Norge
            ska leva upp till innehållet i Lappkodicillen och för att tillse
            att saken får en rättslig prövning?
          </note>
          <note type="speaker">
            Anf. 54 Landsbygdsminister ESKIL ERLANDSSON (C):
          </note>
          <note>
            Herr talman! Svaret är förhållandevis enkelt. Norsk lag tillämpas
            på norskt territorium, och eventuella rättsprocesser måste drivas
            enligt norsk lag och i Norge.
          </note>
          <note type="speaker">
            Anf. 55 ANNA STEELE (FP):
          </note>
          <note>
            Herr talman! Det var inte ett så himla bra och fylligt svar som
            vi skulle vilja ha. Den nya konventionen skulle upphäva Lappkodicillen
            som har gällt sedan 1751. Den står alltså i strid med den. Det
            kan väl inte vara okej att våra samer inte får föra in sina renar
            på områden där de alltid har fått göra det, i hundratals år?
          </note>
          <note type="speaker">
            Anf. 56 Landsbygdsminister ESKIL ERLANDSSON (C):
          </note>
          <note>
            Herr talman! Det är rätt att ett nytt avtal är framförhandlat,
            men så länge det inte är ratificerat vare sig i Sverige eller
            i Norge gäller det gamla avtalet enligt min uppfattning. Eventuella
            tvister om ett avtal, även om det är gammalt och från 1751, måste
            prövas enligt lagen och i det land där eventuella överträdelser
            sker.
          </note>
          <note>
            Arbetsmarknadspolitiken
          </note>
          <note type="speaker">
            Anf. 57 PATRIK BJÖRCK (S):
          </note>
          <note>
            Herr talman! Nu är det inte bara anställda på Arbetsförmedlingen,
            Svenskt Näringsliv och Manpower som i dagarna har varit kritiska
            till regeringens arbetsmarknadspolitik. Nu har också två tunga
            omställningsorganisationer sagt upp sina samarbetsavtal med Arbetsförmedlingen.
            Avtalen som skulle underlätta för uppsagda att få jobb eller utbildning
            har inte fungerat enligt TSL, Trygghetsfonden, och TRR, Trygghetsrådet.
            Avtalen har i praktiken inte visat sig betyda någonting alls.
            Arbetsförmedlingens ledning har fått svidande kritik. Man har
            bland annat lyft upp agerandet vid Saabs konkurs som ett exempel.
          </note>
          <note>
            De här trygghetsfonderna, TSL och TRR, har tillsammans omställningsavtal
            för 1,6 miljoner anställda och samarbetsavtalet slöts 2008. Syftet
            var att de här insatserna från båda håll skulle komplettera varandra,
            men väldigt lite har uppnåtts.
          </note>
          <note>
            Den här kritiken från viktiga aktörer på arbetsmarknaden är mycket
            allvarlig. Frågan går till Gunilla Carlsson. Ser regeringen allvaret
            i den här kritiken från två tunga aktörer på svensk arbetsmarknad?
            Vilka konkreta åtgärder tänker regeringen vidta för att rätta
            till det misslyckandet?
          </note>
          <note type="speaker">
            Anf. 58 Statsrådet GUNILLA CARLSSON (M):
          </note>
          <note>
            Herr talman! Det här är en fråga som jag vet att Hillevi Engström
            har fått ta sig an i dagarna. Jag tycker att vi hade bra frågor
            om långtidsarbetslösheten. Nu tror jag att Saab nämndes. Vi kan
            konstatera att hälften av dem som har förlorat sina arbeten på
            grund av att Saab läggs ned har fått nya arbeten. De har närmare
            till arbetsmarknaden och lättare till omställning.
          </note>
          <note>
            Därför tycker jag att det är lite synd att de olika aktörerna
            och parterna på marknaden nästan bara attackerar Arbetsförmedlingen
            i stället för att säga att detta inte fungerar tillräckligt bra.
            Det är självfallet något som vi tittar på. Jag tycker också att
            det är viktigt att se hur alla kan bidra till att Sverige rustar
            sig starkare och bättre i tider av stark omställning för hela
            vårt samhälle.
          </note>
          <note>
            De satsningar som vi gör nu vad gäller Arbetsförmedlingens viktigaste
            uppgifter, att förmedla arbete och att matcha arbetsgivare och
            arbetstagare, handlar många gånger om att se till att de som står
            allra längst bort ska ha det allra mesta stödet.
          </note>
          <note>
            Jag kan personligen tillägga att jag är lite förvånad över den
            rätt kraftiga kritiken. Jag hoppas att den kan sorteras ut under
            Hillevis kloka ledarskap.
          </note>
          <note type="speaker">
            Anf. 59 PATRIK BJÖRCK (S):
          </note>
          <note>
            Herr talman! Det är ändå viktigt att konstatera att detta är
            ett bevis på att den här kritiken mot regeringens förda arbetsmarknadspolitik
            är bred. Den kommer från de anställda på Arbetsförmedlingen, från
            Svenskt Näringsliv, från bemanningsföretag som Manpower, som jobbar
            väldigt mycket med de här frågorna, och från de två tunga omställningsorganisationerna
            TSL och TRR. Det innebär att regeringen i så fall har misslyckats
            med att hantera både långtidsarbetslösheten och den normala matchningen
            på arbetsmarknaden. Ingenstans verkar någon tycka att regeringen
            har lyckats.
          </note>
          <note>
            Då skulle det vara klädsamt om regeringen tar till sig av den
            kritiken. Det är inte bara oppositionen, utan det är parterna
            på arbetsmarknaden och de som arbetar professionellt med det här,
            som ser de stora, allvarliga problemen. Men regeringens svar är
            att man ska fortsätta med samma politik. Skulle inte regeringen
            vid något tillfälle kunna ta åt sig den här kritiken, som är så
            bred, och lägga fram nya förslag på åtgärder?
          </note>
          <note type="speaker">
            Anf. 60 Statsrådet GUNILLA CARLSSON (M):
          </note>
          <note>
            Herr talman! Jag har precis medgett härifrån talarstolen att
            vi har problem på svensk arbetsmarknad. I de tider som råder nu
            i Europa och i Sverige blir det naturligtvis ansträngt på arbetsmarknaden.
            Jag har också sagt att jag skulle välkomna om Socialdemokraterna
            vill jobba tillsammans med oss i de här frågorna.
          </note>
          <note>
            Nu tar man stöd från Manpower och en del omställningsföretag
            för att återigen säga att regeringens politik har misslyckats.
            Jag svarar att vi gör allt vi kan för att rusta Arbetsförmedlingen
            till att vara ett verktyg. De får fler förmedlare och fler möjligheter
            att ta kontakt med arbetssökande för att kunna matcha bättre,
            erbjuda utbildningar och se till att det blir fler professionella
            och täta kontakter för att de arbetssökande ska känna att de har
            stöd i tider av omställning.
          </note>
          <note>
            Vi gör allt vi kan. Vi har tillfört 8 nya, friska miljarder till
            detta. Vi försöker. Vi gör allt vi kan och tar den här frågan
            på allra största allvar, framför allt för att de nya jobben ska
            kunna växa fram. Ja, vi sätter stor tilltro till Arbetsförmedlingen.
            Vi tror att det är ett bra verktyg. Vi kan lyssna på ST och diverse
            andra företag, och vi lyssnar också på oppositionen. Kom fram
            med era förslag!
          </note>
          <note>
            Vi gör väldigt mycket på det här området. Vi tar det på allra
            största allvar. Vi medger också att i de tider som nu råder kommer
            det att märkas i vår statistik. Vi kan konstatera att givet de
            demografiska förändringarna har sysselsättningsgraden ökat och
            utanförskapet minskat.
          </note>
          <note>
            Besök i Sverige av rysk general
          </note>
          <note type="speaker">
            Anf. 61 LARS OHLY (V):
          </note>
          <note>
            Herr talman! Det ryska kriget i Tjetjenien var kanske ett av
            de blodigaste i vår tid. Det var hänsynslöst både i omfattning
            och när det gäller åtgärder som utfördes. Den ryska militären
            begick övergrepp, vilket också har konstaterats av människorättsdomar
            i den europeiska domstolen för mänskliga rättigheter.
          </note>
          <note>
            Nu har vi ett besök i Sverige av en rysk general, Makarov. Han
            var vid den tiden, i slutet av 90-talet och i början av 2000-talet,
            befälhavare för militärområde Moskva som var ansvarigt för flera
            av de massakrer som genomfördes, bland annat massakern i Novyje
            Aldy som den ryska statsmakten har fällts för vid två tillfällen
            när det gäller övergrepp och krigsförbrytelser.
          </note>
          <note>
            Försvarsministern ska tydligen träffa denne Makarov i morgon.
            Har ni någon som helst bakgrundskoll på vem det är ni träffar?
            Krigsförbrytare ska behandlas som krigsförbrytare, inte som gäster.
          </note>
          <note type="speaker">
            Anf. 62 Försvarsminister KARIN ENSTRÖM (M):
          </note>
          <note>
            Herr talman! Jag uppfattar det så att Lars Ohly ställer en fråga
            som handlar om chefen för den ryska generalstaben, nämligen general
            Makarov, som är på besök i Finland och Sverige just nu. Det stämmer
            att jag i morgon kommer att ta emot honom på en artighetsvisit,
            som det kallas i de här sammanhangen.
          </note>
          <note>
            Ryssland är ett land i vår närhet och en stor och viktig granne.
            Den gemensamma säkerheten i Östersjön är en utgångspunkt för vårt
            samarbete. Vi tror inte att vi inte kan ha en dialog med Ryssland.
            Vi behöver ha dialog och samarbete, inte minst om säkerheten.
            Vårt utbyte omfattar flera områden, alltifrån handel till sjösäkerhet
            och, till en del, militärt samarbete.
          </note>
          <note>
            Det stämmer att jag kommer att ta emot honom i morgon. De anklagelser
            som kommer fram här är ingenting som vi har kunnat se.
          </note>
          <note type="speaker">
            Anf. 63 LARS OHLY (V):
          </note>
          <note>
            Herr talman! Detta är ganska förfärande. Det är inte okänt att
            anklagelserna för krigsförbrytelser har riktat sig högt upp i
            den ryska militärledningen. Flera av dem som har varit anklagade
            har också befordrats i efterhand. General Makarov är anklagad.
            Hans krigsförbrytelser borde utredas av domstol. Han borde fängslas.
            I stället tar man emot honom som en välkommen gäst.
          </note>
          <note>
            Jag ifrågasätter inte att man samarbetar med Ryssland. Jag ifrågasätter
            att man på det här sättet legitimerar några av de värsta massakrer
            som vi har sett i vår tid. I en av de massakrer som Ryssland har
            fällts för i domstolen i Haag dödades åtta personer, varav två
            gravida kvinnor och två barn. Makarov var ytterst ansvarig för
            de ryska styrkornas agerande. Detta borde försvarsministern och
            Försvarsdepartementet ha tagit reda på. Ni borde inte träffa honom.
          </note>
          <note type="speaker">
            Anf. 64 Försvarsminister KARIN ENSTRÖM (M):
          </note>
          <note>
            Herr talman! Vi tar emot besök från många länder. Sådana anklagelser
            som Lars Ohly för fram här ska självfallet utredas. Det är ingen
            som ska låta den typen av händelser gå förbi.
          </note>
          <note>
            I det här fallet är det fråga om ett artighetsbesök. Vi kommer
            att ta emot honom, och vi tror att det är bra att ha en dialog
            även på försvarssamarbetsnivå med Ryssland.
          </note>
          <note>
            Avdragsrätt för inköp av konst
          </note>
          <note type="speaker">
            Anf. 65 PER LODENIUS (C):
          </note>
          <note>
            Herr talman! Jag vill ställa min fråga till kulturminister Lena
            Adelsohn Liljeroth.
          </note>
          <note>
            Professionella konstnärer och kulturskapare är ofta mycket välutbildade
            men har samtidigt bland de allra lägsta lönerna hos yrkesverksamma
            personer i vårt land. Alliansen har genomfört många åtgärder för
            att göra det möjligt för konstnärer att leva på och också kunna
            utveckla sitt konstnärskap, men mer finns självklart att göra.
          </note>
          <note>
            En del som jag har funderat på är avdragsrätt för företag för
            förstahandsinköp av konst. Under lång tid har det, inte bara under
            den här regeringen utan också under tidigare regeringar, diskuterats
            avdragsrätt för företags inköp av nutida konst. I dag kan ett
            företag alltså inte göra just det avdraget, till skillnad från
            när företaget köper in designmöbler eller någonting annat som
            klassas som inventarier. Då får man göra avdrag.
          </note>
          <note>
            I Danmark införde man avdragsrätt för konst 2002, tror jag att
            det var. Där har det visat sig att just försäljningen av konst
            har ökat väldigt kraftigt.
          </note>
          <note>
            Det här är egentligen en fråga som ligger under Finansdepartementet,
            men jag vill ändå ställa frågan till kulturministern: Hur ser
            kulturministern på möjligheterna till avdragsrätt, och är det
            också någonting som kulturministern arbetar för i regeringen?
          </note>
          <note type="speaker">
            Anf. 66 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det är riktigt att vi arbetar på många olika sätt
            för att stärka konstnärernas villkor. Det är ju väl känt, inte
            bara i Sverige utan i de flesta andra länder, att konstnärer trots
            hög utbildning faktiskt tjänar mindre än många andra yrkesgrupper.
          </note>
          <note>
            När det gäller just den konkreta frågan och jämförelsen med Danmark
            kan jag säga att jag känner väl till att man har den formen av
            avdragsrätt i Danmark, men det är svårt att jämföra länder rakt
            över. I Danmark har man exempelvis också en 25-procentig moms
            på annan kultur. Om man skulle ta ett danskt exempel skulle det
            i Sverige missgynna filmen, det skulle missgynna teatern och det
            skulle missgynna litteraturen. Jämförelsen är inte alltid relevant.
          </note>
          <note>
            Vad jag däremot kan se är ett kraftigt ökat intresse för att
            köpa konst i Sverige, oavsett om man älskar konst eller ser det
            som en investering, vilket det kanske är fråga om i just företagens
            fall.
          </note>
          <note>
            Särlösningar är vi inte anhängare av i politiken. Det känner
            Per Lodenius väl till. Men det finns många andra sätt att stödja
            konstnärer. Att verka för enprocentsmålet är ett sådant.
          </note>
          <note type="speaker">
            Anf. 67 PER LODENIUS (C):
          </note>
          <note>
            Herr talman! Tack kulturministern för svaret! Jag vet inte om
            det riktigt är en särlösning att just ha avdragsrätt, eftersom
            det då handlar om exempelvis inköp av möbler och annat, som kanske
            kan vara designföremål. Där finns en avdragsrätt. Då är det kanske
            en förenkling att man skulle kunna ha den här avdragsrätten för
            företag.
          </note>
          <note>
            Kulturministern nämnde några ytterligare saker som man skulle
            kunna göra, enprocentsmålet och så vidare, men ser ministern några
            andra delar? Jag tänker exempelvis på att underlätta vad gäller
            sponsring inom kulturvärlden och så vidare. Ser ministern några
            sådana konkreta delar som man skulle kunna jobba mer med?
          </note>
          <note type="speaker">
            Anf. 68 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! När det gäller just design, som Per Lodenius tar
            upp som en jämförelse, har det att göra med att man kan skriva
            av, det vill säga att ett föremål förlorar i värde. Det är kanske
            inte någonting som man vill se för just konst, att den förlorar
            i värde. Det står företag helt fritt att köpa in konst ändå och
            förhoppningsvis se den stiga i värde.
          </note>
          <note>
            Entreprenörskap i utbildningarna är någonting som vi arbetar
            för i regeringen. Det betyder mycket för konstnärers möjlighet
            att kunna leva, verka och överleva på sin konst.
          </note>
          <note>
            Arbetsförmedlingen Kultur arbetar mycket med att hitta olika
            nya plattformar där konstnärer kan hitta nya uppdragsgivare.
          </note>
          <note>
            Inkomstgarantin har vi tagit bort. Nu underlättas det för yngre
            konstnärer att få fem- och tioåriga arbetsstipendier. Det betyder
            också mycket för att nya konstnärer ska kunna få den start som
            de möjligen kan behöva.
          </note>
          <note>
            Sedan har vi, avslutningsvis, handlingsplanen mellan Kultur-
            och Näringsdepartementen som syftar till att bygga upp nätverk,
            att hjälpa företagare, det vill säga att hjälpa konstnärer, att
            hitta nya arenor där man också kan möta en ny publik.
          </note>
          <note>
            Återigen vill jag nämna enprocentsmålet. Jag tror att Karolinska
            Institutet genom enprocentsmålet kommer att investera över 200
            miljoner i konst. Det är därför väldigt viktigt att vi bevakar
            det som sker just nu på byggnadssidan.
          </note>
          <note>
            Skyddet av skogsmark
          </note>
          <note type="speaker">
            Anf. 69 LARS ISOVAARA (SD):
          </note>
          <note>
            Herr talman! Jag skulle vilja rikta min fråga till landsbygdsminister
            Eskil Erlandsson.
          </note>
          <note>
            Enligt FN-överenskommelsen i Nagoya 2010 ska minst 17 procent
            av den svenska skogsmarken skyddas. Enligt vissa källor är det
            bara 4 procent av skogsmarken i Sverige som är skyddad i dag.
            Om man däremot sammanräknar nationalparker, naturreservat, frivilliga
            avsättningar och impediment landar vi på 26 procent. I Finland
            har ett beräkningssätt använts där alla typer av skyddsåtgärder
            har ingått i kalkylen, vilket givetvis har gett ett högre procenttal.
          </note>
          <note>
            Min fråga är således: Vilket procenttal kommer att användas vid
            bedömningen av hur stor del av den svenska skogen som är skyddad
            i dag?
          </note>
          <note type="speaker">
            Anf. 70 Landsbygdsminister ESKIL ERLANDSSON (C):
          </note>
          <note>
            Herr talman! Regeringen har genom Miljödepartementet givit ett
            antal myndigheter om jag kommer ihåg rätt nu är det både Naturvårdsverket
            och Skogsstyrelsen i uppdrag att komma fram med förslag om hur
            vi ska definiera överenskommelsen från Nagoya och implementera
            den i Sverige. Resultatet av det uppdrag som de här myndigheterna
            har fått är för mig inte känt ännu så jag kan tyvärr inte direkt
            svara på den fråga som är framställd.
          </note>
          <note type="speaker">
            Anf. 71 LARS ISOVAARA (SD):
          </note>
          <note>
            Herr talman! Jag tackar landsbygdsministern för svaret.
          </note>
          <note>
            Vi får inte glömma bort att den svenska skogsnäringen har mycket
            stor betydelse för nettoexporten. Skogsnäringen har räknat ut
            att varje ytterligare procentenhet kommer att kosta 40 miljarder
            kronor att skydda. Det skulle således röra sig om en prislapp
            på över 500 miljarder svenska kronor, om det är 4 procent som
            blir aktuell beräkningsgrund.
          </note>
          <note>
            Skogsindustrin står för en tiondel av alla svenska industrijobb
            och har stor betydelse för sysselsättningen, inte minst i många
            svenska landsbygdskommuner. När kan vi förvänta oss ett klart
            besked i frågan? Kan detta besked komma att påverka skogsnäringen
            och den svenska folkhushållningen på ett negativt sätt?
          </note>
          <note type="speaker">
            Anf. 72 Landsbygdsminister ESKIL ERLANDSSON (C):
          </note>
          <note>
            Herr talman! Regeringen har inför det här året, med riksdagens
            goda minne, startat visionen om skogsriket, Skogsriket Sverige
            med värden för världen. Detta är ämnat att bland annat utnyttja
            alla de möjligheter som skogen ger, inte minst ur sysselsättningssynpunkt.
            Vi vet, och jag hoppas att vi är överens om det i den här kammaren,
            att skogen betyder oerhört mycket för det svenska folkhushållet
            i form av arbete och sysselsättning. Min och regeringens tro är
            att detta går att utveckla än mer. En sak är då att öka tillväxten
            så att vi får fram mer biomassa från den svenska skogen som kan
            förädlas och användas på olika sätt i framtiden, inte minst i
            det vi kan kalla Småortssverige eller på landsbygden.
          </note>
          <note>
            Förbudet mot transfetter
          </note>
          <note type="speaker">
            Anf. 73 HILLEVI LARSSON (S):
          </note>
          <note>
            Herr talman! Jag vill också vända mig till livsmedelsminister
            Eskil Erlandsson.
          </note>
          <note>
            Industriellt framställt transfett är någonting som är väldigt
            hälsoskadligt. Man kan se det på förpackningen i form av att det
            står härdat eller delvis härdat vegetabiliskt fett. Det ser väldigt
            ofarligt ut i text, men det har visat sig att det ökar risken
            för hjärt- och kärlsjukdomar, cancer, diabetes och övervikt. Man
            har till och med kunnat hitta fosterskador sedan kvinnor har ätit
            mycket transfett under graviditeten.
          </note>
          <note>
            Riksdagen har äntligen förbjudit transfett. Tyvärr har detta
            inte varit regeringens linje, men nu har riksdagen fattat beslutet.
            Därför är min fråga till ministern hur och när det beslutet ska
            verkställas av regeringen och hur frågan drivs i EU, för vi vill
            ju ha ett förbud i hela EU.
          </note>
          <note type="speaker">
            Anf. 74 Landsbygdsminister ESKIL ERLANDSSON (C):
          </note>
          <note>
            Herr talman! Jag är medveten om att riksdagen för inte alltför
            länge sedan har gjort ett tillkännagivande i den här frågeställningen.
            Det tillkännagivandet kommer att beredas och behandlas i vederbörlig
            ordning. Något konkret svar kan jag inte ge vare sig vad gäller
            datum eller årtal när det här ska implementeras i Sverige.
          </note>
          <note>
            Jag kan ändå konstatera att vi har haft en frivillig överenskommelse
            i Sverige, vilken det visar de undersökningar som är gjorda har
            lett till dels att mängden har minskat, dels att vi har kommit
            lika långt som de som har infört någon typ av lagstiftning i sina
            nationer.
          </note>
          <note type="speaker">
            Anf. 75 HILLEVI LARSSON (S):
          </note>
          <note>
            Herr talman! Det har gått åt rätt håll, men jag tror att enda
            vägen är ett totalförbud. Vi får inte glömma att fettet är totalt
            onödigt. Det finns naturliga fetter som kan användas. Enda anledningen
            till att industrin väljer transfett är att det är billigare, men
            det är belagt inom forskningen att det är hälsofarligt.
          </note>
          <note>
            I USA finns stora problem med övervikt. Där har de för länge
            sedan infört totalförbud. Transfett får inte finnas någonstans.
            Danmark har gått snabbare fram än Sverige. Jag hoppas verkligen
            att det blir ett totalförbud.
          </note>
          <note>
            Det finns en del importerade produkter i Sverige. Därför är det
            viktigt att driva frågan på EU-nivå för att se till att så få
            produkter som möjligt innehåller transfett. Det blir allvarliga
            hälsoeffekter.
          </note>
          <note>
            Övervikt och livsstilssjukdomar som cancer, diabetes och hjärt-kärlsjukdomar
            ökar. Jag hoppas på ett snabbt totalförbud.
          </note>
          <note type="speaker">
            Anf. 76 Landsbygdsminister ESKIL ERLANDSSON (C):
          </note>
          <note>
            Herr talman! Jag håller med frågeställaren om den internationella
            aspekten. Det är viktigt att vi når internationella överenskommelser
            i dessa sammanhang, inte minst för att vi har ett frekvent utbyte
            av varor över nationsgränser. Det underlättar också den kontroll
            som måste finnas i och med att förbud och liknande införs.
          </note>
          <note>
            Militära skjutövningar i skärgårdsmiljö
          </note>
          <note type="speaker">
            Anf. 77 ROLAND UTBULT (KD):
          </note>
          <note>
            Herr talman! Jag har en fråga till försvarsministern. Den gäller
            Göteborgs södra skärgård med öar som Donsö, Asperö, Styrsö och
            Brännö.
          </note>
          <note>
            Militären har ett övningsområde här. Man vill i framtiden göra
            om det till skjutfält. Det ger befogenhet att spärra av hela området.
            Man vill även få godkänt för övningar med internationella förband.
          </note>
          <note>
            Enligt Försvarsmaktens planer innebär det bullernivåer på runt
            90 decibel, och man vill öva var tredje dag och 70 nätter varje
            år. Det ska vara övningar med skarp ammunition med den påverkan
            som det får på befolkningen.
          </note>
          <note>
            Förutom allt skjutande blir det utsläpp av tonvis av metaller,
            bly, koppar, rätt ut i vattnet i ömtålig skärgårdsmiljö där både
            djur och människor rör sig.
          </note>
          <note>
            Varför behöver Försvarsmakten öka sin verksamhet i så stor omfattning
            i en så känslig, tätbebyggd och storstadsnära skärgårdsmiljö?
          </note>
          <note type="speaker">
            Anf. 78 Försvarsminister KARIN ENSTRÖM (M):
          </note>
          <note>
            Herr talman! Som är väl känt har Försvarsmakten fått en ny inriktning,
            och vi håller på att reformera försvaret till ett insatsberett
            försvar som kan användas nationellt, i närområdet och längre bort.
            Då är det viktigt att Försvarsmakten kan utbilda och öva sina
            förband, och då måste Försvarsmakten ha tillgång till ändamålsenliga
            övningsområden.
          </note>
          <note>
            Inom de ramar som regering och riksdag har lagt fast är det Försvarsmakten
            själv som avgör vilka övnings- och skjutfält som bedöms vara lämpliga
            för att utbilda och öva förbanden. Alla övnings- och skjutfält
            är prövningspliktiga enligt miljöbalken. I en miljöprövning, som
            ska göras även i detta fall, är det länsstyrelsens miljöprövningsdelegation
            som är första prövningsinstans. Beslutet kan överklagas.
          </note>
          <note>
            I fråga om det här skjutfältet och övningsområdet har nu Försvarsmakten
            lämnat in en ansökan. Men jag som minister får inte och ska inte
            kommentera den pågående prövningen av ansökan.
          </note>
          <note type="speaker">
            Anf. 79 ROLAND UTBULT (KD):
          </note>
          <note>
            Herr talman! Tack för svaret! Det här är min hembygd, och det
            är här mina rötter finns. Jag ska inte glömma att hälsa från skärgårdsborna
            att försvarsministern är hjärtligt välkommen att se badvikarna
            och holmarna och möta ortsbefolkningen.
          </note>
          <note>
            Ärendet ligger faktiskt på regeringens bord. Det satsas nu miljoner
            på turism i bland annat Bohuslän. Det här är ett Natura 2000-område
            där Försvarsmakten nu planerar att göra ett övningsområde till
            skjutfält, vilket betyder att man får använda skarp ammunition
            och att man har möjlighet att spärra av området.
          </note>
          <note>
            Menar ministern att Försvarsmaktens riksintressen ska stå över
            andra riksintressen i detta område i fråga om natur och turism?
          </note>
          <note type="speaker">
            Anf. 80 Försvarsminister KARIN ENSTRÖM (M):
          </note>
          <note>
            Herr talman! Det är viktigt att Försvarsmakten får möjlighet
            att öva, vilket kan inkludera att skjuta med skarp ammunition
            och även till del smutsa ned på prövade ställen i Sverige. Det
            är inte jag som ska säga var, hur och när man ska öva. Däremot
            är det viktigt att det finns tillgång till dessa områden.
          </note>
          <note>
            När man ansöker om sådana tillstånd måste Försvarsmakten tala
            om vad som kan vara max. Men det innebär inte att man alltid utnyttjar
            de domar eller tillstånd man har fått fullt ut.
          </note>
          <note>
            Jag har stor förståelse för att man kan vara orolig, och att
            denna verksamhet kan upplevas som både störande och nedsmutsande.
            Precis som Roland Utbult säger bereds ärendet hos Miljödepartementet,
            och det är regeringen som ska återkomma med ett ställningstagande.
          </note>
          <note>
            Det är viktigt att väga samman dessa intressen, och det är svårt
            att säga från fall till fall. Det kommer ett avgörande.
          </note>
          <note>
            Arbetet mot kapital- och skatteflykt
          </note>
          <note type="speaker">
            Anf. 81 VALTER MUTT (MP):
          </note>
          <note>
            Herr talman! Jag har en fråga till biståndsministern.
          </note>
          <note>
            Jag tror att biståndsministern och jag är överens om att vi bör
            sträva mot en värld där biståndsministrar inte längre behövs,
            en värld där utvecklingsländerna lyckas mobilisera alltmer av
            egna resurser och till slut helt komma loss ur biståndsberoende.
          </note>
          <note>
            En avgörande förutsättning för att det ska bli möjligt är att
            det enorma kapitalflödet från syd till nord hävs och att det inte
            som i dag på varje biståndskrona flödar 10 kronor åt motsatt håll.
            Sverige måste därför inom EU, FN och Bretton Woods-institutionerna
            verka för sådant som stängning av skatteparadis och ökad transparens
            för multinationella koncerners redovisning så att bland annat
            land för land-redovisning blir möjlig.
          </note>
          <note>
            Det är lägligt att agera kraftfullt nu när finanskrisen blottat
            bristerna i den nuvarande ordningen.
          </note>
          <note>
            Som ansvarig för samordningen av Sveriges politik för global
            utveckling, PGU, har biståndsministern här en nyckelroll. Hur
            tänker statsrådet agera för att intensifiera regeringens arbete
            mot kapital- och skatteflykt och andra PGU-relaterade frågor?
          </note>
          <note type="speaker">
            Anf. 82 Statsrådet GUNILLA CARLSSON (M):
          </note>
          <note>
            Herr talman! Tack för frågan! Det är uppenbart hur globaliseringen
            gör det möjligt för oss att tänka nytt om vad som driver utveckling
            och skapa möjligheter för länders och individers egen försörjning.
            I en tid som nu drabbas av stor omställning och rätt mycket dramatik
            och turbulens finns det kanske dubbel anledning att se över systemen,
            om de tjänar oss tillräckligt väl eller hur de kan förstärkas.
          </note>
          <note>
            Valter Mutt och jag är helt överens om att vi behöver ökad transparens
            och bättre möjligheter till ansvarsutkrävande. Vi behöver titta
            på de konflikter som finns mellan gammalt och nytt och mellan
            olika intressen. Jag har därför indikerat att jag under hösten
            skulle vilja återkomma i samarbete med riksdagen och se över frågorna
            om kapitalflykt, just för att se om det finns icke önskvärda strömmar
            där utvecklingsländerna inte är tillräckligt väl med i globaliseringen.
          </note>
          <note type="speaker">
            Anf. 83 VALTER MUTT (MP):
          </note>
          <note>
            Herr talman! Tack, statsrådet, för svaret!
          </note>
          <note>
            Det vi fick höra här låter hoppingivande. Kan biståndsministern
            redan nu förutskicka något? Kommer Sverige mer aktivt att verka
            för att FN:s skattekommitté stärks? Kommer Sverige att verka för
            att IASB, The International Accounting Standards Board, ska införa
            krav på land-för- land-rapportering för multinationella företag,
            så att de redovisar vinst före skatt? Annars är det omöjligt för
            utvecklingsländerna att beskatta vinst.
          </note>
          <note type="speaker">
            Anf. 84 Statsrådet GUNILLA CARLSSON (M):
          </note>
          <note>
            Herr talman! Jag ber att få återkomma i frågan. Inte minst jag
            och finansmarknadsminister Peter Norman jobbar tillsammans utifrån
            våra respektive ansvarsområden och för att vi har ett gemensamt
            ansvar i regeringen i dessa frågor.
          </note>
          <note>
            Jag tänker inte säga mer exakt hur vi kommer att arbeta med frågorna.
            Men det har varit uppenbart för oss att många av de problem vi
            i dag har att hantera, en skuldkris som är uppbyggd av oansvariga
            politiker och en bankkris som delvis har sitt ursprung i att systemen
            inte är tillräckligt transparenta så att vi inte vet tillräckligt
            mycket, gör att vi har anledning att titta på de globala perspektiven,
            där naturligtvis de fattiga människornas och de fattiga ländernas
            intressen måste väga tungt.
          </note>
          <note>
            Propositioner från Kulturdepartementet
          </note>
          <note type="speaker">
            Anf. 85 AGNETA GILLE (S):
          </note>
          <note>
            Herr talman! Snart har halva mandatperioden passerat. Vi närmar
            oss slutet av andra året. Den borgerliga regeringen har visat
            att man inte haft idéer till propositioner.
          </note>
          <note>
            Jag sitter i kulturutskottet, och jag vill höra med Kulturdepartementets
            chef hur det ser ut där.
          </note>
          <note>
            Kulturministern har ansvar för massmedier, kultur, idrott och
            många delar, och det har kommit en proposition på hela mandatperioden.
            Ministern har varit uthängd på första sidan i kvällspressen, och
            jag trodde att det skulle komma lite grann från Kulturdepartementet
            efter det.
          </note>
          <note>
            Vi har gjort en mängd tillkännagivanden från riksdagen till Kulturdepartementet,
            och ett av dem gäller scenkonstpensionerna, som är en oerhört
            viktig fråga. Det finns en handlingsförlamning som förvånar många
            och förvånar mig. Jag skulle vilja höra vilka åtgärder kulturministern
            ämnar vidta.
          </note>
          <note type="speaker">
            Anf. 86 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det är intressant hur våra världsbilder kan skilja
            sig. När jag är ute i kulturlivet får jag ofta höra att vi har
            gjort väldigt mycket. Sedan är det inte alltid alla som uppskattar
            de förändringar vi har gjort, framför allt inte företrädare för
            Agneta Gilles eget parti, som helst hade sett att allt skulle
            förbli vid det gamla.
          </note>
          <note>
            Nu är det inte så att man bara plockar fram en proposition från
            en vecka till en annan. Det vet Agneta Gille, som har suttit länge
            i riksdagen. Det behöver föregås av ett omfattande utredningsarbete,
            remissrundor och propositionsskrivande innan en proposition kommer
            till riksdagen.
          </note>
          <note>
            Mediefrågorna behandlas i allmänhet i konstitutionsutskottet,
            och vi lade nyligen en proposition just om reklamtid. Det kom
            häromdagen en utredning på kulturmiljöområdet någonting som jag
            vet att Agneta Gille har ett starkt engagemang i och jag rekommenderar
            läsning av denna utredning som ska ut på remiss.
          </note>
          <note>
            Det har ända sedan den dag jag tillträdde tillsatts utredningar
            och kommit propositioner på samtliga områden som vi har: kulturen,
            idrotten, medierna och kyrkorna.
          </note>
          <note>
            När det gäller scenkonstpensionerna ligger den frågan hos Stefan
            Attefall. Det vet också Agneta Gille.
          </note>
          <note type="speaker">
            Anf. 87 AGNETA GILLE (S):
          </note>
          <note>
            Herr talman! Tack, kulturministern! Det låter som att det har
            hänt oerhört mycket, men när vi tittar på den faktiska statistiken,
            som också medierna har granskat, ser vi att det finns en handlingsförlamning.
          </note>
          <note>
            Scenkonstpensionerna: Ja, visst är det så att den frågan finns
            hos Stefan Attefall. Men det är också viktigt att kulturministern
            trycker på i den viktiga frågan. Det finns ett tillkännagivande.
            Vi är överens i riksdagen om att det måste lösas.
          </note>
          <note>
            Jag skulle vilja höra med kulturministern: Hur ämnar kulturministern
            driva på i scenkonstpensionsfrågan hos Finansdepartementet och
            Stefan Attefall?
          </note>
          <note type="speaker">
            Anf. 88 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Vi har en kontinuerlig diskussion om just scenkonstpensionerna,
            så det behöver Agneta Gille inte bekymra sig över.
          </note>
          <note>
            Vi har förändrat hela kulturpolitiken i grunden, och det är detta
            som sker just nu runt om i landet.
          </note>
          <note>
            Jag ska gärna ställa frågan tillbaka. Handlingsförlamning är
            ingenting som kännetecknar Kulturdepartementet, däremot oppositionen.
            Inte en interpellation från oppositionen har jag besvarat sedan
            januari det kommer någon i nästa vecka. Inga enkla frågor har
            jag fått. Vad gör oppositionen? Det är ni som är handlingsförlamade,
            för ni har inga idéer själva.
          </note>
          <note>
            Den svenska insatsen i Afghanistan
          </note>
          <note type="speaker">
            Anf. 89 ANDERS HANSSON (M):
          </note>
          <note>
            Herr talman! Min fråga riktar sig till statsrådet Karin Enström
            och berör en av våra internationella insatser, i detta fall den
            i Afghanistan.
          </note>
          <note>
            Nyligen roterade ny personal ned till den svenska insatsen i
            Afghanistan. I samband med det besökte statsrådet den svenska
            militära insatsen. Så sakteliga övertar nu afghanska militärer
            och afghanska poliser ansvaret för ordningen och förvaltningen
            i sitt eget land en process som kommer att ta tid men som nu är
            påbörjad.
          </note>
          <note>
            Med anledning av detta vill jag fråga hur förvarsministern ser
            på den pågående transitionsprocessen i det svenska ansvarsområdet
            i norra Afghanistan.
          </note>
          <note type="speaker">
            Anf. 90 Försvarsminister KARIN ENSTRÖM (M):
          </note>
          <note>
            Herr talman! Transitionen, det vill säga övergången, från att
            ISAF den internationella säkerhetsstyrkan i Afghanistan har ansvaret
            för säkerheten i Afghanistan till att afghanerna själva ska ta
            ansvar för säkerheten, är i full gång. I dag är det 75 procent
            av befolkningen i Afghanistan som omfattas av områden där det
            är afghanerna själva som har ansvar för säkerheten. Den innebär
            att ISAF:s och därmed också Sveriges militära insats gradvis kommer
            att minska och att vi kommer att öka de civila insatserna.
          </note>
          <note>
            Det är nu viktigt att vi verkligen använder den tid som vi har
            kvar fram till 2014 så att vi kan lämna ifrån oss ett Afghanistan
            som är bättre och som är bättre rustat för en demokratisk och
            positiv utveckling. De signaler som jag fick när jag var i Afghanistan
            förrförra veckan var att transitionen går framåt men att det tar
            tid.
          </note>
          <note type="speaker">
            Anf. 91 ANDERS HANSSON (M):
          </note>
          <note>
            Herr talman! Tack för svaret! Det är en process som kommer att
            ta lång tid. En kompletterande fråga är vad Sverige kan göra i
            samarbete med andra länder för att nå framgång, eftersom andra
            länder också kommer att börja dra ned på sin militära personal
            och eventuellt öka det civila stödet. Hur ser Sveriges samarbete
            med andra länder ut kring transitionen?
          </note>
          <note type="speaker">
            Anf. 92 Försvarsminister KARIN ENSTRÖM (M):
          </note>
          <note>
            Herr talman! Som jag sade i mitt första inlägg är det viktigt
            att neddragningen eller omvandlingen görs i god ordning, så att
            det inte uppfattas som att vi nu lämnar Afghanistan.
          </note>
          <note>
            På det stora toppmötet i Chicago för ungefär två veckor sedan
            var det många länder som talade om hur man såg på utvecklingen,
            att det är ett långsiktigt engagemang. Det är också ett långsiktigt
            engagemang från Sveriges sida. Bara för att vi drar ned den militära
            insatsen drar vi inte ned vårt engagemang. Vi ökar vårt bistånd,
            och 2014 kommer Afghanistan att vara vårt största biståndsmottagarland
            bilateralt sett.
          </note>
          <note>
            För svensk militär del innebär det att vi minskar med ungefär
            100 vid årsskiftet, och därför tittar vi nu på ett ökat nordiskt
            samarbete. Vi har ett samarbete med Finland som kan utökas till
            Norge och Lettland, så att vi kan göra så stor nytta som möjligt
            fram till 2014. Det är nordiskt samarbete som gäller.
          </note>
          <note>
            Ungdomsarbetslösheten
          </note>
          <note type="speaker">
            Anf. 93 RAIMO PÄRSSINEN (S):
          </note>
          <note>
            Herr talman! Jag har en fråga till Gunilla Carlsson.
          </note>
          <note>
            Nu är det många ungdomar som tar studenten med glädje i sinnet
            och stora förhoppningar, men det är många som möter en bister
            verklighet och går ut i arbetslöshet. Man kan bli lite orolig
            när man sitter här på frågestunden och lyssnar. Gunilla Carlsson
            säger att regeringen gör allt vad den kan. Statsminister Reinfeldt
            har sagt att han ska se till att göra ungdomsarbetslösheten till
            en fråga i valrörelsen, om drygt två år.
          </note>
          <note>
            Då blir min fråga till regeringen: Är det verkligen så att det
            tyngsta artilleri ni förmår använda i kampen mot ungdomsarbetslösheten
            är en momssänkning på krogen?
          </note>
          <note type="speaker">
            Anf. 94 Statsrådet GUNILLA CARLSSON (M):
          </note>
          <note>
            Herr talman! Raimo Pärssinen vet att det inte är det enda. Vi
            har illustrerat att den sänkta momsen på krogen är ett sätt att
            underlätta för fler att komma i arbete i servicesektorn. Men regeringen
            angriper naturligtvis ungdomsarbetslösheten på en mängd olika
            sätt.
          </note>
          <note>
            Vi som har ägnat oss åt frågor om arbetsmarknad vet ju att ungdomsarbetslösheten
            länge varit ett problem i Sverige under de senaste 20 åren. Därför
            är detta en fråga som handlar om att både matcha ungdomarna och
            se till att det finns jobb, så att människor som inte har jättelång
            arbetslivserfarenhet kan söka alla arbeten och att det finns bra
            jobb med låga trösklar för inträde.
          </note>
          <note>
            Vi vet att restaurangbranschen är en av de branscher som har
            tagit ett stort ansvar och som sysselsätter väldigt många unga
            människor. Det tycker vi är bra. Därför tycker vi att det är så
            ledsamt att Socialdemokraterna vill stänga den möjligheten och
            minska antalet unga människor som jobbar i restaurangbranschen.
          </note>
          <note type="speaker">
            Anf. 95 RAIMO PÄRSSINEN (S):
          </note>
          <note>
            Herr talman! Vi har konkreta förslag när det gäller ungdomarna
            och för att bekämpa ungdomsarbetslösheten.
          </note>
          <note>
            Först säger vi: Fixa sommarjobb till alla ungdomar mellan 16
            och 19 år! Det lägger vi förslag på.
          </note>
          <note>
            Vi vill införa utbildningsvikariat, det vill säga att den som
            går ut på en utbildning ska bli ersatt av en arbetslös.
          </note>
          <note>
            Vi vill införa traineeplatser för ungdomar, som går in och tar
            över jobb när den äldre arbetskraften går i pension. Det kallas
            också generationsväxling.
          </note>
          <note>
            Vi vill införa ett utbildningskontrakt, så att man kan kombinera
            utbildning med arbete.
          </note>
          <note>
            Det är konkreta förslag. Vi tror att det biter mycket bättre,
            mer konkret och vassare för alla dem som nu tar studenten, i stället
            för att hänvisa till en generell sänkning av en skatt, en krogmoms,
            som gör att det blir lite billigare att köpa mat och kanske något
            att dricka till.
          </note>
          <note>
            Vi har konkreta förslag. Gunilla Carlsson sade att alla ska hjälpas
            åt. Lyssna då!
          </note>
          <note type="speaker">
            Anf. 96 Statsrådet GUNILLA CARLSSON (M):
          </note>
          <note>
            Herr talman! Vad Raimo Pärssinen inte säger är att man kommer
            att fördubbla kostnaden för att anställa unga människor genom
            att ta bort den reducering av arbetsgivaravgiften som vi har infört.
            För alla de restaurangföretagare som nu vill anställa unga vill
            man höja kostnaderna. Det tror vi motverkar att fler unga kommer
            i arbete.
          </note>
          <note>
            Man framställer det som att regeringen inte gör någonting. Vi
            har infört nystartsjobb för unga och jobbgaranti för ungdomar.
            Vi har gjort en folkhögskolesatsning. Vi har sett till att vi
            också gör tidiga insatser för de unga som kanske är allra mest
            sårbara och riskerar att falla in i långtidsarbetslöshet. Det
            är kanske knappt några kostnader alls för att ta sig an en ung,
            antingen man kallar det för mentorskap eller jobb. Det finns alltså
            en mängd åtgärder som är tillgängliga för att vi tillsammans ska
            kunna råda bot på inte minst risken för långtidsarbetslöshet hos
            vissa unga människor.
          </note>
          <note>
            Därför tycker jag att det som Socialdemokraterna säger skorrar
            lite falskt. Det är en massa åtgärder som föreslås, men de stora
            insatserna för att sänka trösklarna för att unga ska få arbete
            genom att sänka kostnaderna för att anställa dem tror vi är ett
            mycket verkningsfullt instrument.
          </note>
          <note type="speaker">
            Anf. 97 TALMANNEN:
          </note>
          <note>
            Därmed var dagens frågestund med regeringen avslutad, och vi
            tackar deltagande statsråd och ledamöter.
          </note>
          <note>
            6 § (forts. från 4 §) Klimatpolitik och geologisk lagring av
            koldioxid (forts. MJU25)
          </note>
          <note type="speaker">
            Anf. 98 JENS HOLM (V) replik:
          </note>
          <note>
            Herr talman! Anita Brodén tog upp några viktiga klimatfrågor
            i sitt anförande. Jag skulle vilja ställa två frågor till henne.
            Den första gäller fossilsubventioner, eller miljöskadliga subventioner,
            som man också brukar tala om. Det är ju viktigt att de fasas ut.
            Såvitt jag har förstått är det den officiella linje som Sverige
            driver i internationella sammanhang, till exempel inför Riomötet
            om två veckor.
          </note>
          <note>
            Om detta verkligen ska ha trovärdighet behöver vi i Sverige fasa
            ut våra miljöskadliga subventioner. Naturvårdsverket presenterade
            i början av det här året en inventering av de svenska miljöskadliga
            subventionerna, och man kom fram till att de uppgår till ungefär
            50 miljarder kronor. Nu vill jag veta: När kommer en handlingsplan
            från regeringspartierna för att fasa ut de miljöskadliga subventionerna
            i Sverige?
          </note>
          <note>
            Den andra frågan rör den internationella delen av klimatpolitiken.
            Jag tycker att det var bra att Anita Brodén lyfte fram det storskaliga
            vattenkraftsprojektet Rampur i norra Indien, som delvis finansieras
            med svenska CDM-pengar. Det är ett gigantiskt projekt, och även
            med svenska mått mätt är det ett storskaligt vattenkraftsprojekt.
            Lokalbefolkningen har protesterat, stora sträckor av floden blir
            torrlagda, det blir smutsigt och dammigt, och människor som bor
            i området har fått sina hus förstörda. Tvärtemot vad de har blivit
            lovade har de fått ingen eller mycket låg ersättning.
          </note>
          <note>
            Vad gör regeringspartierna för att rätta till projektet? Kommer
            ni att avbryta Rampurprojektet? Kommer ni att tillsätta en oberoende
            undersökning på plats? Kommer ni att ha någon direkt dialog med
            de drabbade människorna i Indien?
          </note>
          <note type="speaker">
            Anf. 99 ANITA BRODÉN (FP) replik:
          </note>
          <note>
            Herr talman! Låt mig börja med den första frågan, om fossilsubventioner.
            Som jag nämnde i mitt anförande handlar det om gigantiska summor.
            Det känner Jens Holm mycket väl till. Det handlar om mellan 400
            och 700 miljarder kronor varje år, globalt sett. Därför är jag
            av två anledningar glad för att vi verkligen börjar ta detta på
            allvar. Det ena är den arbetsgrupp med ett antal länder som jag
            nämnde, där Sverige är med och är drivande. Det andra är Nagoyaöverenskommelsen,
            där de av världens ledare som var med i Nagoya lyckades få med
            detta i sin skrivning. Detta ingår alltså.
          </note>
          <note>
            Självklart är det, precis som i alla internationella avtal, inte
            hållbart om man inte sopar framför egen dörr. Därför inkluderar
            detta givetvis också de svenska skadliga subventionerna. Vi vet
            att också vi själva inom olika sektorer har både direkta och indirekta
            subventioner. Här måste vi också granska. Till exempel ger vi
            subventioner till fiskebåtar. Det är ett exempel, men det finns
            ett antal andra. Här ser vi på sektor efter sektor. I arbetsgruppens
            arbete ingår givetvis också detta.
          </note>
          <note>
            Den andra frågan gällde Rampur i Indien. Här hade vi tillsammans
            en interpellationsdebatt med miljöminister Lena Ek. Där framkom
            tydligt att hon var beredd att tala med sin indiska kollega och
            att i olika sammanhang arbeta för ökad transparens. Det handlar
            också om insyn, precis som jag sade i anförandet.
          </note>
          <note type="speaker">
            Anf. 100 JENS HOLM (V) replik:
          </note>
          <note>
            Herr talman! Vi kan fortsätta prata om Rampurprojektet, som jag
            tycker illustrerar det vanskliga och riskabla med att förlägga
            en så stor del av klimatpolitiken som den borgerliga regeringen
            gör till uppköp av billiga utsläppskrediter. En tredjedel av er
            klimatpolitik handlar ju om att ni köper upp utsläppskrediter.
          </note>
          <note>
            Vattenkraftsprojektet i Indien motsvarar nästan 400 000 ton utsläppsminskningar,
            som ni alltså inte behöver göra på hemmaplan i och med att ni
            går in och blir billig delägare i det här projektet. Då har ni
            ett jättestort ansvar här.
          </note>
          <note>
            Anita Brodén hänvisade till miljöministern. Men vad tycker Folkpartiet
            då? Bristerna i miljöministerns svar när vi hade interpellationsdebatten
            liksom bristerna i Anita Brodéns svar här är att jag inte får
            höra vad ni vill göra. Är ni beredda att avbryta det här projektet?
            Är ni beredda att åtminstone tillsätta en oberoende undersökning
            på plats?
          </note>
          <note>
            Det har gjorts en undersökning, men då lämnade man inte kontoret
            i Madrid i Spanien. Man var aldrig på plats och undersökte detta
            storskaliga vattenkraftsprojekt. Vad drar ni för lärdomar av detta?
            Är det inte bättre att i framtiden dra ned på de storskaliga uppköpen
            av utsläppskrediter och göra allting på hemmaplan? Det vi gör
            internationellt får bli ett klimatbistånd i stället.
          </note>
          <note>
            Min andra fråga rör fossilsubventionerna. Jag är inte riktigt
            nöjd med att Anita Brodén bara hänvisar till internationellt samarbete.
            Jag vill se en handlingsplan på hemmaplan här i Sverige. Precis
            som du säger är fiskeflottssubventionerna ett jättestort problem.
            Man fiskar dessutom i naturreservat ute i havet. Då behöver vi
            en handlingsplan för hur vi ska fasa ut fossilsubventionerna,
            de miljöskadliga subventionerna, här i Sverige. Vi har inte sett
            någon sådan än så länge. Vi har inte ens sett något förslag från
            de borgerliga partierna. När kommer det?
          </note>
          <note type="speaker">
            Anf. 101 ANITA BRODÉN (FP) replik:
          </note>
          <note>
            Herr talman! När det gäller CDM-projekt och ekonomiska styrmedel
            har vi i grunden olika uppfattningar. Alliansregeringen är övertygad
            om att det är ett bra verktyg. Det handlar inte om att köpa sig
            fri utan om att använda pengarna på ett smart sätt, där en satsad
            krona på en klimatinsats i ett utvecklingsland kan vara värd 100
            svenska kronor. Det är klokt.
          </note>
          <note>
            Det handlar dock också om att vi måste kräva att FN och alla
            kontrollorgan fungerar till 100 procent. Det gör de inte överallt.
            Jag var också självkritisk i mitt anförande och sade att hur positiv
            man än är kan vi inte anse att allt har varit lyckade projekt.
            Därför måste de granskas.
          </note>
          <note>
            Nu finns det ett regelverk. Miljöministern har en viktig position
            i ett annat avseende och kan kontakta ministerkolleger i berörda
            länder.
          </note>
          <note>
            Vi måste kunna få mer insyn och också kunna påverka och visa
            på marken att det inte fungerar. Vi hade en direktkontakt under
            vår studieresa med miljö- och jordbruksutskottet.
          </note>
          <note>
            Vad gäller fossilsubventioner är det som Jens Holm säger sant:
            Det är viktigt att även vi, på punkt efter punkt, visar vad vi
            tänker göra. Låt oss få komma tillbaka! Detta är i ett sammanhang.
            Det är klart att vi har ett ansvar att i internationella överenskommelser
            visa vad vi tänker göra och vad vi redan har gjort.
          </note>
          <note type="speaker">
            Anf. 102 HELENA LEANDER (MP) replik:
          </note>
          <note>
            Herr talman! Jag tror att det inte finns någon här i kammaren
            som inte tycker att vi ska göra insatser utomlands för att bidra
            till att minska klimatutsläppen även där. Men frågan är om vi
            ska räkna hem det och minska vårt eget åtagande på hemmaplan.
            Det tycker inte jag, utan jag tycker att vi behöver göra både
            och.
          </note>
          <note>
            Frågan är också om vi kan välja mellan att ha klimatbistånd,
            som man lite slarvigt kallar det, eller vanligt bistånd eller
            om vi behöver ha både och. Jag minns inte riktigt hur Anita Brodén
            formulerade sig vi har ju haft en timmes uppehåll i debatten men
            visst var det något om att hon kände sig trygg med att det är
            additionella medel, alltså inte bara gamla biståndspengar.
          </note>
          <note>
            Hur då? Det vi har sett tidigare är att det handlar om just gamla
            biståndspengar, som fortfarande behövs innerligt väl för fattigdomsbekämpning,
            som har bytt namn och har blivit klimatbistånd. Det tycker jag
            inte är okej.
          </note>
          <note>
            Jag undrar om inte Anita Brodén skulle kunna vara lite mer öppen
            för att använda nya pengar, till exempel de intäkter som vi får
            från auktioneringen av EU:s utsläppsrätter, för att finansiera
            klimatinsatser i syd utöver det vanliga biståndet.
          </note>
          <note>
            Däremot blev jag glad när jag hörde Anita Brodén prata vackert
            om 1 ½-gradersmålet. Det finns mycket forskning nu som visar att
            det är ditåt vi behöver ta oss snarare än till 2 grader.
          </note>
          <note>
            Då vill jag fråga Anita Brodén: Hur påverkar det Anita Brodéns
            syn på svensk klimatpolitik? Hur behöver vi anpassa den för att
            den ska vara i linje med det nya målet?
          </note>
          <note>
            Sedan vill man inte bara prata om mål, utan man vill prata om
            åtgärder. Vi är lite vingklippta i miljö- och jordbruksutskottet,
            för trafikfrågorna ligger i trafikutskottet, energifrågorna i
            näringsutskottet, och skattefrågorna i skatteutskottet, så vi
            har egentligen inte så himla mycket kvar.
          </note>
          <note>
            Men vi har i alla fall jordbruket, och där finns det något som
            sticker ut mycket. Det är köttproduktionen eller kanske snarare
            köttkonsumtionen. Vi har ju konsumtion av kött utifrån som har
            stor klimatpåverkan.
          </note>
          <note>
            Vad tänker sig Anita Brodén att vi ska göra för att kunna minska
            klimatpåverkan från den?
          </note>
          <note type="speaker">
            Anf. 103 ANITA BRODÉN (FP) replik:
          </note>
          <note>
            Herr talman! För att först ta CDM: Vi är, precis som jag sade
            i debatten med Jens Holm, övertygade om att det är ett verktyg
            som vi bör kunna använda. Vi bör förfina det. Vi bör vara noga
            med att vi använder det rätt. Jag är inte lika tveksam utan tvärtom
            mycket positiv till det instrumentet, när det fungerar väl.
          </note>
          <note>
            I betänkandet står det om additionella och nya medel. Det var
            det jag citerade och var glad att kunna läsa i betänkandet. Det
            är viktigt. I biståndssatsningar behöver vi bistånd till traditionella,
            fattigdomsbekämpande insatser men också additionellt klimatbistånd.
            Vi har många vägar som vi kan gå.
          </note>
          <note>
            Jag förde också fram de forskningsrön som under senare har kommit
            om 1 ½-gradersmålet. Vi får se vad IPCC säger. Men vi behöver
            självklart ha en beredskap inför det.
          </note>
          <note>
            Det kommer i sin tur att innebära det kan faktiskt bli så att
            vi ytterligare behöver skärpa, att vi behöver snabba upp, att
            vi behöver öka ambitionerna. Då ser jag att det är nödvändigt
            utifrån klimatsynpunkt att vi till exempel inte avvecklar kärnkraften
            i förtid. Vi kan behöva den under en övergångstid för att minska
            utsläpp av koldioxid till atmosfären.
          </note>
          <note>
            Vi måste arbeta på många sätt för att kunna klara målet på 2
            grader eller 1 ½ grad.
          </note>
          <note type="speaker">
            Anf. 104 HELENA LEANDER (MP) replik:
          </note>
          <note>
            Herr talman! Jag är glad att höra att det finns en öppenhet från
            Anita Brodén om att vi faktiskt kan behöva skärpa vår svenska
            klimatpolitik i ljuset av ett eventuellt mål på 1 ½ grad, givetvis
            som ett led i att också få internationella avtal på plats som
            blir skarpare.
          </note>
          <note>
            Sedan blev jag kanske lite mer bekymrad när svaret på frågan
            om hur Folkpartiet har omprövat sin politik blev att vi ska ha
            mer kärnkraft. Har ni inte tyckt det hela tiden? Är det detta
            som nu är det nya, i ljuset av att vi behöver gå ännu snabbare
            fram på klimatområdet?
          </note>
          <note>
            För övrigt kanske inte ny kärnkraft är det billigaste sättet,
            om man vill få fossilfri energi. Man ser snarare att vindkraften
            är mer och mer lönsam, medan den nya kärnkraft som byggs bara
            blir dyr och försenad. Men det här är ingen energidebatt.
          </note>
          <note>
            Det vi har på vårt bord var jordbruket, kom vi fram till. Och
            då hade vi frågan om köttproduktionen eller kanske rättare sagt
            köttkonsumtionen, för mycket av det kött som köps i Sverige är
            importerat.
          </note>
          <note>
            Här tror jag att vi behöver styrmedel för att dämpa köttkonsumtionen,
            som har ökat mycket. Vi ser att det ger stora utslag i utsläppen.
            Jag tycker också att det är rimligt att vi kan använda den offentliga
            upphandlingen för att helt enkelt premiera mer vegetariskt, som
            ett litet steg för att få mer klimatsmarta konsumtionsvanor.
          </note>
          <note>
            Hur ställer sig Anita Brodén till ett sådant förslag?
          </note>
          <note>
            Sedan återigen till detta med CDM. Frågan är egentligen: Hur
            ska vi överföra resurser från oss här i rika länder som har stor
            utsläppsskuld till fattiga länder som behöver omställning till
            en mer energismart utveckling? CDM kan vara ett verktyg. Men det
            finns också mer fondbaserade lösningar som växer fram, till exempel
            den gröna fonden inom FN.
          </note>
          <note>
            Frågan är snarare: Ska vi ta det som ursäkt för att göra mindre
            här? Det tycker inte jag.
          </note>
          <note type="speaker">
            Anf. 105 ANITA BRODÉN (FP) replik:
          </note>
          <note>
            Herr talman! På den sista frågan: Det är inte antingen eller
            utan både och. Vi ska göra mycket på hemmaplan, och vi ska också
            arbeta genom stora och viktiga internationella avtal och inom
            EU. Därför är jag extra glad att Miljöpartiet nu bejakar EU mer
            än tidigare, för det är vår tyngsta arena, skulle jag vilja säga.
          </note>
          <note>
            Beträffande jordbruket och köttkonsumtionen: Som liberal har
            jag väldigt svårt för att styra konsumenterna i fråga om vad man
            ska äta och hur man ska leva. Däremot ska man ge så mycket information
            som möjligt, så mycket rön och saklig information som vi bara
            kan förmedla. Sedan är det konsumenterna som till syvende och
            sist avgör.
          </note>
          <note>
            Egentligen är inte någonting svart eller vitt. Vi behöver betande
            djur för den biologiska mångfalden. Vi kan inte satsa på att det
            inte ska finnas, för då skulle vi inte klara de målen.
          </note>
          <note>
            Det är viktigt att en konsument har möjlighet att välja vilken
            typ av kött som man i så fall föredrar. Sedan har man givetvis
            på kommunal nivå möjlighet att styra. Jag har definitivt ingenting
            emot köttfria dagar på skolan vissa dagar. Den möjligheten ska
            absolut finnas.
          </note>
          <note>
            Jag ser ett stort problem om vi skulle släppa ifrån oss möjligheten
            att ha ett svenskt fungerande jordbruk, för vi behöver också det.
            Där är det ett problem med livsmedelsproduktionen.
          </note>
          <note>
            Vindkraft nämndes. Vi bejakar, som jag sade, väldigt mycket vindkraften.
            Det blev 350 nya vindkraftverk förra året. Det är verkligen all
            time high. Det är en satsning på 40 miljarder på förnybar energi.
          </note>
          <note>
            Det är flera ben som vi vill stå på. Det är viktigt.
          </note>
          <note type="speaker">
            Anf. 106 ROGER TIEFENSEE (C):
          </note>
          <note>
            Herr talman, kolleger, åhörare! Vi diskuterar i dag klimatpolitik
            och geologisk lagring av koldioxid. Det är en viktig diskussion
            att ha här i riksdagen. Det är en diskussion om mål och verktyg
            för att nå målen i klimatpolitiken.
          </note>
          <note>
            Lyckligtvis behöver vi inte diskutera om människan påverkar klimatet
            eller ej. Det tänkte jag säga tills jag hörde Josef Franssons
            inlägg. Där kände jag att det fanns mycket av en underton av klimatskepticism.
            Och jag funderar på om Josef Fransson och Sverigedemokraterna
            är klimatskeptiker. Ifrågasätter man människans påverkan på klimatet?
          </note>
          <note>
            När man diskuterar det här måste man ta med historiska temperaturförändringar.
            Man måste ta lärdom av dem. Man måste inse att det finns aktivitet
            på solen som påverkar klimatet. Men borträknat det kan man inte
            blunda för det som människan har tillfört i form av en högre halt
            av koldioxid i atmosfären och även andra klimatgaser som kanske
            många gånger är kraftigare. Vi kan inte blunda för människans
            påverkan på klimatet.
          </note>
          <note>
            Då är det viktigt, herr talman, att vi kan inse det här men också
            peka på att klimatförändringarna är här och att de syns och att
            de kommer att öka.
          </note>
          <note>
            Jag träffade förra veckan Seychellernas miljö- och energiminister.
            Det var väldigt påtagligt. Seychellerna är ett land som påtagligt
            kommer att påverkas, och gör det redan i dag, av klimatförändringarna.
            För dem handlar det om överlevnad. Det handlar om huruvida deras
            öar ska ha näsan över vattenytan eller inte.
          </note>
          <note>
            Här i Sverige ser vi också klimatförändringarna. Som småbarnsförälder
            ser jag det på sommaren. Man behöver titta om barnen har fått
            fästingar eller inte. Man får plocka dem från katten. Man får
            plocka dem från hunden. Utbredningen av fästingar och den borrelia
            som fästingarna bär med sig är en påtaglig effekt av klimatförändringarna.
            Vi ser det också i ökade översvämningar och större oro i vädret
            över huvud taget.
          </note>
          <note>
            Då är min fråga: Ser Josef Fransson de här förändringarna? Det
            var tydligt i hans anförande vad Sverigedemokraterna inte vill
            göra. Men vad är det Sverigedemokraterna och Josef Fransson vill
            göra?
          </note>
          <note>
            Herr talman! För mig och Centerpartiet är det viktigt att bygga
            ett hållbart samhälle. Vi ska vara effektiva när det gäller energianvändning,
            och vi ska vara snåla när det gäller koldioxidutsläpp. För mig
            handlar det om att bygga en trygghet i energisystemet, att bygga
            en trygghet i samhället.
          </note>
          <note>
            Det finns teorier som är rätt långtgående och som jag tycker
            är rätt realistiska, att det var energikostnader som utlöste finanskrisen.
            När människor som egentligen inte var riktigt kreditvärdiga hade
            fått bostadslån med det här subprime-upplägget var det energikostnaden
            som gjorde att de inte kunde betala tillbaka sina bostadslån.
            Sedan hade vi hela den finansiella krisen i världen.
          </note>
          <note>
            Att vara energisnål och att vara fossiloberoende i ett samhälle
            är ett sätt att bygga samhället robust, att få ett resilient samhälle.
            Därför är det viktigt att vi har ett energisystem som bygger på
            tre ben. I dag är vi väldigt beroende av å ena sidan vattenkraft
            och å andra sidan kärnkraft. Ett tredje ben i form av de nya förnybara
            energikällorna gör att vi får ett tryggare energisystem.
          </note>
          <note>
            Utbyggnaden av vindkraft och biokraft gör att vi får tryggare
            energileveranser. Och i det sammanhanget, herr talman, när vi
            pratar om teknikutveckling, ger det en möjlighet för vårt näringsliv
            att bli framgångsrikt på en exportmarknad.
          </note>
          <note>
            I det här betänkandet diskuterar vi också lagring av koldioxid,
            geologisk lagring av koldioxid, carbon capture and storage. Man
            kan titta krasst på det i verkligheten. Den carbon capture and
            storage som vi vet fungerar är fotosyntesen. Fotosyntesen binder
            ju kol från luften. Vi pratar om kolsänkor och om vi ska tillgodoräkna
            oss det; det är en annan diskussion. Men fotosyntesen är en carbon
            capture and storage som vi vet fungerar. Däremot skapar vi här
            ett institutionellt ramverk för att kunna ta vara på de möjligheter
            som geologisk lagring av koldioxid innebär.
          </note>
          <note>
            Det kan vara viktigt för vår stålindustri. Jag bor själv i Sörmland.
            SSAB är den största punktkällan av koldioxidutsläpp vi har. Och
            tänker vi oss ett scenario 2050 och vi har ett mål om att Sverige
            ska ha nettonollutsläpp vill inte jag tänka bort SSAB. Jag vill
            inte tänka bort svensk stålindustri. Men då måste vi fundera på
            hur vi kan ta hand om de koldioxidutsläpp som faktiskt blir, eftersom
            kolet är en aktiv del i själva framställandet av stål.
          </note>
          <note>
            Ja, då kan man använda CCS-tekniken för att kunna fortsätta ha
            stålindustri i Sverige. I övriga Europa kopplar man ofta CCS-tekniken
            till kolkraftverk, och det är inte något som är aktuellt för Sverige.
            Men vi kan också se att CCS-tekniken skulle kunna bli en möjlighet
            till negativa utsläpp om man har biobränsle som en energikälla
            i ett kraftverk. Adderar man då CCS-teknik har träet, eller vad
            det är för biobränsle man har, bundit kol, och sedan släpper man
            inte ut det vid förbränningen. Då kan vi få negativa utsläpp,
            och det är ett viktigt bidrag i ett långsiktigt mål att vi ska
            ha nettonollutsläpp till 2050.
          </note>
          <note>
            Övriga långsiktiga mål i energipolitiken och klimatpolitiken
            handlar om 2020-målet, minus 40 procent koldioxidutsläpp, och
            en fossiloberoende fordonsflotta till 2030.
          </note>
          <note>
            Man kan ta färdplanen för ett Sverige utan nettoutsläpp 2050.
            Varje sektor behöver bidra. Varje sektor ska komma så nära noll
            som möjligt. Då ser man att det kanske kommer att vara två av
            mandatperiodens viktigaste propositioner som läggs fram i höst,
            dels forskningspropositionen, dels infrastrukturpropositionen.
            Varje sektor behöver bidra.
          </note>
          <note>
            Och jag ser framför mig en forskningsproposition. Vi har en historia
            där den förra socialdemokratiska regeringen sänkte forskningsanslagen
            till energiforskning. Den borgerliga regeringen, alliansregeringen,
            har fördubblat det. Vi behöver en långsiktighet i forskningsinsatserna.
            Det handlar också om att man hittar framtidsnäringar.
          </note>
          <note>
            Det är utanför dagens ämne, men jag ser till exempel att nedläggningen
            av Astras forskning i Södertälje skapar ett window of opportunity,
            alltså en möjlighet att verkligen ta till vara den kompetens som
            finns där. Sverige skulle kunna bli världsledande på toxikologisk
            forskning, men då gäller det att vi får in det i en forskningsproposition.
          </note>
          <note>
            Miljömålsberedningen har också skrivit brev till regeringen och
            har i sitt betänkande nu, i mitten av juni, pekat på behovet av
            både klimatmässig och miljömässig forskning.
          </note>
          <note>
            Det andra är infrastrukturpropositionen, att vi behöver bygga
            ett hållbart transportsystem. Där är det en diskussion: Ja, men
            var får vi resurserna ifrån?
          </note>
          <note>
            Det finns en diskussion om att man ska öka miljöskatterna och
            lägga det på infrastrukturinvesteringar, oavsett om det är en
            miljöskatt i form av en kilometerskatt för lastbilar eller höjt
            bensinpris eller vad det är. Jag tror att det är svårsålt.
          </note>
          <note>
            Vi ska göra riktiga gröna skatteväxlingar, höja klimatskatter,
            höja energiskatter och sänka skatten på arbete. Men ska vi göra
            investeringar i staten tror jag faktiskt att vi ska titta på att
            flytta om tillgångsslag i statens budget. Jag tycker att det är
            viktigare att vi bygger järnvägar och att vi bygger ett hållbart
            infrastruktursystem än att vi äger banker, till exempel.
          </note>
          <note>
            Detta skulle vara att flytta pengar i statens balansräkning.
            Sedan ska riksdagen transparent och öppet lägga de resurser vi
            kan få in från en försäljning av Nordea, till exempel, på anslag
            på trafikutskottet. Man ska inte köra någon bakväg med lånelösningar
            och sådant som är rena grekiskan i de här sammanhangen, utan det
            ska vara transparent och öppet, så att vi inte binder upp framtida
            riksdagar.
          </note>
          <note>
            Då kan vi skapa ett hållbart infrastruktursystem och ett hållbart
            transportsystem och på så sätt lösa problemen för människor i
            vardagen, där de inte kan lita på att tågen kommer i tid, och
            minska trafikens, infrastrukturens, klimatpåverkan.
          </note>
          <note>
            Med det vill jag yrka avslag på samtliga motioner och bifall
            till förslaget i betänkandet.
          </note>
          <note type="speaker">
            Anf. 107 JOSEF FRANSSON (SD) replik:
          </note>
          <note>
            Herr talman! I mitt anförande försökte jag vara väldigt tydlig
            med att SD inte ifrågasätter huruvida mänsklig aktivitet påverkar
            klimatet. Med det sagt kan jag kanske gå vidare till min fråga
            till Roger Tiefensee.
          </note>
          <note>
            I ett par debattartiklar i DN har Centerpartiets Per Ankersjö
            gått till angrepp inte bara på miljörörelsen i stort utan också
            på det egna partiet, som han anser har anammat det rådande vänsterperspektivet,
            som bygger på åtgärder som detaljstyr människors livsval och som
            leder till återvändsgränder, ökad arbetslöshet, försämrad välfärd
            och miljömässiga bakslag.
          </note>
          <note>
            Hur ser man på den analysen i riksdagsgruppen, och hur ser Roger
            Tiefensee själv på den? Finns det kanske möjlighet till någon
            form av tillnyktring på området, eller har Centerpartiet kanske
            investerat alldeles för mycket prestige i alla de här projekten
            för att kunna backa?
          </note>
          <note type="speaker">
            Anf. 108 ROGER TIEFENSEE (C) replik:
          </note>
          <note>
            Herr talman! Jag vill tacka Josef Fransson för repliken. Ska
            jag tolka Josef Franssons utlåtande här om att mänsklig aktivitet
            påverkar klimatet så att Sverigedemokraterna och Josef Fransson
            inte är klimatskeptiker? I så fall kvarstår frågan: Vad vill ni
            göra?
          </note>
          <note>
            Så till den andra delen och Per Ankersjös artikel: Per Ankersjö
            är miljöborgarråd, stadsborgarråd, här i Stockholm inte spinndoktor
            som Josef Fransson påstod här i talarstolen. Dessutom leder Per
            Ankersjö Centerpartiets idéprogramsarbete. Det var i den egenskapen
            han skrev artikeln i DN.
          </note>
          <note>
            Som jag tagit upp här vill Centerpartiet göra klimatomställningar,
            och vi vill få göra det tillsammans med näringslivet. Att göra
            smarta insatser när det gäller till exempel energieffektivisering
            och att få en fossiloberoende fordonspark är något som bygger
            samhället tryggt.
          </note>
          <note>
            Olja, ett fossilt bränsle, är en ändlig resurs. Om man kan göra
            så att man inte hamnar i den subprime-problematik som amerikanerna
            hamnade i i att inte ha råd att betala sina bostadslån på grund
            av höga energipriser har man gjort människor en tjänst i vardagen.
            Men då ska det göras smart. Man kan höja energiskatter och miljöskatter
            och sänka skatten på arbete.
          </note>
          <note>
            Vad jag tror Per Ankersjö var inne på är en kritik som också
            jag är inne på, nämligen mot att man från oppositionens, de rödgrönas,
            håll enbart siktar mot att höja skatter på miljöområdet och inte
            sänka andra skatter. Vi tycker att grön skatteväxling är bra.
            Nu är det rödgrön skattehöjning. Frågan är i vilket läger Sverigedemokraterna
            i det sammanhanget hamnar.
          </note>
          <note type="speaker">
            Anf. 109 JOSEF FRANSSON (SD) replik:
          </note>
          <note>
            Herr talman! För tids vinnande och för att hinna gå till votering
            om detta betänkande ska vi kanske avrunda här och inte i onödan
            dra ut på tiden. Jag nöjer mig alltså här om det är okej för dig,
            Roger Tiefensee.
          </note>
          <note type="speaker">
            Anf. 110 ROGER TIEFENSEE (C) replik:
          </note>
          <note>
            Herr talman! Artigheten påbjuder att Josef Fransson står kvar
            i talarstolen även om han inte har något att säga.
          </note>
          <note>
            Det är uppenbart att när jag ställer frågor som blir lite jobbiga
            vill Josef Fransson avbryta debatten. Men vi har en halvtimme
            fram till voteringen, så det hade varit väldigt gott om tid för
            att på två minuter tala om vad Sverigedemokraterna i stället vill
            göra.
          </note>
          <note>
            Jag konstaterar att ni sverigedemokrater är medvetna om att mänsklig
            aktivitet påverkar klimatet. Man är tydlig om vad man inte vill
            göra, men man är väldigt otydlig om vad man i stället vill göra.
          </note>
          <note type="speaker">
            Anf. 111 HELENA LEANDER (MP) replik:
          </note>
          <note>
            Herr talman! Jag inga hämningar kring att vi drar över mot voteringen
            jag är ledsen för det. Men det här området är väldigt spännande,
            tycker jag.
          </note>
          <note>
            Också jag tyckte att den artikel som Josef Fransson här hänvisar
            till var intressant. Men jag kan inte säga att jag var lika imponerad
            som Josef Fransson. Tvärtom var jag väldigt bekymrad. Precis den
            argumentation som Roger Tiefensee här har mot Josef Fransson hade
            Per Ankersjö mot någon sorts ospecificerad miljövänster.
          </note>
          <note>
            Problemet var allt man inte skulle göra. Man rapade upp att man
            minsann inte skulle använda sig av skatter. Man skulle inte använda
            sig av lagar och regler. Och man ska absolut inte problematisera
            det ökade flygresandet, köttätandet eller prylkonsumtionen. Det
            var väldigt mycket tal om allt man inte skulle göra på miljöområdet
            men väldigt lite om vad man faktiskt skulle göra. Det gjorde mig
            väldigt bekymrad.
          </note>
          <note>
            Det är klart att skönast är om man slipper göra jobbiga saker
            och om man bara liksom kan göra någonting snällt och säga: Hipp
            hurra, nu ska vi rädda miljön. Men det leder inte så långt. Visst,
            vi kan absolut hoppas på tekniken. Jag tror att tekniken kommer
            att göra mycket, men den kommer inte bara av sig själv. Ibland
            underlättar det om man också har en politik runt omkring som stimulerar
            fram en bättre och klimatsmartare teknik.
          </note>
          <note>
            Jag tänkte väl ställa samma fråga till Roger Tiefensee som den
            fråga han här ställt. Okej, bortsett från allt ni inte ska göra:
            Vad är det ni ska göra?
          </note>
          <note type="speaker">
            Anf. 112 ROGER TIEFENSEE (C) replik:
          </note>
          <note>
            Herr talman! Jag vill tacka Helena Leander för hennes fråga.
            När jag läser Per Ankersjös artikel upplever jag där precis som
            jag svarade i replikskiftet med Josef Fransson att vi tycker att
            grön skatteväxling är bra, att man höjer miljö- och energiskatter
            och sänker andra skatter som premierar arbete. När de miljöstyrande
            skatterna sedan får effekt ska vi, tycker jag, ta den sänkningen
            av skattetrycket.
          </note>
          <note>
            Där kan jag uppleva en tydlig skillnad mellan Centerpartiet å
            ena sidan och Miljöpartiet å andra sidan. Ni i Miljöpartiet är
            ju bara inriktade på gröna skattehöjningar och använder de resurserna
            till investeringar till exempel i infrastruktur.
          </note>
          <note>
            Helena Leander och jag har i tidigare interpellationsdebatter
            här haft inlägg där Helena Leander tillstått att kilometerskatten
            egentligen inte är en miljöstyrande skatt utan framför allt en
            fiskal skatt för att få råd med andra investeringar. Det är då
            man hamnar illa och gör till synes miljöskatter och förändringar
            för att få den egna budgeten att gå ihop.
          </note>
          <note>
            Det är i det avseendet jag menar att vi behöver göra till exempel
            stora järnvägsinvesteringar. Då tycker jag att vi ska vara beredda
            att titta på vilka tillgångsslag staten har. Måste vi äga bankpalats
            i Stockholm? Kan vi inte avyttra, sälja, dem sälja Nordea och
            ifrågasätta om vi ska äga Telia Sonera och använda de lösgjorda
            resurserna till att investera till exempel i infrastruktur?
          </note>
          <note>
            Vi vill alltså samma sak, men vi har olika väg att gå dit. Min
            väg innebär ett lägre skattetryck. Jag upplever att Helena Leanders
            väg innebär ett högre skattetryck.
          </note>
          <note type="speaker">
            Anf. 113 HELENA LEANDER (MP) replik:
          </note>
          <note>
            Herr talman! Det är helt korrekt att vi har lite olika politik.
            Som mer av ett högerparti är ni mer inne på att sälja ut statens
            tillgångar. I läget att ni kraftigt sänkt skatterna ser vi kanske
            ett behov av att lite grann höja dem igen. Men det är egentligen
            ganska ointressant för miljön.
          </note>
          <note>
            Jag tror att vi med glädje skulle kunna sälja ut SAS, till exempel.
            Varför ska vi äga ett flygbolag? Det skulle möjligen få miljökonsekvenser.
            Men vad vi gör med eventuellt ägande i statliga banker och sådant
            är ganska ointressant för miljön. Det är en mer allmänpolitisk
            fråga.
          </note>
          <note>
            Den intressanta frågan för miljön är om vi är beredda att höja
            miljöskatterna eller inte. Där är Centerpartiet tyvärr inte berett
            att gå särskilt långt. Förra mandatperioden var man med på en
            liten höjning av koldioxidskatten med om det var 6 öre. Det är
            bra men långt ifrån tillräckligt. Jag tror att vi skulle behöva
            gå längre.
          </note>
          <note>
            Jag har tillstått att kilometerskatten inte i första hand är
            en klimatpolitiskt motiverad skatt. Däremot finns det andra externa
            effekter andra samhällskostnader som buller, vägslitage och så
            vidare. Där står den tunga trafiken i dag inte fullt ut för sina
            samhällskostnader. En kilometerskatt skulle kunna vara en skatt
            som som bonus skulle ha klimateffekter och som dessutom skulle
            hjälpa oss med att finansiera våra järnvägssatsningar och annat
            som vi vill göra för miljön.
          </note>
          <note>
            Det kan väl inte vara annat än trevligt, särskilt om skatten
            utformas på ett sådant sätt att hänsyn tas till skogsindustrins
            förutsättningar och till att det ser lite olika ut här i landet
            när det gäller var det finns exempelvis järnväg och sjöfart eller
            inte. Så den diskussionen kan vi kanske lämna därhän.
          </note>
          <note>
            Frågan kvarstår egentligen. Okej, ni ska inte ha kilometerskatt.
            Ni ska inte ha höjda skatter. Ni ska sälja ut statliga bolag.
            Var detta svaret på vad ni ska göra i miljöpolitiken?
          </note>
          <note type="speaker">
            Anf. 114 ROGER TIEFENSEE (C) replik:
          </note>
          <note>
            Herr talman! Om Helena Leander lyssnade både på replikskiftet
            med mig och Josef Fransson och på mitt anförande skulle hon ha
            hört att jag var tydlig om att vi gärna ser en grön skatteväxling.
            Men då ska höjda miljöskatter växlas mot sänkta skatter på andra
            områden.
          </note>
          <note>
            Vad ni gör är att ni bara höjer miljöskatter. Då tränger ni ut
            människor på landsbygden eller i andra sammanhang inför en svårare
            vardag. Ska du, Helena Leander, höja miljöskatter ska du, anser
            jag, sänka andra skatter. Det är därför jag kommer in på att det
            då inte blir så mycket resurser över. Det blir miljöstyrande,
            men det blir inte så mycket resurser över till att göra investeringar
            till exempel i vad både Helena Leander och jag tycker är viktigt,
            nämligen i järnvägsinfrastrukturen.
          </note>
          <note>
            Där kommer jag in på frågan om att varför inte titta på vilka
            tillgångsslag vi har i staten, på att sälja bolag på försäljning.
            Utförsäljning, säger Helena Leander lite försåtligt. Men det handlar
            inte om att vi ska rea ut. I ett miljöperspektiv är det intressant
            om vi kan få tillgångar som vi kan använda till exempel till järnvägsinvesteringar.
            Det där brukade kanske innan Helena Leander kom in i riksdagen
            vara god miljöpartistisk politik. Miljöpartiet och allianspartierna
            brukar vara rätt så lika i sin syn på statligt ägande.
          </note>
          <note>
            Nu har ni, upplever jag, gått i både Vänsterpartiets och Socialdemokraternas
            ledband: Statligt ägande jättefint. Men måste vi äga en bank som
            är följden av en finanskris i början av 1990-talet i Sverige Nordea
            som då hette Nordbanken? Måste vi äga den? Nej, det tycker inte
            jag. Jag tycker att vi kan frigöra dessa resurser inte sälja ut,
            utan sälja och använda dem för sunda investeringar, till exempel
            framtidsinvesteringar i järnvägsinfrastruktur.
          </note>
          <note>
            Sedan ska vi också göra smarta förändringar, till exempel bonus
            malus att man har ett system för när människor köper ny bil. Den
            som har en klimatosmart bil får betala en avgift, och den som
            köper en klimatsmart bil kan få en bonus. Då får man ett självfinansierande
            system, och man styr också mot en mer fossiloberoende fordonsflotta.
          </note>
          <note type="speaker">
            Anf. 115 IRENE OSKARSSON (KD):
          </note>
          <note>
            Herr talman! Den här debatten, som nu har pågått i ett antal
            timmar, visar hur angeläget ämnet är. Betänkandet utgår ifrån
            ett antal motioner, så det är till sidoomfång mest det, samt det
            som handlar om hur vi ska implementera CCS-direktivet i svensk
            lag. Det är viktigt för vår basindustri och dess fortsatta existens
            att vi möjliggör en produktion som också fungerar hållbart. Därför
            är detta en oerhört viktig fråga och en viktig sak att jobba vidare
            med när det gäller att kunna lagra koldioxid på ett bra sätt.
          </note>
          <note>
            Därför är det lite beklämmande att lyssna till Sverigedemokraternas
            inlägg i denna debatt, herr talman. Å andra sidan är det väl en
            av de få debatter där Josef Fransson har stannat kvar till slutet,
            vilket är positivt i sig.
          </note>
          <note>
            Det som är viktigt att säga i detta sammanhang är väl att det
            är centralt att vi tar ett gemensamt tag för fortsatt satsning
            på forskning på detta område. Vi har att se fram emot 1015 år
            av intensivt utvecklingsarbete för att möjliggöra denna teknik
            över huvud taget. Därför är det arbete som nu görs av regeringen
            med att ta fram en forskningsproposition en viktig del i arbetet.
            Det är en viktig del i att få till stånd den forskningsstruktur
            som möjliggör effektivare och smartare lösningar på många områden,
            inte minst när det gäller koldioxidlagring.
          </note>
          <note>
            Herr talman! Det finns många punkter i dagens betänkande som
            rör klimatarbetet internationellt och vikten av att vi faktiskt
            tar ett ansvar på den internationella arenan. Det är oerhört centralt
            att Sverige fortsätter att hålla den tydliga linje i att vara
            ett föregångsland när det gäller att plocka fram resurser till
            de gemensamma åtaganden vi har förbundit oss till snabbstartspengar,
            den gröna fonden med mera.
          </note>
          <note>
            Vi har i dag återigen, i ett annat sammanhang, fått lyssna till
            miljöministern om hur centralt det är att Sverige har rollen som
            den som driver på i detta arbete. Att göra det gemensamt men differentierat
            är viktigt. Det är viktigt att alla bidrar efter förmåga på olika
            sätt, men vi som kommer från den del av världen som har ett historiskt
            beting att ta hand om har också ett ansvar i detta arbete.
          </note>
          <note>
            För mig, herr talman, är det viktigt att som kristdemokrat lyfta
            fram vikten av att vi också har ett klimatbistånd och att detta
            arbete är centralt för Sverige. Det ska inte inkräkta på det vi
            talar om som bistånd normalt sett. Däremot ska allt bistånd vara
            klimatsmart! Det är lätt att vränga med ord i detta sammanhang,
            men för mig är det oerhört centralt. Det betyder också att vi
            när det gäller biståndsarbete kanske behöver reflektera över om
            vi satsar på rätt sätt för att det ska vara klimatsmart. Vi behöver
            dock också mer så kallade additionella medel för att bättre föra
            upp vad som är klimatpolitik på agendan.
          </note>
          <note>
            Sverige jobbar aktivt internationellt det har Anita Brodén redan
            redogjort för med att få bort subventionerna till fossilbränslen.
            Det är ett oerhört centralt arbete, och vår miljöminister har
            gått i bräschen för det tillsammans med vissa andra frågor där
            Sverige lyckas utifrån vår ringhet och litenhet, kan tyckas. Kanske
            är detta vår fördel i sammanhanget, att vi också har möjligheten
            att driva på i processerna.
          </note>
          <note>
            Det handlar om att vi ytterst inte kan se kommande generationer
            i ögonen om vi inte aktivt har arbetat med att få bort så mycket
            som möjligt av det fossila bränslet och också har hanterat detta
            med ekonomiskt ansvar för ögonen. Det är en både-och-situation
            där vi måste ta de ekonomiska strukturerna och det miljömässiga
            samtidigt.
          </note>
          <note>
            I vårt nationella klimatarbete ingår mycket som vi kan påverka
            och som vi kan göra här och nu själva. Allt är inte bundet av
            det vi gör gemensamt, internationellt. Vi kan reflektera över
            vad vi äter, hur vi reser, hur mycket resurser vi lägger på kvalitet
            kontra kvantitet, vilken bil vi använder, hur vi driver kollektivtrafikutvecklingen
            och hur vi använder våra investeringsbudgetar nationellt eller
            för den delen på lokal och regional nivå.
          </note>
          <note>
            Det finns väldigt mycket vi kan göra, och jag tycker också att
            det som har lyfts fram av tidigare talare, bland andra Roger Tiefensee,
            när det gäller vad vi använder våra gemensamma resurser till är
            viktigt. Ägande är det inte självklart att staten ska ha i alla
            bolag och företag. Vi kanske ska använda de pengarna till att
            investera i annat. Det är en viktig parameter att ha med för framtiden.
            Vi ska dock göra det på ett sätt som inte hämmar utveckling och
            tillväxt, för det är så att vi måste kunna hitta vägar för både
            och.
          </note>
          <note>
            Herr talman! Vi har flera myndigheter som har en stor roll att
            spela i att hitta resurseffektiva lösningar på det som nu pågår.
            Vi hade för någon vecka sedan ett möte med bland andra Riksrevisionen
            och en del av våra forskningsinstitutioner med miljö- och jordbruksutskottet,
            där vi återigen fick höra att samverkan inte riktigt fungerar
            fullt ut. Samverkan och tydlighet på detta område måste till.
            Vi måste kunna se att våra myndigheter jobbar samfällt för att
            vi ska nå klimatsmarta lösningar och klimatnytta.
          </note>
          <note>
            Det arbete som görs i Miljömålsberedningen, som kanske någon
            tidigare talare från oppositionens sida funderade över möjligheten
            och realismen i, är oerhört centralt. Jag tror nämligen att bara
            det jobb som nu görs där kommer att driva fram mer samverkan och
            mer gemensamma lösningar.
          </note>
          <note>
            Jag säger detta utifrån att jag har förmånen att just nu egentligen
            leda en utvärderingsgrupp som tittar på landsbygdsprogrammet.
            De får dock sitta i ett annat rum och göra det, och jag får missa
            det mötet på grund av debatten här. Men det vi gör i att ställa
            samman saker, få människor att mötas och myndigheter att sitta
            ned och delge varandra är oerhört centralt. Exempel på att forskarvärld
            och myndigheter inte kommunicerar om vad vi behöver göra hoppas
            jag att vi slipper höra fortsättningsvis.
          </note>
          <note>
            Det är också sådant som gör att det kommer att krävas mer av
            oss framgent i denna kammare att effektivt och tydligt beskriva
            en helhet och skapa förutsättningar för det genom att, vilket
            också har berörts av tidigare talare, regeringen nu har sagt till
            bland annat Naturvårdsverket att ta fram statistikuppgifter som
            gör att vi faktiskt kan ta med det i kommande budgetar och inte
            släpa efter ett och ett halvt år i processen. Det är oerhört centralt
            inte minst för det arbete vi gör här hemma själva.
          </note>
          <note>
            Vi behöver jobba mer med att ta fram alternativ till fossila
            drivmedel. Då landar jag återigen i den utvärderingsgrupp som
            just nu arbetar. Vi hade förmånen att vara i Kalmar och studera
            ett antal landsbygdsprojekt. Där drog vi bland annat detta med
            biogasutvecklingen, för att kunna ställa om den kollektiva transportsektorn.
            Då är det oerhört centralt att vi fortsätter att arbeta för att
            ha budgetresurser och att landsbygdsprogrammet fungerar på det
            sätt det ska göra, som en katalysator för en begränsad tid men
            för att kunna ställa om och skapa nya förutsättningar och nya
            produktionsbetingelser för alternativa drivmedel.
          </note>
          <note>
            Då är det lite beklämmande, herr talman, att lyssna på Josef
            Fransson som konstaterar att vi inte kan ha biogas, och vi kan
            inte ha etanolproduktion. Jag skulle önska att vi kan konstatera
            att vi kan producera mycket mer av båda dessa utan att för den
            skull behöva oroa oss för livsmedelsproduktionen i Sverige. Vi
            har nämligen mycket mark som i dag inte används och som skulle
            kunna användas i detta sammanhang.
          </note>
          <note>
            Med detta vill jag yrka bifall till förslaget i betänkandet och
            avslag på samtliga motioner.
          </note>
          <note type="speaker">
            Anf. 116 JOSEF FRANSSON (SD) replik:
          </note>
          <note>
            Herr talman! Jag fick ett lite märkligt påhopp, tycker jag, om
            att jag inte stannar kvar till slutet av debatterna. Om vi tittar
            oss omkring ser vi att det är ganska många av debattörerna som
            har hunnit försvinna. Jag förstår om Kristdemokraterna tycker
            att det är besvärligt att vara sist och att ingen lyssnar.
          </note>
          <note>
            Den utsträckta handen till Roger Tiefensee togs inte emot, så
            jag kanske får berätta för fru Oskarsson vad Sverigedemokraterna
            är för . Jag koncentrerade mig ganska mycket på vad vi är emot
            i anförandet.
          </note>
          <note>
            Till exempel har vi ställt oss väldigt starkt bakom att vi ska
            försöka utveckla och satsa på biogasen på olika sätt. Det har
            jag sagt vid ett flertal tillfällen. Även kärnkraften tror vi
            på, i och med att den är det absolut mest klimatsmarta som vi
            kan åstadkomma när det gäller energiproduktion. Vi har de senaste
            årtiondena varit ganska duktiga på energieffektivisering när det
            gäller bilar och hus, mindre bränsleåtgång och bättre isolering,
            så vi har minskat vår energianvändning ganska rejält. Likaså kommer
            miljöfrämjande grödor, som jag tagit upp här tidigare i dag, att
            kunna generera större skördar med lägre insatser av just energianvändning.
            Ja, jag behöver kanske inte fortsätta mycket längre än så.
          </note>
          <note>
            Men jag ska ta upp en annan fråga. Kristdemokraterna skriver
            i en motion, som föreslår klimatpolitiska åtgärder, att vi i Sverige
            ska utöka byggandet av vad man kallar fossilfri energiproduktion,
            underförstått med olika former av subventioner. Vidare föreslår
            man i samma motion att Sverige ska bekosta ny överföringskapacitet
            till våra grannländer för att kunna exportera denna el.
          </note>
          <note>
            Då blir min fråga till Irene Oskarsson: Är det ett ansvarsfullt
            sätt att använda skattemedel att subventionera elkraft i Sverige
            för att sälja den billigt till våra grannländer?
          </note>
          <note type="speaker">
            Anf. 117 IRENE OSKARSSON (KD) replik:
          </note>
          <note>
            Herr talman! Först, Josef Fransson, är det bra att lyssna. Jag
            sade debatterna, inte debatten. Det är glädjande att du är kvar
            här. Det har varit ett antal debatter tidigare som Sverigedemokraterna
            inte har deltagit i. Att vi sedan är minsta parti på majoritetssidan
            och har lotten att vara sist i talarstolen har jag inga större
            problem med. Så länge jag får vara företrädare för majoritetssidan
            i det här sammanhanget gläder jag mig åt detta, och jag vet att
            det finns kolleger som lyssnar och tar del av debatten på olika
            sätt.
          </note>
          <note>
            Det är glädjande att det finns saker som Josef Fransson är positiv
            till när det gäller omställning av vårt samhälle, för vi behöver
            ställa om hela vårt samhälle. Och vi behöver ta ett globalt ansvar.
            Det stannar inte vid Sveriges gränser. Sverige ska göra det som
            Sverige kan här hemma och internationellt, och däremellan finns
            en EU-nivå som vi brukar tala om som en mellannivå.
          </note>
          <note>
            Det är oerhört centralt att Sverige tar ett ansvar där. Och det
            är oerhört centralt att vi hjälps åt att se till att försörja
            vår värld med kvalitet på den energi som ges. Har vi då möjligheter
            och förutsättningar i Sverige att göra det på ett, som jag sade
            i mitt inlägg, ansvarsfullt och ekonomiskt sätt ska vi göra det.
          </note>
          <note>
            Jag tror att Josef Fransson ska dra sig till minnes varför Europeiska
            unionen bildades en gång i tiden. Det var för att främja freden,
            men EU är också en kol- och stålunion för att kunna ha en produktionsfunktion
            i Europa som fungerar. Där har Sverige en viktig roll att spela.
          </note>
          <note type="speaker">
            Anf. 118 JOSEF FRANSSON (SD) replik:
          </note>
          <note>
            Herr talman! Jag vet inte om jag blev mycket klokare. Men jag
            tycker i alla fall att det är ett väldigt oansvarigt sätt att
            använda svenska skattemedel jag vill betona det igen att producera
            dyr elkraft i Sverige och sälja den billigt till våra grannländer.
            Jag tycker att det är en fantastiskt dålig politik. Det är oansvarigt.
          </note>
          <note>
            Jag skulle önska att man började tänka lite i banorna hur man
            faktiskt behandlar våra gemensamma medel.
          </note>
          <note type="speaker">
            Anf. 119 IRENE OSKARSSON (KD) replik:
          </note>
          <note>
            Herr talman! Jag sade i mitt inlägg att vi ska göra det på ett
            ekonomiskt ansvarsfullt sätt och ett ansvarsfullt sätt för miljö
            och för människor, och det är det vi gör.
          </note>
          <note>
            Regeringen driver en politik och jag tror att den stora delen
            av oppositionen delar vår syn som innebär att vi ska ta ett gemensamt
            ansvar för hur vi försörjer Sverige, Europa och världen med hållbar
            energi. Där har vi en viktig roll att spela. Och även våra skattepengar
            har en viktig roll att spela i arbetet att, som jag också sade
            i mitt anförande, fungera som en katalysator, ett smörjmedel,
            över tid för att ställa om produktion till mer hållbara energikällor
            än dem som vi i dag har.
          </note>
          <note type="speaker">
            Anf. 120 JAN LINDHOLM (MP):
          </note>
          <note>
            Herr talman! Före industrialiseringen hade vår atmosfär ett innehåll
            av växthusgaser motsvarande ca 275 ppm koldioxidekvivalenter.
            När industrialiseringen satte i gång hände det snabbt saker. Redan
            på 1950-talet passerade vi 300 ppm-gränsen.
          </note>
          <note>
            Jens Holm har tidigare i debatten här nämnt 394 ppm i dag, och
            jag kan skrämma publiken här med att säga att under den här debatten
            har siffran redan höjts till 395 ppm. Det är den senaste siffran
            för maj månad.
          </note>
          <note>
            Växthusgaserna är inte jämnt fördelade över jorden. Under den
            senaste månaden har vi fått rapporter om att man på allt fler
            ställen på Arktis uppmätt värden på över 400 ppm.
          </note>
          <note>
            Det här är alarmerande. Det är minst 800 000 år sedan sådana
            värden i vår atmosfär har kunnat beläggas. Det betyder att det
            är bråttom. Ändå fortsätter utsläppen att öka på global nivå.
            Det var 3,2 procents ökning under föregående år. Det innebar ytterligare
            en ökning med 34,8 miljarder ton. Till detta ska läggas att under
            de senaste månaderna har man rapporterat kraftigt höjda utsläpp
            av metan från de krackelerande ismassorna på Arktis. Detta är
            en av de tipping points som forskarna är väldigt oroliga över.
            Det är alltså bråttom.
          </note>
          <note>
            I betänkandet som behandlas av miljö- och jordbruksutskottet
            i dag finns det två motioner som har en lösning på detta och som
            utskottet väljer att behandla med förenklad metod därför att man
            förmodligen inte har satt sig in i frågan, och det beklagar jag.
            Jag vet inte om det är tredje eller fjärde gången som man har
            avslagit en satsning på biokoltekniken här i riksdagen. Det är
            en teknik som skulle ge oss en frist på lite mer än hundra år.
            Tekniken skulle dessutom öka avkastningen på våra jordbruksmarker.
            Ett av de problem som vi har är att när vi ska kombinera ekologiskt
            möjliga och långsiktigt hållbara energiförsörjningar behöver vi
            använda vår åkermark, och då måste också produktionen öka.
          </note>
          <note>
            Den här tekniken löser både försörjningen på livsmedelssidan
            och lagringen. Som en debattör här tidigare sade är fotosyntesen
            den enda teknik som fungerar när det gäller att ta hand om koldioxiden
            i atmosfären, och den kan vi använda i en vidare kedja med den
            så kallade biokoltekniken. Den används redan i andra länder, till
            och med i Sverige. Det finns redan företag som har prövat att
            använda den, så jag kan inte förstå varför utskottet inte kan
            säga ja till förslaget, se till att staten ger resurser och att
            det blir en viktig fråga i statens forskningsbudget, så att vi
            effektiviserar och förbättrar metoden. Den är fortfarande dyr,
            men det finns företag som erbjuder tjänster som faktiskt är koldioxidpositiva,
            alltså i bemärkelsen att när du konsumerar bidrar du till att
            sänka koldioxidhalten i atmosfären.
          </note>
          <note>
            Efter att ha suttit och lyssnat på debatten tycker jag att det
            här är något som ni alla som debatterar egentligen borde vara
            för. Ändå avslår ni det enda förslaget i betänkandet som skulle
            lösa det som ni diskuterar.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            7 § Beslut om ärenden som slutdebatterats den 31 maj
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 11
          </note>
          <note>
            Punkt 15
          </note>
          <note>
            Punkt 16
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 1 (
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            8 § Beslut om ärende som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 13
          </note>
          <note>
            Punkt 25
          </note>
          <note>
            Övriga punkter
          </note>
          <note>
            9 § Europarådet
          </note>
          <note>
            Föredrogs
          </note>
          <note type="speaker">
            Anf. 121 BJÖRN VON SYDOW (S):
          </note>
          <note>
            Fru talman! I detta betänkande, utrikesutskottets betänkande
            17, är det två inkomna ärenden till kammaren som behandlas. Det
            är dels den parlamentariska delegationens rapport, dels regeringens
            skrivelse.
          </note>
          <note>
            När det gäller den parlamentariska delegationens skrivelse kan
            jag säga att vi har ett gott samarbete partierna emellan och att
            vi har en hel del viktiga saker att syssla med. Jag går inte in
            på alla detaljer, men det är ordförandeskap, rapportörskap och
            valövervakning. Man kan nästan säga att ledamöterna företräder
            församlingen mer, nästan operativt, än när det gäller det vanliga
            politiska arbetet.
          </note>
          <note>
            Utskottets betänkande inriktar sig framför allt på den rapportering
            som regeringen gör i sin skrivelse till riksdagen och de motioner
            som har väckts med anledning av det. Jag kommer att fokusera på
            det.
          </note>
          <note>
            Från socialdemokratisk sida har vi tagit upp det besynnerliga
            i, får man nästan säga, att regeringen och utrikesministern inte
            har rapporterat och gjort en bedömning av samhällsförhållandena
            i Ryssland och inte heller av den politiska och konstitutionella
            utvecklingen i Ungern. Man har tagit upp andra länder och gett
            sin syn på samhällsutvecklingen, men inte i dessa två länder.
          </note>
          <note>
            Det är förvånansvärt, och jag tror själv att det finns en viss
            vacklan hos regeringen och utrikesministern kring en besviken
            idealism i synen på hur Sovjetunionen upplöstes och vad som har
            följt av detta i inrikespolitiskt hänseende. Den konstitutionella
            utvecklingen och utvecklingen av de mänskliga rättigheterna har
            inte blivit så betydelsefulla i rätt riktning som man skulle ha
            trott när Sovjetväldet föll.
          </note>
          <note>
            Detta får vägas mot den realpolitiska bedömningen. Ryssland och
            Sverige ligger där vi ligger och torde göra det i tusen år till.
            Det är kanske det som har gjort att regeringen och utrikesministern
            inte samlat sig till en bedömning. Det är tråkigt. Vi står nu
            nämligen i vårt arbete inför en övergripande bedömning: Har Ryssland
            följt de åtaganden som man gjorde när man blev medlem i Europarådet
            i mitten av 1990-talet? Visst hade det varit bra om vi hade haft
            en bedömning från regeringen som utrikesutskottet också hade klarerat
            före våra ställningstaganden tidigt i höst?
          </note>
          <note>
            Det som ter sig särskilt paradoxalt i skrivelsen från utskottet
            är att man trots att man synes mena att regeringen har ett aktivt
            förhållningssätt till den ryska samhällsutvecklingen ändå inte
            vill tillstyrka den motion som vi har väckt. Men det kommer fram.
            Det är bra att regeringen får en bedömning av utskottet och att
            utskottet önskar en rapportering av det här slaget härnäst. Men
            nog hade det varit riktigt att tillstyrka motionen i detta hänseende.
          </note>
          <note>
            Vi flyttar oss till Ungern! Vi i delegationen har tagit initiativ
            över partigränserna för att få till stånd en bedömning: Har Ungern
            fallit tillbaka i sitt statsskick och sina mänskliga rättigheter
            genom den samhällsförändring och konstitutionella förändring som
            pågår sedan några år tillbaka? Jag och andra ledamöter fick i
            dag en rapport från Freedom House som riktar mycket skarp kritik
            mot den konstitutionella omvälvning som pågår i Ungern. Inte heller
            här fanns det något vägledande förhållningssätt från regeringen
            som utskottet skulle kunna klarera. Vi har väckt frågan: Vilka
            instruktioner har regeringen och utrikesministern gett till svensk
            utrikestjänst för att hantera den ungerska utvecklingen? Men vi
            får ett rent formellt svar på den punkten. För delegationen och
            den parlamentariska församlingen är det en mycket stor fråga,
            som kommer att komma upp till saklig bedömning, hur det ungerska
            statsskicket och de mänskliga rättigheterna utvecklas.
          </note>
          <note>
            Det finns andra länder där vi arbetar som också har en negativ
            utveckling. Det gäller Turkiet, som man får säga har gjort anmärkningsvärda
            tillbakagångar när det gäller framför allt mediefrihet, men faktiskt
            också rättsstatlighet. Lokala politiker och borgmästare som är
            valda har häktats men förs inte till rättegång. Det turkiska statsskicket
            förefaller ha fallit tillbaka, och EU-medlemskapsaspirationerna
            ter sig väldigt långt borta om denna utveckling ska fortsätta.
          </note>
          <note>
            I Vitryssland, som står utanför Europarådet, sker ingen positiv
            utveckling. Där genomför man verkligen avrättningar, någonting
            som helt strider mot de europeiska rättsförhållandena och kraven.
          </note>
          <note>
            Fru talman! Det är svårt för oss att anse annat än att det hade
            varit bra om utskottet kunnat tillstyrka den socialdemokratiska
            motionen i detta hänseende.
          </note>
          <note>
            Jag ska säga några ord om det ryska läget. I går uppmärksammade
            säkert flertalet av kammarens ledamöter att båda husen i det ryska
            parlamentet nu förefaller ha gått in för en straffskärpning för
            vad man menar vara icke tillåtna demonstrationer med mycket höga
            bötesbelopp. President Putin har ännu inte signerat detta, men
            hans parti har varit framdrivande i att åstadkomma detta. Det
            är en form av markering av på vilken väg det ryska samhället går.
            På det här sättet ska det stängas eller åtminstone kontrolleras
            ännu mer av den politiska makten.
          </note>
          <note>
            De politiska, rättsstatliga och mediemässiga förhållandena i
            Europa är möjligen totalt sett något på tillbakagång. Jag förbigår
            några andra länder, men kan inte underlåta att säga att jag och
            delegationens ordförande Marietta de Pourbaix-Lundin nyligen besökte
            norra Kaukasien, den ryska delen, där kanske alla dessa missförhållanden
            ställs på sin spets. Bland annat accepteras inte de domar som
            Strasbourgdomstolen fäller. Man känner sig skakad.
          </note>
          <note>
            Strasbourgdomstolen ska bli föremål för förändringar. Det finns
            sedan några veckor tillbaka en överenskommelse som Storbritanniens
            regering har förhandlat fram i Brighton. Det är svårbedömt om
            detta är bra eller har sina problem. Jag föreslår, fru talman
            och kammaren, att vi ska försöka få till stånd en parlamentarisk
            utredning som bedömer förhandlingsresultatet och om det bör genomföras
            i detalj. Inte minst är det bra att kunna få följa förhandlingsarbetet,
            så att kammaren inte så småningom ställs inför ett förhandlingsresultat
            som är ytterligare fastlåst.
          </note>
          <note>
            Fru talman! Det finns några reservationer som kommer att belysas
            senare i debatten men som jag gärna vill lyfta fram. De har att
            göra med den utdragna process som karakteriserar Sverige när det
            gäller att ratificera internationella avtal, bland annat avtal
            inom ramen för Europarådets medlemsstater. Vi har haft problem
            med det tidigare. Det har tagit för lång tid.
          </note>
          <note>
            Vi har nu motionsförslag från vår sida. Konventionen om våld
            mot kvinnor och våld i hemmet bör ratificeras snarast. Detsamma
            gäller en konvention om sexuell exploatering av barn. I båda dessa
            fall vill vi understryka hur viktigt det är att regeringen kommer
            till riksdagen snart med förslag till ratifikationer. Vi har två
            ledamöter som följer de här konventionerna på ett plan som närmast
            kan sägas vara operativt, Carina Hägg för den första konventionen
            och Carina Ohlsson för den andra. Vi har därför en ställning i
            Europa som mycket aktiva i detta. Det är en belastning för oss
            som land att vi inte kan agera snabbt med ratificering av konventioner.
          </note>
          <note>
            Jag vill därför, fru talman, yrka bifall till reservation 1 om
            de konstitutionella frågorna, reservation 4 om våld mot kvinnor
            och våld i hemmet och reservation 7 om sexuell exploatering av
            barn. Jag nöjer mig med det för att inte pressa talmannens sätt
            att försöka få oss att begränsa våra voteringar i någon utsträckning.
          </note>
          <note>
            I detta anförande instämde Jonas Gunnarsson, Désirée Liljevall
            och Carina Ohlsson (alla S).
          </note>
          <note type="speaker">
            Anf. 122 BODIL CEBALLOS (MP):
          </note>
          <note>
            Fru talman! Miljöpartiet har inte någon representation i Europarådet.
            Vi får förlita oss på den information som vi får från våra kolleger
            från andra partier. Vi har valt att ställa oss bakom några av
            Socialdemokraternas motioner i betänkandet, eftersom vi delar
            samma uppfattning.
          </note>
          <note>
            Vi ser en hel del oroande tendenser när det gäller respekten
            för mänskliga rättigheter och utvecklingen av demokratin i vår
            nära omvärld. Man kan fråga sig vad det beror på att ett nazistiskt
            parti vinner platser i det grekiska parlamentet eller att de högerextrema
            krafterna växer i Ungern och den nationalkonservativa regeringen
            kopplar ett väldigt hårt grepp om institutioner och medier. Om
            det kan hända i Grekland och Ungern, vem står sedan på tur?
          </note>
          <note>
            Både Grekland och Ungern är relativt unga demokratier med många
            gamla strukturer med sig i bagaget från tiden under höger- respektive
            vänsterdiktatur. Att bygga demokrati tar tid. Det måste vi ha
            förståelse för, även om vi inte tysta ska acceptera att våra grannar
            går tillbaka i den demokratiska utvecklingen i stället för framåt.
          </note>
          <note>
            I stället ska vi stå på de demokratiska krafternas sida och stötta
            dem i deras arbete, och vi ska kritisera de regeringar som inskränker
            yttrandefrihet och mediernas oberoende. Det är inte acceptabelt
            i en demokrati och inte acceptabelt när EU-länder eller europarådsmedlemmar
            tummar på de gemensamma värderingar medlemskapet ska vara en garant
            för.
          </note>
          <note>
            Men kan vi gamla demokratier, till exempel Sverige, tro att vi
            för alltid kommer att vara förskonade från hotet om en nedmontering
            av de demokratiska värden vi får med oss från barndomen? Jag är
            inte säker på det, även om det känns främmande att det skulle
            ske någonting som skulle undanröja vår demokrati här i Sverige.
            Demokratin och de mänskliga rättigheterna måste försvaras även
            här, och mediernas oberoende likaså.
          </note>
          <note>
            Fru talman! När krubban är tom bits hästarna, brukar min mamma
            säga. Den finansiella krisen som drabbat Europa har slagit hårt
            mot medborgarna. Arbetslösheten har stigit katastrofalt, och det
            har i synnerhet slagit hårt mot migranter och ungdomar. Småföretagen
            har också drabbats särskilt hårt med många konkurser och nedlagda
            företag runt om i Europa.
          </note>
          <note>
            De offentliga utgifterna har minskat, samtidigt som behovet av
            samhällets stöd ökat, och vi ser en stor utslagning av människor
            som en direkt följd av de två samverkande faktorerna. Välfärdssystem
            har brakat ihop och skapat otrygga samhällen och otrygga människor.
            Otrygga samhällen och otrygga människor skapar i sin tur rädda
            politiker.
          </note>
          <note>
            I otrygga samhällen med otrygga människor slår man nedåt. Man
            slår på den som är under i samhällshierarkin. Vi ser till exempel
            behandlingen av romer i många av Europas länder. Vi ser hur vi
            själva behandlar bärplockare från södra Europa EU-medborgare med
            medborgargarden som vaktar trädgårdar så att ingen ska bli bestulen
            på sina vinbär, träskor och diverse annat löst som finns i trädgårdarna.
          </note>
          <note>
            I otrygga samhällen ses den som kommer utifrån som en fara i
            stället för en resurs, och främlingsfientligheten ökar. Att så
            sker beror till stor del på politiska tillkortakommanden och att
            politiken inte lyckas ge svar på det medborgarna förväntar sig
            av sina folkvalda. Och i de fall där makthavarna dessutom ser
            till att skapa generösa villkor för sig själva i stället för att
            skapa förutsättningar för människor att kunna försörja sig på
            lönearbete eller genom företagande växer missnöjet ännu mer.
          </note>
          <note>
            Vad händer då? Jo, människor röstar inte på samma politiker igen,
            och det är väldigt naturligt. I stället röstar de bort dem. Det
            röstar på något parti som inte har varit med och skapat otryggheten
            oavsett om de tror att det nya partiet har någon som helst chans
            att ändra den rådande ordningen. Att det inte alltid är lätt vet
            vi som sitter här. Detta gör de oavsett om det partiet är odemokratiskt
            eller inte respekterar de mänskliga rättigheterna.
          </note>
          <note>
            Vad gör då politikerna när motståndet mot den förda politiken
            och politikerföraktet växer? I många länder gör de tyvärr det
            absolut värsta. De svarar med minskad demokrati och minskad yttrandefrihet.
            Så länge Europas länders regeringar fortsätter att slå undan människors
            möjlighet att försörja sig på arbete och samtidigt nedmonterar
            välfärdssystemen kommer odemokratiska och högerextrema krafter
            att få allt större utrymme i den europeiska politiken. Det kan
            bli en väldigt mörk framtid för många länder om vi inte tänker
            smartare och låter politiken börja utgå från människor i stället
            för från banker.
          </note>
          <note>
            Från grönt håll i Europa menar vi att EU och Europa borde använda
            sig av den ekonomiska krisen till att faktiskt ställa om våra
            samhällen till hållbara ekonomier med fokus på bland annat att
            bli fossilfria. En grön omställning kommer att ge både arbetstillfällen,
            en hållbarare ekonomi, tryggare samhällen och individer med framtidstro.
          </note>
          <note>
            När politiken skapar trygga samhällen där människor känner att
            de har en trygghet när något händer, som till exempel sjukdom,
            kan också demokratin utvecklas i stället för att politiska ledare,
            som nu, ibland försöker avveckla den, eller åtminstone gömma sina
            förehavanden genom att inskränka yttrandefrihet och mediefrihet.
          </note>
          <note>
            Fru talman! Jag besökte tillsammans med organisationen Folk och
            Försvar Moskva förra året tillsammans med en grupp riksdagsledamöter
            och journalister. Vi hade olika områden att bevaka och därefter
            skriva en rapport om. Jag ingick i gruppen för säkerhetspolitik.
            En av de slutsatser min grupp kom fram till var att det de ryska
            makthavarna verkade frukta allra mest, det vill säga det de ansåg
            vara det största säkerhetspolitiska hotet mot Ryssland, var de
            egna medborgarna.
          </note>
          <note>
            När man nu ser hur de ryska makthavarna lagstiftar mot demonstrationer
            etcetera blir det väldigt uppenbart att vi hade helt rätt. President
            Putin har under åren inte visat några tecken på att stärka demokratin,
            respekten för de mänskliga rättigheterna eller medborgarnas trygghet
            och förtroende för staten. Det skulle förvåna mig om medborgarna
            kommer att låta honom slippa undan så lätt. Ju mindre demokratisk
            han är, desto mer opposition kommer han att få inte minst från
            ungdomar och intellektuella.
          </note>
          <note>
            Att det demokratiska underskottet ökar alltmer och att den ryska
            politiken strider mot både Europakonventionen och andra internationella
            regelverk kommer inte att accepteras av ryssarna oavsett att de
            historiskt sett mestadels haft auktoritära ledare. Med globaliseringen
            föds andra behov och tankar, och det påverkar också Ryssland.
          </note>
          <note>
            Fru talman! Under året har vi uppmärksammat situationen för medier
            i många olika länder. Bland annat har jag debatterat den hårdnande
            situationen för medier i Turkiet med utrikesministern under våren.
            Men som vi alla vet är det inte bara i Turkiet som medier har
            problem. Jag talade tidigare om Ungern och Ryssland. Men utvecklingen
            vad gäller mediernas frihet går bakåt också på många andra håll
            i Europa, och det av flera skäl. Mediekoncentrationen är ett stort
            problem, otrygga anställningar ett annat, och skyddet för journalisters
            källor ett tredje.
          </note>
          <note>
            Här måste vi också vara vaksamma på den egna utvecklingen i Sverige.
            Hur ser våra journalisters arbetsvillkor ut? Hur oberoende har
            de möjlighet att vara utan att tidningen förlorar ägarnas förtroende?
            Det är viktigt att inte bara prata om hur det ser ut därutanför
            våra gränser utan också ha fokus på att inte själva genom minskat
            presstöd, färre fasta anställningar etcetera skapa en ogynnsam
            miljö för en fri och oberoende press i Sverige.
          </note>
          <note>
            Fru talman! Miljöpartiet värnar ett starkt FN, trots dess tillkortakommanden
            på grund av vetorätt i säkerhetsrådet med mera. Vi måste tillsammans
            arbeta för att reformera FN och se till att FN blir det världsparlament
            som det borde vara. Vi värnar också de regionala samarbeten vi
            ingår i som till exempel Europarådet med sin specifika uppgift
            att värna mänskliga rättigheter.
          </note>
          <note>
            Jag har många gånger här talat om vikten av att inte göra skillnad
            mellan medborgerliga och politiska och de ekonomiska, sociala
            och kulturella rättigheterna. De är universella, odelbara och
            individuella och ska inte inskränkas vare sig av stater eller
            av andra aktörer.
          </note>
          <note>
            Sverige talar mycket om mänskliga rättigheter, men de vackra
            orden följs inte alltid i praktiken. Konventioner tillkommer,
            och även om vi undertecknar så ratificerar vi dem inte med automatik.
          </note>
          <note>
            Sverige bör vara ett föredöme när det gäller mänskliga rättigheter.
            Vi bör inte förhala konventioners ikraftträdande eller vänta på
            bättre tider innan vi själva ratificerar. Vi bör också driva på
            andra EU-länder och andra europeiska länder. Ju fler som är överens,
            desto lättare blir det att efterleva konventionerna också i praktiken.
            Därmed yrkar jag bifall till reservation 1.
          </note>
          <note type="speaker">
            Anf. 123 JULIA KRONLID (SD):
          </note>
          <note>
            Fru talman! Vi står bakom samtliga våra reservationer, men i
            dag yrkar jag bifall till reservationerna 5, 9, 10 och 11.
          </note>
          <note>
            Fru talman! Vi debatterar i dag ett betänkande om Europarådets
            verksamhet utifrån en skrivelse som inkommit. Europarådet har
            en bred och viktig uppgift att bevaka de mänskliga rättigheterna
            i Europa. Det finns många saker att ta upp utifrån betänkandet.
            Jag vill dock begränsa mig till några av våra reservationer.
          </note>
          <note>
            Fru talman! Jag vill börja med att säga något om Europarådets
            resolution 1829 gällande könsselektiva aborter som antagits under
            2011. I denna resolution lyfts det fram att diskrimineringen av
            kvinnor är så utbredd i världen att miljoner kvinnor väljer att
            inte föda sina döttrar eftersom det skulle innebära en börda för
            familjen.
          </note>
          <note>
            Könsselektiva aborter beskrivs som ett fenomen som strider mot
            de värderingar av jämställdhet som råder i Europarådet. Europarådet
            varnar också för att i de länder där könsselektering är vanligt
            förekommande kan det skapa en obalans i antalet flickor och pojkar.
          </note>
          <note>
            Resolutionen uppmuntrar därför medlemsstaterna till olika åtgärder
            för att minska antalet könsselektiva aborter där flickor är särskilt
            drabbade. Det kan ske bland annat genom att verka för ökad status
            för kvinnor och ökad jämställdhet samt genom att införa lagstiftning
            som förbjuder val av kön i samband med provrörsbefruktning och
            legal abort förutom när det är motiverat för att undvika en allvarlig
            ärftlig sjukdom.
          </note>
          <note>
            Vi från Sverigedemokraterna har i en motion föreslagit att regeringen
            i enlighet med resolutionen bör slå fast att könsselektiva aborter
            strider mot mäns och kvinnors lika värde samt att Sverige bör
            införa ett regelverk som försvårar att sådana aborter sker. Vi
            menar att föräldrar inte bör informeras om kön på barnet förrän
            efter vecka 22 då abort inte längre är lagligt. I vissa landsting
            i Sverige har man redan en restriktiv hållning vad gäller att
            informera om kön och i andra inte. Vi anser att det bör finnas
            mer nationella riktlinjer.
          </note>
          <note>
            Fru talman! Jag välkomnar därför att utskottsmajoriteten i sitt
            bemötande av vår motion i alla fall lyfter fram att könsselektiva
            aborter är en form av könsdiskriminering och att regeringen vid
            ett flertal tillfällen har gett uttryck för en kritisk hållning
            till könsselektiva aborter.
          </note>
          <note>
            Det blir dock motsägelsefullt när utskottet i den ena meningen
            slår fast att könsselektiva aborter är en könsdiskriminering och
            i den andra meningen är emot ett regelverk som kan försvåra att
            detta sker. Utskottet tycker tydligen att det är helt okej att
            landstingen i dag indirekt kan medverka till könsselektiva aborter.
            Sverigedemokraternas förslag i denna motion innebär inte ens någon
            förändring av själva abortlagen utan bara att information om barnets
            kön inte ska ges innan gränsen för fri eller behovsprövad abort
            har gått ut detta som sagt för att landstingen inte ska vara med
            och indirekt medverka till att könsselektiva aborter kan ske.
            Men inte ens denna förändring är det övriga utskottet berett att
            göra.
          </note>
          <note>
            I betänkandet lyfter utskottet fram att UNFPA, FN:s befolkningsfond,
            i en rapport menar att olagligförklarande av könsselektiva aborter
            inte löser problemet. Nej, det är klart att vi måste gå till roten
            till att detta kan ske nämligen verka för mäns och kvinnors lika
            värde, friheter och rättigheter. Men Europarådets resolution uppmanar
            både till förebyggande arbete och till att införa regelverk och
            lagstiftning som motverkar könsselektiva aborter eftersom båda
            dessa insatser behövs. Det ena måste inte utesluta det andra.
          </note>
          <note>
            I detta sammanhang vill jag också påpeka att det är anmärkningsvärt
            att samtliga våra svenska parlamentariker som sitter i Europarådet
            röstade för resolution 1829 om könsselektiva aborter. Jag är förvånad
            över att så många kan rösta för en resolution i Europarådet utan
            att vara beredda att anpassa svenskt regelverk för att leva upp
            till resolutionen. Det vore intressant att veta hur man resonerar
            här. Ska resolutionen riktas till alla andra länder utom Sverige?
            Ska vi ta till oss vissa delar i resolutionen och strunta i andra?
            Eller är stödet för resolutionen något som ledamöterna i Europarådet
            står för själva utan stöd från sina politiska partier? Jag kan
            i alla fall inte få ihop att man säger en sak i Europarådet och
            en annan här hemma i Sverige.
          </note>
          <note>
            Fru talman! Jag ska gå vidare och säga någonting om den viktiga
            rätten till föreningsfrihet. Rätten för den enskilda medborgaren
            att frivilligt välja politisk åskådning och facklig organisation
            är skyddad av den europeiska konventionen om skydd för de mänskliga
            rättigheterna och de grundläggande friheterna. Det är grundläggande
            för demokratiska stater, och det kan anses som självklart, att
            varje medborgare har rätt att tillhöra en förening eller ett politiskt
            parti och likaså har rätt att avstå från att ansluta sig till
            en förening.
          </note>
          <note>
            Trots detta förekommer diskriminering i Europa. Till och med
            i Sverige har människor blivit uteslutna ur fackförbund, blivit
            av med sina jobb och till och med blivit utsatta för våld på grund
            av politisk hemvist. Detta är oerhört allvarligt. Det är dels
            ett brott mot mänskliga rättigheter, dels ett brott mot själva
            demokratin i ett samhälle.
          </note>
          <note>
            Sverigedemokraterna välkomnar därför att utskottet i alla fall
            poängterar att föreningsfriheten innebär att det är en rättighet
            att ansluta sig till fackföreningar och politiska partier. Vi
            anser dock att regeringen och utskottet inte tar frågan på tillräckligt
            stort allvar när dessa rättigheter kränks. Vår önskan i motionen
            att Sverige tydligare ska driva frågan i Europarådet anser vi
            inte vara fullt tillgodosedd. Därför väljer vi att reservera oss
            även här.
          </note>
          <note>
            Fru talman! Jag ska också ta upp den viktiga konvention som tidigare
            har nämnts i debatten om våld mot kvinnor och sexuell exploatering
            av barn. Sverigedemokraterna har vid ett flertal tillfällen påtalat
            vikten av att motverka olika former av våld riktat mot kvinnor.
            Både i Sverige och i andra delar av Europa är kvinnor fortfarande
            en grupp som alltför ofta utsätts för olika former av våldshandlingar.
            Därför välkomnar vi Europarådets konvention om förebyggande och
            bekämpande av våld mot kvinnor och våld i hemmet.
          </note>
          <note>
            Sverigedemokraterna vill i dagens debatt även lyfta fram vikten
            av att verka för barnens rättigheter både i Sverige och internationellt.
            Att Europarådet nu har tagit fram en konvention för att få ett
            ännu starkare skydd för barn mot sexuell exploatering är något
            vi välkomnar. En ratificering av denna konvention skulle bland
            annat kunna innebära utökade rättigheter för brottsoffret och
            skärpta straffskalor för sexuellt utnyttjande av barn. Det är
            ett allvarligt problem att barn på olika sätt utsätts för sexuell
            exploatering, barnsexhandel och övergrepp, och vi vill se en nolltolerans
            mot sexualbrott och handlingar kopplade till detta i samhället.
          </note>
          <note>
            Mot denna bakgrund ville vi stödja Socialdemokraternas förslag
            i dessa två frågor som bland annat handlar om att uppmana regeringen
            att inom en snar framtid återkomma med förslag om ratificering
            gällande dessa konventioner. Särskilt vad gäller konventionen
            om sexuell exploatering av barn är det beklagligt att förslag
            om ratificering har dröjt så länge. Sverige skrev på konventionen
            2007. Förslagen från Socialdemokraterna handlar även om att verka
            för att fler medlemsländer ratificerar konventionen om våld mot
            kvinnor och för mer internationellt samarbete för att motverka
            sexuell exploatering av barn.
          </note>
          <note>
            Fru talman! Vi hade hoppats att oppositionen hade kunnat bilda
            majoritet för att ge en tydlig uppmaning till regeringen att utan
            fördröjning återkomma med förslag på ratificering. I båda dessa
            fall har dock Socialdemokraterna i sina reservationer blandat
            in sin allmänna syn på EU, där vi inte är överens. Jag vet inte
            om Socialdemokraterna har gjort detta för att minska chansen att
            få stöd från oss sverigedemokrater, men om det är så skulle det
            vara beklagligt. Det viktiga i detta fall borde vara att få stöd
            för själva förslaget i motionen till stöd för utsatta kvinnor
            och barn, och inte att utforma reservationerna på ett sätt som
            minskar chansen till ett brett stöd. Eftersom vi ändå stöder själva
            huvudförslaget i motionerna har vi valt att skriva egna reservationer
            med utgångspunkt i Socialdemokraternas förslag.
          </note>
          <note>
            Samtidigt vill vi inte att någon eventuell taktik från Socialdemokraterna
            ska kunna hindra genomslag i själva sakfrågan, som handlar om
            att motverka våld mot kvinnor och sexuell exploatering av barn.
            Därför vill jag i dag klargöra att om våra reservationer faller
            gällande punkt 4 om våld mot kvinnor och punkt 6 om sexuell exploatering
            av barn kommer vi i andra hand att rösta på Socialdemokraternas
            reservationer 4 och 7.
          </note>
          <note>
            Om alla i oppositionen hade stått bakom Socialdemokraternas förslag
            hade vi som sagt kunnat få majoritet. Det var nära att bli så
            gällande konventionen om våld mot kvinnor. Men nu valde Vänsterpartiet
            att inte alls stödja Socialdemokraternas motion gällande konventionen
            om våld mot kvinnor.
          </note>
          <note>
            Fru talman! Jag vill avslutningsvis klargöra att Sverigedemokraterna
            sitter i riksdagen för att göra skillnad för människors vardag.
            Om vi är överens med ett annat parti i sakfrågor är det detta
            som är det viktiga liksom möjligheten att göra skillnad för de
            människor som berörs av förslagen. Det viktiga är inte vilket
            parti vi samarbetar med. Detta verkar dock inte alltid vara hållningen
            från alla partier i riksdagen.
          </note>
          <note type="speaker">
            Anf. 124 BJÖRN VON SYDOW (S) replik:
          </note>
          <note>
            Fru talman! Jag vill begränsa mig till en punkt i Julia Kronlids
            anförande. Det gäller frågan om Europarådets resolution 1829 om
            könsselektiva aborter.
          </note>
          <note>
            Jag kan minnas fel, men jag har en känsla av att detta var ett
            betänkande som stod på gränsen till att kunna accepteras. Men
            man lade fram så kallade amendments under debatten som ledde till
            att betänkandet alltmer skruvades i en riktning som innebar steg
            för att inskränka aborträtten.
          </note>
          <note>
            Argumenten för detta är både att det här bör vara en nationell
            fråga och att denna rätt inte bör inskränkas. Vi har en uppslutning
            kring den utformning som aborträtten har både i Sverige och i
            flera likasinnade länder. Jag tycker att utskottet klargör sitt
            ställningstagande på ett bra sätt. Här finns dessutom ett ställningstagande
            som vårt socialutskott alldeles nyligen har gjort. Det gör att
            vi har en riksdagsståndpunkt i ärendet.
          </note>
          <note>
            Jag vill inte ifrågasätta det Julia säger, men jag har en känsla
            av att några av oss i slutändan ändå röstade nej till hela det
            här betänkandet därför att det kom att bli för inskränkande under
            debatten. Det innebär att jag vidhåller mitt yrkande om bifall
            till utskottets förslag under den här punkten.
          </note>
          <note type="speaker">
            Anf. 125 JULIA KRONLID (SD) replik:
          </note>
          <note>
            Fru talman! Jag har själv gått igenom den här listan på hur alla
            svenska ledamöter röstade i Europarådet. Det står att man godkände
            resolutionen i samtliga dessa fall. Det framgår i alla fall inte
            av den hur man i så fall har reserverat sig. Det är mycket tydligt
            att alla röstade för resolutionen.
          </note>
          <note>
            Björn von Sydow talar om att man inte vill göra inskränkningar
            i abortlagstiftningen. Vi har i andra sammanhang föreslagit en
            sänkning av abortgränsen, men det är inte det jag föreslår här,
            utan jag undrar varför landstingen ska informera om barnets kön
            innan gränsen för abort har gått ut. Varför kan man inte få den
            informationen efter? Det är möjligt att det är svårt att helt
            och hållet kontrollera detta, men detta är i alla fall ett steg.
            Det är någonting som vi kan göra.
          </note>
          <note>
            Varför ska landstingen vara med och indirekt medverka till att
            en förälder kan få reda på kön innan abortgränsen har gått ut
            och sedan göra abort därför att man inte vill ha en flicka eller
            en pojke? Ska vi verkligen medverka till att den utsorteringen
            av flickor eller pojkar ska kunna ske? Anser Björn von Sydow att
            det är det fosterdiagnostiken ska vara till för? Ska man informera
            om kön, och sedan ska abort kunna göras på grund av det? Hur skulle
            aborträtten inskränkas om man informerar om detta lite senare?
            På vilket sätt skulle det innebära en inskränkning av abortlagstiftningen?
          </note>
          <note type="speaker">
            Anf. 126 BJÖRN VON SYDOW (S) replik:
          </note>
          <note>
            Fru talman! Socialutskottet har uppenbarligen behandlat den här
            frågan och funnit att det inte bör ske någon förändring. Om jag
            minns debatten rätt fanns det de som inte ville ta steg i riktning
            mot en inskränkning av aborträtten i de stater som har den, och
            det är praktiskt taget alla. Man sade att detta var en sak som
            man ska kunna ta upp i det offentliga och i rådgivning. Framför
            allt kvinnor, men även både en pappa och en mamma, kan påverkas
            av patriarkala traditioner och känna sig lockade eller benägna
            att göra en abort bara med hänvisning till könstillhörigheten
            hos fostret.
          </note>
          <note>
            Om jag minns det rätt fanns det de som inte ville göra förändringar
            i aborträtten och som var kritiska mot att man motiverar ett abortönskemål
            med könstillhörighet. Det ska kunna förekomma en åsiktsbildning
            i den här frågan i demokratier. Det tror jag hälsades av alla.
            Men den här linjen innebar att steg togs mot att i realiteten
            inskränka möjligheterna till abort. Om jag minns debatten och
            voteringarna rätt reagerade vi emot detta.
          </note>
          <note type="speaker">
            Anf. 127 JULIA KRONLID (SD) replik:
          </note>
          <note>
            Fru talman! Om man nu reagerade emot att det skulle innebära
            en inskränkning av aborträtten syns det i alla fall inte i hur
            man röstade för resolutionen. Har man röstat för en resolution
            tycker jag att man också bör ta ansvar för hur man ska leva upp
            till den i Sverige.
          </note>
          <note>
            Som jag sade tidigare menar jag att vi kan hitta vägar att försvåra
            för könsselektiva aborter utan att det innebär en inskränkning
            av abortlagen i stort. Sedan kanske vårt parti vill sänka den
            fria abortgränsen, men det är inte det jag föreslår i det här
            betänkandet, utan det handlar bara om informationen om kön. Så
            långt tycker jag faktiskt att vi skulle kunna vara överens när
            vi ändå är överens om att en flicka eller pojke inte ska aborteras
            bara på grund av att det är en flicka eller pojke. Vi har varit
            överens i utskottet om att det är en form av könsdiskriminering.
          </note>
          <note>
            Resolutionen uppmanar till förebyggande arbete. Jag tror att
            Björn von Sydow ville föra fram här att det är viktigt att föräldrar
            inte ska hamna i den situationen att de ska behöva fatta det beslutet
            att de inte vill ha en flicka eller pojke, utan att vi ska arbeta
            förebyggande. Jag instämmer i det, men det står också i resolutionen
            att för att se till att det inte sker könsselektiva aborter är
            det viktigt att införa regelverk och lagstiftning om det behövs
            för att motverka detta. Om man har röstat för det i Europarådet
            tycker jag att man också bör göra det man kan för att följa upp
            den här resolutionen i Sverige.
          </note>
          <note type="speaker">
            Anf. 128 MARIETTA DE POURBAIX-LUNDIN (M):
          </note>
          <note>
            Fru talman! Europarådets kärnområden, demokrati, mänskliga rättigheter
            och rättsstatsprinciper, är lika viktiga och aktuella i dag som
            när Europarådet bildades den 5 maj 1949. Sverige var en av grundarna
            när Europarådet bildades. I dag är 47 länder med. Alla länder
            i Europa utom Kosovo och Vitryssland är med.
          </note>
          <note>
            Som den svenska Europarådsdelegationens ordförande vill jag ta
            tillfället i akt och ge min syn på arbetet inom Europarådet och
            belysa vissa specifika frågor. Jag kommer inte att ha tid att
            gå in på djupet i alla frågor då skulle jag behöva väldigt mycket
            talartid men de som är intresserade har naturligtvis redan läst
            rapporten från den svenska delegationen i Europarådet. Där kan
            man få väldigt mycket information om vad som händer.
          </note>
          <note>
            Vi behandlar också regeringens skrivelse för andra halvåret 2010
            och hela år 2011. Där får vi en värdefull och samlad bild av regeringens
            arbete.
          </note>
          <note>
            Den svenska delegationen träffar ofta olika representanter från
            UD, och vi träffar också Sveriges representant i Strasbourg ambassadör
            Ehrenkrona. Där får vi väldigt mycket information.
          </note>
          <note>
            Precis som i EU är det olika länder som är ordförandeland i Europarådet.
            År 2011 började med att Turkiet var ordförandeland. I maj tog
            Ukraina över och var ordförandeland från maj till och med november.
            Sedan tog Storbritannien över och var ordförandeland. Nu har Albanien
            precis tagit över och är ordförandeland i Europarådet. År 2011
            var det tre olika länder som var ordförandeland i Europarådet.
          </note>
          <note>
            Jag tänkte börja med att säga något om Ukraina som var ordförandeland
            i Europarådet under en stor del av 2011. Jag är rapportör för
            Ukraina och följer naturligtvis utvecklingen i Ukraina extra noga
            på grund av det. Ukraina har varit medlem i Europarådet i 17 år
            och har fortfarande inte uppfyllt de åtaganden som man skrev på
            när man blev medlem. Visserligen tar det tid att få demokrati,
            rättsstat och mänskliga rättigheter i ett land, men det är väldigt
            lång tid. Som rapportörer börjar vi bli ganska otåliga när det
            gäller Ukraina.
          </note>
          <note>
            Jag var där alldeles nyligen. Som alla troligen har sett fick
            vi äntligen träffa den före detta premiärministern Julia Tymosjenko.
            Vi hade försökt tre gånger, och äntligen fick vi träffa henne.
            Det är anmärkningsvärt att vi inte har fått träffa henne. Som
            rapportör har man rätt att få träffa dem man vill, vare sig de
            befinner sig i fängelse, häkte eller någon annanstans. Ukraina
            har inte tillåtit detta. Vi har sagt till dem att till och med
            Azerbajdzjan och Ryssland tillåter detta och frågat vad de håller
            på med.
          </note>
          <note>
            Nu fick vi äntligen träffa Julia Tymosjenko i mitten av maj.
            Vi fick träffa henne under två och en halv timme. Hon var på sjukhus
            eftersom hon har en ryggskada och också hade hungerstrejkat. Sjukhuset
            var som ett fängelse. Det var som en flygplatskontroll för att
            komma in. Man fick inte ha med sig någonting mer än en liten noteringsbok.
            Det fanns tre kameror i denna sjukhussal som noterade allt som
            hände där. Två tre personer var också där inne hela tiden medan
            vi pratade med henne under två och en halv timme. De hörde allt
            som sades. Julia Tymosjenko låg i sängen hela tiden och kunde
            inte resa sig upp.
          </note>
          <note>
            Hon var fullt uppdaterad om vad som händer inrikes- och utrikespolitiskt.
            Hon pratade naturligtvis mycket politik och sade att hon hoppades
            att oppositionen i Ukraina skulle ena sig inför valet i oktober.
            Hon tackade också alla demokratier i väst för att de har stött
            henne och uppmärksammat henne. Hon sade i klartext: Utan detta
            hade jag nog inte levt i dag.
          </note>
          <note>
            När det gäller fotbolls-EM, som ju alla vet börjar om några dagar,
            sade hon egentligen bara helt kort att naturligtvis kommer de
            som har makten i dag, det vill säga Regionernas parti och president
            Janukovitj, att använda detta i sin valkampanj inför valet i oktober.
          </note>
          <note>
            Vi fick också träffa hennes tyska läkare. Både han och Julia
            Tymosjenko var väldigt olyckliga över att journaler har kommit
            ut i medierna. Hon tyckte att man borde kunna få ha lite privatliv
            kvar, och jag håller fullständigt med henne. Den tyska läkaren
            sade också att en hel del av behandlingen försiggår i mörker eftersom
            övervakningskameror är i gång hela tiden. Jag tror att alla kan
            föreställa sig att man kanske inte vill klä av sig när man ska
            få en behandling när det sitter två tre män och tittar via övervakningskamerorna.
          </note>
          <note>
            Många tycker att det är mycket fokus på Julia Tymosjenko i Ukraina,
            och jag kan säga att hon är ett exempel på ett rättsväsen som
            inte fungerar och som inte är oberoende. Det är därför hon är
            i fokus. Hon är ett exempel på ett system som inte fungerar. Om
            åklagaren vinner 98,7 procent av fallen i första instans förstår
            alla att något är fel på det landets rättssystem.
          </note>
          <note>
            När vi var där fick vi naturligtvis inte bara träffa Julia Tymosjenko,
            utan nu fick vi också träffa president Janukovitj. Honom har vi
            försökt träffa några gånger, men han har alltid lyckats vara på
            utlandsresa när vi har varit där. Nu fick vi träffa honom dagen
            efter att vi hade träffat Julia Tymosjenko. Vi fick träffa honom
            under en och en halv timme. Han tog själv upp Julia Tymosjenko
            väldigt snabbt, och vi gjorde klart för honom att vad Ukraina
            än gör just nu kommer Julia Tymosjenko att hänga som en skugga
            över allt de gör.
          </note>
          <note>
            Man kan säga att han nog har målat in sig i ett hörn. Vi sade
            att han nu måste hitta en politisk lösning för att komma ur det
            här med att ett antal före detta regeringsmedlemmar sitter i fängelse
            eller är häktade inför olika rättegångar. Presidenten sade: Den
            legala processen måste respekteras, men sedan! Man kan fråga sig
            vad som händer sedan. Vilka alternativ finns det?
          </note>
          <note>
            Enligt mig finns det tre alternativ. Det första är att det ukrainska
            parlamentet beslutar om en amnesti. Då blir det en bred amnesti,
            för man kan ju inte namnge folk.
          </note>
          <note>
            Det andra är att till exempel Julia Tymosjenko ber om nåd, men
            då måste man först säga att man är skyldig, och Julia Tymosjenko
            har sagt att hon aldrig kommer att göra det.
          </note>
          <note>
            Det tredje alternativet är att presidenten själv via ett dekret
            säger att de och de personerna är fria av vilka skäl han kan tänkas
            finna lämpliga.
          </note>
          <note>
            De närmaste två tre månaderna är ganska avgörande, vill jag säga,
            när det gäller vad som kommer att hända i Ukraina.
          </note>
          <note>
            Jag lämnar nu Ukraina och går över till Ryssland som ju också
            har en bekymmersam utveckling. Jag har deltagit som valobservatör
            vid de två senaste valen, alltså dumavalet den 4 december och
            presidentvalet den 4 mars.
          </note>
          <note>
            Jag trodde ett tag efter parlamentsvalet den 4 december att det
            skulle hända någonting, för vi träffade folk efter det även folk
            från United Russia, det vill säga Putins parti som sade att det
            skulle bli stora förändringar. Jag kände att det fanns ett visst
            hopp. I dag känner jag mig lite mer pessimistisk.
          </note>
          <note>
            Det har blivit enklare att registrera partier, och det kan ju
            verka positivt, men tänker man efter är det nog taktik som ligger
            bakom, för det betyder att det blir väldigt många partier. Att
            härska genom att söndra tror jag är taktiken i det här fallet,
            så det behöver inte alls vara något positivt med denna förändring.
          </note>
          <note>
            Precis som Björn von Sydow nämnde antogs i går en lag där man
            får böta över 100 000 kronor om de som har makten bedömer att
            en demonstration kan uppfattas som olaglig. Då förstår alla vad
            som är på gång. Vi träffade för några dagar sedan oppositionspolitiker
            från Ryssland, och de planerar en stor demonstration. Jag vet
            inte hur det kommer att gå med denna demonstration och om de kommer
            att få böta eller inte.
          </note>
          <note>
            Samtidigt tror jag inte att det är business as ususal för Putin.
            Bara det att folk börjar ifrågasätta om han kommer att sitta vid
            makten hela sin period på sex år gör att det inte är business
            as usual, men tyvärr är signalerna ändå oroväckande.
          </note>
          <note>
            Europarådets parlamentariska församling kommer att diskutera
            Ryssland i höst via en rapport. Det är sju år sedan vi hade en
            rapport om Ryssland senast, vilket är helt fel, för normalt ska
            vi ha en rapport vartannat år om länder som är under övervakning.
            Ryssland har på något sätt lyckats få det att gå sju år innan
            vi nu kan diskutera dem igen. Det kommer att bli en jättediskussion,
            lovar jag, om Ryssland i Europarådet i höst.
          </note>
          <note>
            När det gäller Ungern har vi följt detta både under 2011 och
            nu under 2012. Naturligtvis är det medielagarna som särskilt har
            uppmärksammats och som diskuteras. Som framgår av vår rapport
            initierade vi svenskar en motion till Europarådet. Vi samlade
            namn från andra länders parlamentariker för att få igenom den.
            Den handlar om den demokratiska utvecklingen i Ungern. När vi
            väckte den i januari 2011 var många frågande. Nu kan jag säga
            att vi nog hade rätt. Motionen var relevant och satt väldigt bra.
          </note>
          <note>
            Just nu tittar man på om man ska inleda en monitoring, en övervakning,
            av Ungern. Kerstin Lundgren från Centerpartiet är en av dem som
            håller på att titta på detta. Europarådet har fortfarande inte
            beslutat om man ska inleda en monitoring, utan man har en för-monitoring
            för om vi ska titta på det här eller inte.
          </note>
          <note>
            Jag tror att Kerstin kommer att prata om Ungern, men som ni alla
            har förstått är det en hel del så kallade kardinallagar som man
            nu håller på att försöka besluta om att man inte ska kunna ändra
            om man inte har två tredjedels majoritet eftersom de som sitter
            just nu råkar ha två tredjedels majoritet. Det gäller mediefrihet,
            religionsfrihet, vallagar, nationaliteter och så vidare. Det är
            väldigt mycket som de håller på med.
          </note>
          <note>
            Europarådets Venedigkommission som bistår länder när det gäller
            nya konstitutioner och vallagar tittar på det här, och just nu
            håller det på att komma in synpunkter på vad Venedigkommissionen
            tycker om det som Ungern håller på att göra.
          </note>
          <note>
            När det gäller mediefrihet vet vi alla att det fria ordet har
            stor betydelse för demokrati och mänskliga rättigheter. Under
            den arabiska våren såg vi hur viktigt det är med internet och
            sociala medier. Vi kan också se att situationen för journalister
            i många av Europarådets medlemsländer är svår och utsatt. Särskilt
            har Ryssland, Turkiet, Ungern och Italien uppmärksammats på detta
            område.
          </note>
          <note>
            EU ska ju ansluta sig till Europakonventionen för mänskliga rättigheter.
            Det skulle man kunna tycka borde vara färdigt nu och vara på gång
            för olika parlament inom EU att godkänna. Så är det inte. Det
            är svårare än man trodde att göra detta, och jag skulle nog säga
            att djävulen ligger i de små detaljerna när man väl ska komma
            till skott. Men vi hoppas att det arbetas på med det här.
          </note>
          <note>
            Europarådet har tagit en hel del initiativ för att främja förbindelserna
            med grannländer som inte tillhör Europarådet, och det är de som
            ligger i norra Afrika. I den parlamentariska församlingen välkomnade
            vi två nya parlament under 2011. Det är Marocko och Palestinas
            nationella råd som har blivit partner för demokrati, vilket är
            en nyinrättad status. Inom två år kommer vi att noggrant följa
            upp hur detta har blivit. De får vara med på möten och vid sessioner,
            men de får naturligtvis inte delta i några omröstningar.
          </note>
          <note>
            Det har under debatten hittills tagits upp flera konventioner
            som Sverige inte har ratificerat, och jag ska säga några ord om
            dem också.
          </note>
          <note>
            Först har vi konventionen om bekämpande av människohandel. Den
            har Sverige både signerat och ratificerat. Konventionen om våld
            mot kvinnor och våld i hemmet har Sverige signerat men inte ratificerat,
            det är alldeles riktigt.
          </note>
          <note>
            Regeringskansliet har gett en utredare i uppdrag att analysera
            konsekvenserna. Sverige behöver ändra i sin lagstiftning för att
            kunna tillträda den här konventionen, och utredaren har till och
            med den 31 augusti i år på sig att titta på det. Vi är väldigt
            noggranna i Sverige när vi ratificerar att det ska stämma överens
            med vår lagstiftning totalt.
          </note>
          <note>
            Sedan har vi konventionen om skydd för barn mot sexuell exploatering
            och sexuella övergrepp, den så kallade Lanzarotekonventionen.
            Sverige har signerat men inte ratificerat den. Enligt de uppgifter
            vi har fått från Justitiedepartementet är målsättningen att en
            proposition ska kunna presenteras under det här året till riksdagen.
          </note>
          <note>
            Jag vill också nämna Thomas Hammarberg som är före detta human
            rights commissioner inom Europarådet. I januari i år valde vi
            en ny kommissionär, letten Nils Muiznieks. Han är den tredje kommissionären
            vi har, men jag vill särskilt uppmärksamma Thomas Hammarberg,
            för han har verkligen gjort att den här institutionen har stärkt
            sitt anseende på ett bra sätt.
          </note>
          <note>
            Sedan kommer jag till Europadomstolen. När jag stod här förra
            året och vi diskuterade Europarådet pratade jag om att det var
            150 000 ärenden i balans, och det har inte minskat utan tvärtom
            ökat. Det är en övermäktig uppgift för en domstol. Som har sagts
            tidigare försöker man reformera domstolen och hanteringen av ärenden,
            för gör man inte det kommer trovärdigheten för domstolen snart
            inte att finnas kvar.
          </note>
          <note>
            En av de sista sakerna Storbritannien gjorde när de var ordförandeland
            var Brightondeklarationen där man tar upp hur domstolen ska reformeras.
            Det kommer att vara väldigt många konventionsändringar där jag
            förmodar att Sverige och Sveriges riksdag blir inblandade. Därför
            har jag och Björn von Sydow skrivit till talmannen och sagt att
            här behövs parlamentarisk inblandning så att vi i ett tidigt skede
            får se vad som kommer att hända när det gäller de ändringar som
            behövs för Europadomstolen för mänskliga rättigheter.
          </note>
          <note>
            Men det egentligen allra viktigaste är att varje land i sin lagstiftning
            följer det man skrev på när man gick med i Europarådet. Då behöver
            man inte få medborgare som överklagar till domstolen i Strasbourg.
          </note>
          <note>
            Ett antal länder har fått många fällande domar. Turkiet, Ryssland
            och Ukraina utmärker sig. Länder som utmärker sig som de som inte
            verkställer domar är Bulgarien, Grekland, Italien, Moldavien,
            Polen, Rumänien, Ryssland, Turkiet och Ukraina nämnda i bokstavsordning,
            inte i någon inbördes ordning. Dessa länder har stora strukturella
            problem. Därför har de så många domar som inte verkställs.
          </note>
          <note>
            Snabbt ska jag också nämna vår resolution om selektiva aborter
            som jag tycker är en bra resolution. Det är alltså en resolution,
            inte en rekommendation. Fyra länder pekas speciellt ut i resolutionen
            Albanien, Armenien, Azerbajdzjan och Georgien även om den vänder
            sig till alla.
          </note>
          <note>
            Man kan säga att ett mycket sorgligt faktum är att människor
            i flera länder väljer bort att föda flickor. Grundproblemet i
            många av dessa länder är en stor ojämlikhet mellan könen, ofta
            i kombination med fattigdom. Sverige tillämpar den fria aborträtten.
            Det är väl bara en månad sedan vi i denna kammare i enlighet med
            socialutskottets förslag fattade beslut och sade att abortlagen
            inte bör ändras.
          </note>
          <note>
            Jag avslutar anförandet med att tacka den svenska delegationen
            för ett bra samarbete. Den svenska delegationen har väldigt hög
            närvaro vid omröstningarna i Strasbourg. Sverige låg år 2011 på
            andra plats. Vi deltar i väldigt många utskottssammanträden, och
            våra delegationsmedlemmar har ansvar för flera viktiga rapporter
            och poster i utskotten.
          </note>
          <note>
            Jag vill också tacka RIK för ett bra samarbete. Utan dem skulle
            vi inte kunna fungera.
          </note>
          <note>
            Med detta yrkar jag bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 129 JULIA KRONLID (SD) replik:
          </note>
          <note>
            Fru talman! Jag skulle vilja få ytterligare förtydliganden här
            från Marietta de Pourbaix-Lundin som sitter i Europarådet och
            som röstade för resolution 1829 om könsselektiva aborter en resolution
            som uppmanar till lagstiftning och regelverk som motverkar könsselektiva
            aborter och till andra förebyggande åtgärder.
          </note>
          <note>
            Hur kommer det sig att Marietta de Pourbaix-Lundin samtidigt
            motsäger införandet av ett regelverk i Sverige som skulle kunna
            försvåra när det gäller könsselektiva aborter eller åtminstone
            inte bidra till sådana? Och vad är bakgrunden till att du, Marietta
            de Pourbaix-Lundin, var för den resolution i Europarådet som faktiskt
            uppmanar till nämnda åtgärder?
          </note>
          <note>
            Det är sant att Armenien, Azerbajdzjan och de andra länder som
            du nämnde utpekas. Men som du också sade riktas detta till alla
            länder, inte bara till de här nämnda.
          </note>
          <note>
            Anser Marietta de Pourbaix-Lundin att resolutionen ska gälla
            bara för de här speciella länderna, eller ska den gälla även för
            Sverige? Eller är det helt enkelt så att vi i Sverige inte ska
            ta den här resolutionen på allvar, att vi ska strunta i de uppmaningar
            som ändå finns i resolutionen?
          </note>
          <note type="speaker">
            Anf. 130 MARIETTA DE POURBAIX-LUNDIN (M) replik:
          </note>
          <note>
            Fru talman! En resolution är, som jag sagt, inte en rekommendation
            och bindande på det sättet. Jag tycker att det är bra att vi hade
            debatten som var en bra debatt där man visade på en diskriminering
            av flickor. Hela debatten handlade väldigt mycket om att det är
            en stor könsdiskriminering när flickfoster selektivt aborteras.
          </note>
          <note>
            Det är riktigt att det finns en uppmaning till alla länder om
            att göra olika saker väldigt mycket gäller det förebyggande saker
            och om att ta fram statistik och sådant. Det är vad hela resolutionen
            handlar om. Vidare finns med att man skulle kunna lagstifta.
          </note>
          <note>
            Det är, som sagt, fråga om en uppmaning till länderna att titta
            på detta. Men inget säger att man måste göra det. Bara att vi
            här i dag har den här debatten och att den länge funnits i Sverige
            tycker jag är bra, för väldigt mycket handlar det om information
            till människor, om att förstå att alla människor oavsett kön har
            lika värde. På så sätt är den här resolutionen bra.
          </note>
          <note>
            En stor del av den handlar, som sagt, om ett antal specifika
            länder. Den handlar också om att vi ska samarbeta med olika FN-organ
            för att informera om och försöka förhindra könsselektiva aborter.
          </note>
          <note type="speaker">
            Anf. 131 JULIA KRONLID (SD) replik:
          </note>
          <note>
            Fru talman! Jag vill tacka Marietta de Pourbaix-Lundin för det
            svaret.
          </note>
          <note>
            Men jag vet inte om jag tycker att det är ett argument att vi
            bara för att det är en resolution inte måste införa vad som där
            sägs. När det kommer resolutioner från Europarådet bör vi ändå
            ta det som där framkommer på allvar.
          </note>
          <note>
            Det blir ganska motsägelsefullt att rösta för en resolution i
            Europarådet och att samtidigt i Sverige inte vilja göra det som
            resolutionen säger.
          </note>
          <note>
            Om Marietta de Pourbaix-Lundin är kritisk till könsselektiva
            aborter och anser att det är könsdiskriminering att sortera bort
            flickor, varför skulle det då vara så svårt att införa det jag
            föreslår att man i landstingen inte meddelar om kön förrän efter
            att tiden för den lagliga abortgränsen gått ut? Det innebär ju
            inte att man inskränker abortlagen som sådan. Det handlar bara
            om att landstingen inte ska medverka till att man kan göra nämnda
            val just på grund av kön, alltså att kön ska vara motivet till
            att göra abort.
          </note>
          <note>
            Vad är anledningen till att man i alla fall inte vill genomföra
            det konkreta förslag som vi lagt fram för att leva upp till vad
            resolutionen säger? Jag tycker att det är ett förslag där hänsyn
            tas till både abortlagen och resolutionen.
          </note>
          <note>
            Tycker Marietta de Pourbaix-Lundin att det är rimligt att svenska
            landsting indirekt ska medverka till att könsselektiva aborter
            kan ske i Sverige?
          </note>
          <note>
            Jag har också andra frågor som jag väldigt snabbt vill gå in
            på. Det gäller konventionen om skydd mot sexuell exploatering
            av barn.
          </note>
          <note>
            Sverige skrev på denna resolution år 2007. Det är alltså fem
            år sedan Sverige skrev på den. Hur kommer det sig att det tagit
            så lång tid och att vi ännu inte ratificerat den? Vad är anledningen
            till att det dröjt så länge? Kan vi nu vara säkra på att, som
            utskottet skriver, förslag om ratificering kommer under nästa
            riksdagsår, eller kan vi befara att det blir ytterligare fördröjning?
          </note>
          <note type="speaker">
            Anf. 132 MARIETTA DE POURBAIX-LUNDIN (M) replik:
          </note>
          <note>
            Fru talman! När det gäller det sistnämnda konventionen om skydd
            för barn mot sexuell exploatering och sexuella övergrepp är den
            information vi har från Justitiedepartementet att det i år kommer
            en proposition på området.
          </note>
          <note>
            Det tar tid. Också jag kan emellanåt känna en frustration över
            att det tar så lång tid. Ibland när jag i Europarådet ser att
            olika länder i princip har signerat och ratificerat samma dag
            blir jag förvånad. Det känns inte trovärdigt, för då har man inte
            på riktigt implementerat det i sin lagstiftning.
          </note>
          <note>
            Vi i Sverige är väldigt noggranna. Vi vill inte bara ha detta
            på papper. Vi vill att det ska fungera i verkligheten.
          </note>
          <note>
            Den information vi har är alltså att det här under året kommer
            till riksdagen för ställningstagande. Jag utgår från att det kommer
            att fungera. Naturligtvis kommer också vi att ligga på regeringen
            för att det ska fungera.
          </note>
          <note>
            För att gå tillbaka till den andra frågan: Den resolution som
            vi antagit om könsselektiva aborter tycker jag är en väldigt bra
            resolution för Europa. Man måste se att det inte bara gäller Sverige.
            Signalen ska gå fram till hela Europa.
          </note>
          <note>
            Jag står bakom det beslut som vi fattade för ungefär en månad
            sedan när socialutskottet hade en vitter debatt om detta.
          </note>
          <note type="speaker">
            Anf. 133 TINA ACKETOFT (FP):
          </note>
          <note>
            Fru talman! Trots att jag har varit medlem av den svenska delegationen
            i Europarådet sedan 2007 måste jag, lite med skammens rodnad,
            säga att det är första gången jag deltar i debatten här hemma.
            Det kanske visar lite på det typiska stuprörstänkande vi alldeles
            för ofta har i detta hus.
          </note>
          <note>
            Demokrati, mänskliga rättigheter och rättsstatens principer är
            Europarådets tre pelare. De är, om man vill vara något högtravande,
            fundamentet för allas vår existens och verksamhet inte minst för
            oss som politiker. Det gäller oavsett om vi till vardags mest
            sysslar med utbildning, arbetsmarknad, kultur eller någonting
            annat. Allt bygger i grunden på att vi har en gemensam överenskommelse
            om att vi ska följa europeiska konventioner och FN-konventioner
            rörande de mänskliga fri- och rättigheterna. Utan till exempel
            yttrande- och mötesfrihet blir det väldigt lite politisk verkstad,
            vilket vi tyvärr ser alldeles för mycket av runt omkring oss.
          </note>
          <note>
            Det finns många viktiga frågor som skulle förtjäna denna debatt,
            men eftersom mina kolleger så förtjänstfullt har tagit upp ett
            antal och jag måste begränsa mig kommer jag att hålla mig till
            de frågor som ligger mig kanske allra varmast om hjärtat inom
            Europarådet. Detta gör jag trots att man, som Björn von Sydow
            påpekade, egentligen skulle kunna gå igenom de flesta länder och
            då också lyfta ett varningens finger för många av dem.
          </note>
          <note>
            Yttrande- och mediefrihet har väldigt hög prioritet i Sveriges
            agerande i Europarådet, både i ministerrådet och i den parlamentariska
            församlingen. Alla nationer kan nog ha skäl att vara självkritiska,
            men om man jämför Skandinavien med Ukraina, Ryssland eller Turkiet,
            som Reportrar utan gränser menar saknar motsvarighet sedan militärdiktaturens
            tid, eller Vitryssland, som de facto är det enda land som har
            straffat ut sig ur Europarådet, och Ungern, med sina ständiga
            angrepp på tryck- och yttrandefrihet, ser man vidden av problemet
            inom Europarådets medlemsländer.
          </note>
          <note>
            I Azerbajdzjan drog man sig inte ens för att inför alla kameror
            från i princip hela världen arrestera demonstranter mitt under
            Melodifestivalen. I tisdags rapporterades det om nya arresteringar
            i Ryssland. Denna gång var det mitt liberala systerparti Jabloko
            som drabbades när de protesterade mot nya begränsningar i yttrande-,
            tryck- och samlingsfriheten. Lite parodiskt kan det tyckas vara
            när president Putin bara dagen innan, under EU:s och Rysslands
            toppmöte, informerade världen om att alla de som tidigare arresterades
            för att ha protesterat mot samma lag nu var fria.
          </note>
          <note>
            Om Ryssland vill vara med och spela på jämlika villkor måste
            man också faktiskt inse att vi delar värderingar, inte bara marknadsekonomi.
            Öppenheten och friheten ökar inte i Europa; den minskar. Sverige
            arbetar aktivt för att stödja journalister, bloggare och försvarare
            av mänskliga rättigheter runt om i världen. Europarådet gör ett
            viktigt arbete för att just värna öppenhet, yttrandefrihet och
            mediefrihet. Detta arbete behöver fortsätta också efter att ha
            varit prioriterat 2011, såväl i Europarådet som i alla andra politiska
            forum.
          </note>
          <note>
            Den arabiska våren visade hur viktigt det är med medier som når
            över nationens gränser, men den visade också hur viktigt Europarådet
            är som forum för samtal och kunskapsutbyte mellan medlemsstaterna.
            Det blir nämligen aldrig så tydligt som när man står i hamnen
            i Lampedusa eller Malta och ser de havererade vrak som har tagit
            flyktingar från Afrika till Europa, eller när man ser alla de
            så kallade flyktingförläggningar där familjer med små barn trycks
            ihop under fängelseliknande former, att det vi behöver är en gemensam
            asyl- och flyktingpolitik. Vi behöver en fördelning av ansvaret
            för dessa människor. Detta arbete ligger till största del på EU
            med kommissionär Cecilia Malmström i spetsen, men det kommer även
            an på oss i Europarådet.
          </note>
          <note>
            Människohandel kan också följa i krigens spår, men det har fler
            orsaker än så. Oavsett orsak är det ett fruktansvärt brott som
            kränker i princip alla de mänskliga rättigheterna. Det är ett
            komplicerat brott. Det har många olika bakgrunder och skäl, och
            det har många olika utseenden: Det är organiserat, det är oorganiserat,
            det är nationellt och det är internationellt. Därför är Europarådets
            konvention om bekämpandet av människohandel som Sverige ratificerade
            2010 ett viktigt instrument, just på grund av sin mångsidighet.
            Den är inriktad på att inte bara skydda offer för människohandel
            utan även på att förhindra handeln och se till att förövarna inom
            trafficking hamnar inför rätta.
          </note>
          <note>
            Om människohandel är ett alldeles för vanligt förekommande brott
            är tyvärr våld mot kvinnor och våld i hemmet ännu mer förekommande.
            Dessutom är det ett brott som i många av Europarådets medlemsländer
            fortfarande inte betraktas som ett brott utan som en privat angelägenhet.
            Därför är det så viktigt att Europarådets konvention om våld mot
            kvinnor och våld i hemmet öppnades för signering vid ministermötet
            i Istanbul 2011 och då undertecknades av Sverige. Vi har inte
            ratificerat det ännu, vilket har påpekats, men arbetet med att
            analysera konventionen och överväga vilka åtgärder som krävs för
            att Sverige ska kunna skriva under pågår i Regeringskansliet.
            Det ska enligt direktkontakt i dag redovisas enligt plan, det
            vill säga senast den 31 augusti i år.
          </note>
          <note>
            Till protokollet kan tas att jag också är frustrerad över att
            det ska ta sådan tid. Som vi vet finns det dock två olika sätt
            att hantera ratificeringar: Antingen gör man utredningsarbetet
            och anpassar lagstiftningen innan man ratificerar, eller så kör
            man bara på och ratificerar, men det blir inte nödvändigtvis mycket
            mer för det. Man kan väl säga att jag hyser betydligt större tilltro
            till Sveriges modell, där vi kommer att ratificera, än till Turkiets
            modell, där man var först med att ratificera.
          </note>
          <note>
            Fru talman! Jag är nu på upploppet, hoppas jag, i arbetet med
            en rapport med titeln De humanitära konsekvenserna av kriget mellan
            Georgien och Ryssland eller krigen kanske vi ska säga mer korrekt.
            Jag kan bara understryka vikten av att vi i Sverige behåller vår
            tydliga hållning i ministerkommittén för att behålla frågan om
            krigen mellan Ryssland och Georgien på agendan. Vi kan inte ge
            vika för de påtryckningar som pågår i en motsatt riktning. Det
            var ett krig mellan två av våra medlemsstater i Europarådet, och
            Europarådet måste vara med och lösa det.
          </note>
          <note>
            Georgien har tagit viktiga steg för att lösa levnadsförhållandena
            för de mer än 250 000 internflyktingar som är resultatet av krigen,
            men stabiliteten är fortsatt mycket skakig. Det finns i praktiken
            väldigt små eller inga möjligheter alls att resa över den nya
            så kallade gränsen för att träffa släktingar, döda eller levande,
            eller för att studera, se om sina fastigheter och så vidare.
          </note>
          <note>
            Dessutom kan jag inte annat än säga att det är ytterst provocerande
            att se hur Ryssland bygger upp kompletta militärbaser utmed dessa
            så kallade gränser. Vi kan inte ha en stelfrusen konflikt mellan
            två medlemsländer, låta en kvarts miljon medborgare hänga i limbo
            och samtidigt bevara trovärdigheten som mänskliga rättigheters
            första försvarare. Vi måste hitta en lösning, och det brådskar.
          </note>
          <note>
            Som ordförande för Europarådets utskott för jämställdhet och
            icke-diskriminering vill jag avsluta detta anförande, som alltså
            bara har rört vid ett fåtal av de frågor vi sysslar med, med att
            återigen varna för de bakåtsträvande krafter vi som ofta bevistar
            Europarådets tillställningar tyvärr alltför ofta ser. Jag menar
            inte bara Ryssland denna gång. Det är mycket välorganiserade grupper
            som färgas av medeltida värderingar när det gäller familjer, kvinnors
            rätt att bestämma över sina egna kroppar och hbtq-personers rättigheter
            men också andra frågor rörande så skulle de väl föredra att kalla
            det allmän moral och sedlighet.
          </note>
          <note>
            Det är illa nog att de har både ett direkt och ett indirekt inflytande
            på den politiska dagordningen, men, fru talman: Låt oss ändå aldrig
            glömma att det är den tysta massan som till slut blir det största
            hotet. Vi andra, som tycker att de mänskliga rättigheterna faktiskt
            ska omfatta alla och att det är upp till var och en av oss att
            bestämma vem vi älskar, hur vi älskar, om vi väljer att avsluta
            en graviditet, om vi vill gifta oss och så vidare det är när vi
            tystnar som det verkligen blir farligt.
          </note>
          <note>
            Att en premiärminister i ett av Europarådets medlemsländer nu
            driver ett totalförbud mot abort måste bemötas på ett tydligt
            sätt. Jag vill att Turkiet ska bli en del av Europa, men då kan
            man inte ha egna spelregler. Då måste man faktiskt vilja vara
            en del av det moderna samhället. Därför är jag väldigt glad att
            vi lyckades få till stånd ett gemensamt, enat uttalande från nyss
            nämnda utskott på samma tema. Den debatten måste fortsätta.
          </note>
          <note>
            Fru talman! Det finns inga tvivel om att Europarådet måste bli,
            som det så populärt heter, smalare och vassare definitivt. Jag
            är dock glad att den svenska delegationen samlat har kunnat stå
            upp för alla de mänskliga värderingar jag har gått igenom. Vi
            tror att alla människor har samma värde. Vi tror att kvinnor ska
            ha makten att bestämma över sin egen kropp. Vi tror att yttrandefriheten
            och tryckfriheten måste försvaras vareviga dag.
          </note>
          <note>
            Det är min innersta, innerliga önskan att vi fortsatt kan ha
            ett genomgott samarbete inom den svenska delegationen. Det kan
            jag mycket tacka våra två tidigare talare här för. Sverige behövs,
            och Sverige gör skillnad, inte minst i Europarådet.
          </note>
          <note>
            Med detta, fru talman, yrkar jag bifall till förslaget i betänkandet
            och avslag på motionerna.
          </note>
          <note type="speaker">
            Anf. 134 KERSTIN LUNDGREN (C):
          </note>
          <note>
            Fru talman! Som tidigare har sagts är mänskliga rättigheter universella.
            Vi talar inte om dem bara när vi talar om rapport från Europarådet.
            Vi lyfter fram dem i i stort sett alla våra betänkanden. Mänskliga
            rättigheter är universella och ömsesidigt förstärkande.
          </note>
          <note>
            Europarådet är, fru talman, den samlade mötesplatsen för Europas
            länder som har till uppgift att hävda, förstärka, uttolka, driva
            på, bevaka och värna allting för att göra vår kontinent till en
            starkare kontinent för mänskliga rättigheter för alla människor,
            oavsett varifrån man kommer, vad man tror på, vem man älskar,
            vad man har för språk eller annat som skulle kunna vara skiljande.
          </note>
          <note>
            Precis som har sagts tidigare är Europa i dag inte bara en jovialisk
            plats. Vi har många utmaningar som vi gemensamt står inför. Det
            har tidigare i debatten berörts nationalism som tar sig nya former,
            till exempel hatbrott mot människor med hbtq-profil, att man försöker
            förhindra möten, oavsett om det är demonstrationer för rätten
            att älska vem man vill eller för rätten att fritt få välja vilka
            som ska få styra, som på torgen i Moskva.
          </note>
          <note>
            Vi möter extremism i olika former, och det är naturligtvis något
            som vi har tidigare erfarenheter av. Europarådet kom till just
            för att säkra att inte dessa erfarenheter skulle behöva drabba
            nya generationer, så det är verkligen ett uppdrag för oss alla
            att verka för att slå hål på de bubblor av extremism som syns
            på vår kontinent i dag.
          </note>
          <note>
            Vi ser det naturligtvis också när vi talar om hur det står till
            med mänskliga rättigheter och med frihet. Vi har inte i den här
            debatten tagit upp romernas situation. Men det är alldeles entydigt
            när vi följer utvecklingen på vår kontinent att romerna är en
            av de grupper som drabbats oerhört hårt av diskriminering och
            som inte får uppleva mänskliga rättigheter på lika villkor. Vi
            har alla ett ansvar att där försöka åstadkomma förändring.
          </note>
          <note>
            Vi ser det också när vi tittar på journalisternas arbete på vår
            kontinent, där det på många ställen är stora svårigheter för journalister
            att verka och arbeta. Man hotas, man dödas, man fängslas, man
            häktas och sitter länge i länder som till exempel Turkiet för
            just viljan att rapportera, skapa en fri debatt och granska de
            ledande företrädarna för landet eller på annat sätt bidra till
            öppna dialoger och samtal.
          </note>
          <note>
            Vi har alltså många områden, i ärlighetens namn, och det finns
            en källa att ösa ur för oss alla i Europarådet.
          </note>
          <note>
            Situationen i Ryssland har berörts tidigare, och jag kan bara
            i allt väsentligt instämma i att situationen för mänskliga rättigheter
            är mycket oroande. Tina Acketoft berörde Jablokopersonerna som
            fängslades häromdagen i Moskva. 18 personer, bland annat ledaren,
            häktades för att de hade befunnit sig ute. Det är en vitrysk varning
            att när man applåderar på torgen i Minsk kan man hamna i häkte
            och fängslas. Den utvecklingen vill vi inte se på fler ställen.
            Vi har ett ansvar att ta debatten. Den lagstiftning som har kommit
            på plats i duman är förödande för den ryska utvecklingen. Måtte
            vi få upp den diskussionen tydligt så att vi får till stånd en
            förändring i den delen. Mötesfrihet är naturligtvis en av de grundläggande
            rättigheterna liksom rätten att demonstrera, rätten att samlas,
            rätten att organisera sig och så vidare.
          </note>
          <note>
            Ukraina och Turkiet har också berörts, och här kan jag också
            i många stycken instämma. Jag delar helt klart den uppfattning
            som har uttryckts tidigare om premiärministerns angrepp på kvinnors
            rätt att fritt och utan frågor från andra avgöra och äga rätten
            till sin kropp. Det är förödande och en diskussion som vi måste
            föra med företrädare för Turkiet så att man också där ser upp.
            Den tendens som finns där finns också på många andra ställen där
            rädslan för den så kallade demografifaktorn visar sitt ansikte.
            Rädslans apostlar har vi många av, och många tror att det är bakåt
            man ska gå och inte framåt. Det är som sagt något att se upp med.
            Jag har besökt många länder där jag hört likartade tongångar,
            om än inte så tydligt uttalade, på vår kontinent, inte bara i
            Turkiet.
          </note>
          <note>
            Också Ungern har berörts. Det fanns vissa förväntningar på att
            jag skulle säga mer om Ungern, men som varande rapportör får kammaren
            och fru talmannen ursäkta att jag i dagsläget inte har möjlighet
            att gå in närmare på den Ungernrapport som nu bereds till den
            parlamentariska församlingen och ytterst till dess granskningskommitté.
            Det är ett arbete som pågår, och det framgår av betänkandet att
            vi kommer att få ta del av de yttranden som Venedigkommissionen
            lämnat. Jag fick häromdagen fyra nya yttranden och fler kommer.
            Det är en del av underlaget men inte den enda, för vi har inte
            att bedöma paragrafer, utan vi har att bedöma helheten. Situationen
            i Ungern är alltså föremål för mycket granskning.
          </note>
          <note>
            Jag kan bara säga, fru talman, att det som är positivt här är
            att vi har ett mycket bra samarbete och en mycket tydlig kontakt
            med EU. EU hänvisar i det här fallet tydligt till det bredare
            uppdrag och mandat som ligger hos Europarådet och att man på det
            sättet inte vill snäva in granskningen av utvecklingen i Ungern.
            Det tycker jag är välkommet, inte minst därför att det ligger
            i den anda som vi arbetat för när det gäller att få en anslutning
            till vår gemensamma grundtext, Europakonventionen för mänskliga
            rättigheter. Den syftar till att skapa en gemensam legal yta för
            alla människor på vår kontinent och alla medborgare i Europarådets
            länder. Tyvärr, som sagts tidigare, har vi inte lyckats. Det hänger
            inte i det här skedet på Europarådet, utan det hänger på EU och
            inre vånda hos vissa medlemsländer. Nu har väl arbetet ändå tagit
            sig upp ur startblocken och en process är inledd för att försöka
            driva på framåt. Vi får hoppas att det fungerar och att det inte
            i nästa skede blir icke-EU-länderna som sätter klackarna i backen
            för att bromsa den utveckling som vi alla vill se, nämligen en
            anslutning av EU till Europakonventionen.
          </note>
          <note>
            Avslutningsvis, fru talman, ska jag kort kommentera det som finns
            i en del av reservationerna. Jag tycker att frågan om rysk konstitutionell
            analys har diskuterats i tillräcklig grad.
          </note>
          <note>
            Jag noterar också att konventionen om bekämpande av människohandel,
            konventionen mot våld mot kvinnor och våld i hemmet och konventionen
            mot sexuell exploatering av barn är på gång. När vi i betänkandet
            hänvisar till en lagrådsremiss i sommar och en proposition i höst
            och kammaren får ett förslag på sitt bord att kräva en skyndsammare
            process av regeringen känns det, fru talman, som ett stort slag
            i luften. En skyndsammare process när vi är framme vid målsnöret
            skapar inte kraft i processen för att få en konvention ratificerad.
          </note>
          <note>
            Jag är glad att vi har kommit så här långt, och jag hoppas att
            vi får debatt och tar beslut innan årets slut.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 135 MIKAEL OSCARSSON (KD):
          </note>
          <note>
            Fru talman! Jag tror att vi alla som i dag debatterar utrikesutskottets
            betänkande 17 om Europarådet brinner för mänskliga fri- och rättigheter.
            Även om motionerna som väckts till följd av regeringens skrivelse
            2011/12:82 avstyrks tror jag att vi alla sympatiserar med en stor
            del av innehållet. Vi har ett gemensamt mål, och det är snarare
            vägen som ska ta oss fram till målet som kan skilja oss åt.
          </note>
          <note>
            Europarådet är en institution med anor och har alltsedan grundandet
            1949 spelat en viktig roll för mänskliga fri- och rättigheter.
            Sverige har införlivat Europakonventionen i vår lagstiftning,
            och den spelar därmed en daglig roll i värnandet av människovärdet,
            inte minst i riksdagen när vi stiftar lagar.
          </note>
          <note>
            Europadomstolen för mänskliga rättigheter i Strasbourg är också
            en viktig institution som berörs i betänkandet. Inte minst är
            domstolen viktig som en påminnelse om att det primärt är mot staten
            vi behöver garantera de mänskliga fri- och rättigheterna och att
            den enskilde medborgaren av sig själv har rättigheter som statsmakterna
            inte har gett honom eller henne och som de därför inte får beröva
            medborgaren. Staten får inte kränka individens eller familjens
            fri- och rättigheter.
          </note>
          <note>
            Europarådets ministerkommitté och Europarådets kommissionär för
            mänskliga rättigheter en position som fram till den 1 mars innehades
            av Thomas Hammarberg gör också viktiga insatser. Flera av oss
            som debatterar dagens betänkande ingår dessutom i den svenska
            delegationen till Pace, Europarådets parlamentariska församling,
            och vill på olika sätt lyfta fram det lika, höga och okränkbara
            människovärdet som en viktig bas för alla politiska beslut.
          </note>
          <note>
            Även om våra resolutioner och rekommendationer inte är av bindande
            legal natur utgör de genom sin moraliska tyngd viktiga beslut
            som vi i Sverige har att förhålla oss till. Då det är vad vi förväntar
            oss att länderna som särskilt pekas ut i betänkandet gör måste
            vi själva leva upp till Paces resolutioner och rekommendationer.
          </note>
          <note>
            De konkreta frågor vi debatterar i dag har sprängkraft. År 1949
            när Europarådet grundades var världen i begynnelsen av det kalla
            kriget, och Sovjetunionens kommunism höll på att utbreda sitt
            mörker över stater som i dag är fria stater som dock är uppe till
            debatt ännu en gång för brister i respekten för mänskliga rättigheter.
          </note>
          <note>
            Utskottet framhåller att det finns skäl att följa utvecklingen
            i Ryssland. Det gäller dels de mänskliga rättigheterna, dels den
            betydande militära upprustning som sker under Putins ledning.
            Regeringen kommer, som konstateras, att lämna en speciell redogörelse
            och bedömning av den konstitutionella utvecklingen i Ryssland
            i sin nästa skrivelse om verksamheten i Europarådets ministerkommitté.
          </note>
          <note>
            Något som jag tänkte på när jag läste igenom betänkandet och
            som även vi i Sveriges riksdag behöver ta till oss är betoningen
            på yttrandefrihet. I betänkandet är det Vitryssland och Turkiet
            som med rätta nämns, men jag gör också kopplingen till den aktuella
            debatten om skolavslutningar i kyrkan. Skolverket har nämligen
            gått ut med direktiv till landets förskolechefer och rektorer
            som i förlängningen kan innebära något som liknar censur för präster.
            Rektorerna ska fungera som ett slags censorer och i förväg förvissa
            sig om vad prästen ska säga. Han eller hon får nämligen inte säga
            vare sig välsignelser eller böner eller nämna den kristna trons
            bekännelse till en högre makt.
          </note>
          <note>
            Att vi i Sverige ska ställa krav på Turkiet och Vitryssland är
            självklart, men vi måste också, även om det rör en betydligt mindre
            sak, sopa rent framför egen dörr. Yttrandefrihetens grundläggande
            värden måste få gälla även för kyrkan och prästerna.
          </note>
          <note>
            Det finns, som förut sagts, en lång rad frågor man skulle kunna
            tala sig varm för. Jag vill nämna tre saker. För det första är
            det konventionen om bekämpande av människohandel som jag är mycket
            glad över att Sverige har ratificerat.
          </note>
          <note>
            För det andra är det konventionen om våld mot kvinnor och våld
            i hemmet som jag som kristdemokrat menar att vi också bör ratificera
            när utredningen om konsekvenserna är klar.
          </note>
          <note>
            För det tredje är det Europarådets konvention om skydd för barn
            mot sexuell exploatering och sexuella övergrepp. Även här arbetar
            Justitiedepartementet med frågan om ratificering, vilket står
            helt i samklang med vad vi kristdemokrater vill se. Vi kämpade
            ju en gång i tiden som enda parti mot barnpornografi och lyckades
            vända opinionen så att det blev olagligt. Denna fråga ligger helt
            i linje med Kristdemokraternas värnande av barns integritet och
            höga värde.
          </note>
          <note>
            Fru talman! Jag ska avslutningsvis säga några ord om könsselektion.
            Jag är glad att vi i Sverige står enade mot de så kallade flickaborterna.
            Alla vi som finns representerade i Europarådets parlamentariska
            församling röstade ju också för den resolution som nämns i betänkandet,
            Europarådets resolution 1829 som antogs i oktober 2011. På ett
            annat ställe i betänkandet kallas den en särskild resolution och
            det är den verkligen, för här tror jag att vi når roten i människovärdesfrågan.
            Att vi i betänkandet nu också tar aktiv ställning mot flickaborterna
            är något jag vill tacka mina allianskolleger och majoriteten i
            utskottet för.
          </note>
          <note>
            Regeringens hållning är tydlig när den genom socialminister Göran
            Hägglund säger:
          </note>
          <note>
            Utvecklingen inom fosterdiagnostiken innebär att det är möjligt
            att tidigt få reda på barnets kön. Att göra abort för att fostret
            har fel kön innebär att grundläggande etiska värden som människovärde
            och integritet hotas. I de länder där könsselektiva aborter förekommer
            bidrar de också till att förstärka ojämlikheten mellan könen.
          </note>
          <note>
            Samhället ska präglas av en fast värdegrund som handlar om båda
            könens lika rätt. Könsselektiva aborter måste därför motverkas.
            Frågan bör ses ur ett jämställdhetsperspektiv och som en diskrimineringsfråga
            där kvinnors och flickors status och lika värde måste stärkas.
          </note>
          <note>
            Som sagt ställde sig den svenska delegationen till Europarådets
            parlamentariska församling enhälligt bakom Europarådets resolution
            1829. Senast i januari 2015 ska Sverige som medlemsnation tillsammans
            med alla andra länder rapportera tillbaka till Europarådet vilka
            åtgärder som vidtagits i enlighet med resolutionen.
          </note>
          <note>
            I Europarådet ställde sig den svenska delegationen bakom att
            Sverige ska motarbeta könsselektion och könsselektiva aborter
            på olika sätt, såsom att stimulera forskning på orsakerna till
            prenatal könsselektion, att uppmuntra vården att ta fram riktlinjer
            för att motverka prenatal könsselektion och att introducera lagstiftning
            för att förhindra könsselektion.
          </note>
          <note>
            Som utskottet noterar innebär detta att ingen ändring behöver
            göras i abortlagen, 1974:595, utan det handlar snarare om rutiner
            inom vården.
          </note>
          <note>
            Även här har vi i Sveriges riksdag en moralisk skyldighet att
            fatta de beslut som gör att vi lever upp till den höga bekännelse
            som både utskottet och Europarådet ger uttryck för.
          </note>
          <note>
            Fru talman! Jag yrkar bifall till utskottets förslag i betänkandet
            i dess helhet och avslag på samtliga motioner.
          </note>
          <note type="speaker">
            Anf. 136 JULIA KRONLID (SD) replik:
          </note>
          <note>
            Fru talman! Jag får inte riktigt ihop detta. Mikael Oscarsson
            säger att det här är en viktig resolution och att han är glad
            över att samtliga ställer sig bakom den och att det är viktigt
            att Sverige gör vad som behövs för att leva upp till resolutionen.
          </note>
          <note>
            Kristdemokraterna skriver i sitt medicinsk-etiska program att
            målsättningen är att fosterdiagnostik enbart ska användas i livets
            tjänst, inte för att förhindra att barn med oönskade egenskaper
            föds. Jag vet att Mikael Oscarsson i en motion har skrivit att
            vårdpersonal bör avråda från könsselektiva aborter. Det är bra
            och något som jag också stöder.
          </note>
          <note>
            Jag får inte ihop det med att ni i dag röstar emot vårt förslag
            att införa ett regelverk som ska försvåra könsselektiva aborter.
            Det vi har föreslagit är ett steg mot att leva upp till det som
            sägs i resolutionen. Varför röstar Kristdemokraterna emot det
            här förslaget som ju är i linje med det som du har framhållit
            i anförandet?
          </note>
          <note>
            Tycker Kristdemokraterna att det är bra att landstingen indirekt
            ska medverka till könsselektiva aborter genom att informera om
            kön innan den lagliga gränsen för abort gått ut? Vad är det i
            vårt förslag som Mikael Oscarsson och Kristdemokraterna tycker
            är så dåligt att det inte kan bifallas? Anser ni att det ska införas
            riktlinjer, regler och eventuellt lagar för att leva upp till
            de uppmaningar som finns i resolutionen om könsselektiva aborter
            eller tycker Mikael Oscarsson och Kristdemokraterna att Sverige
            ska ignorera resolutionen på samma sätt som ni tidigare i våras
            röstade emot att införa regelverk i Sverige som garanterar vårdpersonalens
            rätt till samvetsfrihet?
          </note>
          <note type="speaker">
            Anf. 137 MIKAEL OSCARSSON (KD) replik:
          </note>
          <note>
            Fru talman! Jag vet inte var i texten Julia Kronlid hittar något
            som talar emot resolutionen. Vad är det som talar emot resolutionen?
          </note>
          <note type="speaker">
            Anf. 138 JULIA KRONLID (SD) replik:
          </note>
          <note>
            Fru talman! Man säger klart och tydligt att det i första hand
            är ett förebyggande arbete och inte några ändringar i den gällande
            abortlagen. Mitt förslag är visserligen inte ändringar av abortlagen,
            men man avslår ändå mitt förslag. Utskottet säger inte att man
            vill tillstyrka mitt förslag om att införa ett regelverk som skulle
            försvåra könsselektiva aborter genom att man inte informerar om
            kön innan tidsgränsen har passerat. Det är ändå något som utskottet
            tar avstånd från i betänkandet.
          </note>
          <note>
            Mikael Oscarsson och Kristdemokraterna kommer att rösta emot
            att försöka införa något i landstingen som försvårar könsselektiva
            aborter.
          </note>
          <note>
            Jag är glad över att man tar moralisk ställning om att könsselektiva
            aborter är diskriminering. Det var ett av mina yrkanden i betänkandet
            att man bör slå fast att könsselektiva aborter strider mot mäns
            och kvinnors lika värde.
          </note>
          <note>
            Tycker Kristdemokraterna och Mikael Oscarsson att mitt konkreta
            förslag att införa ett regelverk som gör att man inte ska få reda
            på kön innan abortgränsen har gått ut är bra eller dåligt? Är
            det något som bör utredas inom regeringen? Har du några andra
            förslag till hur man ska kunna leva upp till resolutionen?
          </note>
          <note type="speaker">
            Anf. 139 MIKAEL OSCARSSON (KD) replik:
          </note>
          <note>
            Fru talman! I betänkandet står det tydligt och klart att utskottet
            tar ställning för att könsselektion är något som Sverige inte
            står bakom. Både den här regeringen och den föregående har varit
            tydliga med att Sverige anser att könsselektion är något djupt
            oetiskt och något som ska bekämpas på olika sätt.
          </note>
          <note>
            Det som jag läste innantill ur Göran Hägglunds svar på en fråga
            i ämnet är också ett klart och tydligt ställningstagande.
          </note>
          <note>
            Hur vi kan konkretisera detta får vi fortsätta att arbeta med.
            Jag är säker på att vi, inom de två och ett halvt åren som är
            kvar innan detta ska redovisas i Europarådet, har kunnat ta ett
            steg i rätt riktning.
          </note>
          <note type="speaker">
            Anf. 140 KERSTIN LUNDGREN (C) replik:
          </note>
          <note>
            Fru talman! Jag begärde replik för att förtydliga våra resolutioner
            i Europarådet. Vi är inte folkrättsligt bundna av resolutioner.
            Det är konventioner, som är något helt annat, som binder oss folkrättsligt.
          </note>
          <note>
            Det är en rekommendation till ministerkommittén, alltså varje
            regering som ingår i Europarådet. Ministerkommittén kommer sedan
            tillbaka till den parlamentariska församlingen och berättar hur
            de ser på de resolutioner vi har antagit.
          </note>
          <note>
            Det är i princip ett tillkännagivande till ministerkommittén.
            Sedan får man se om ministerkommittén enhälligt kan komma fram
            till en slutsats. Europarådet är per definition en rådgivande
            församling som ger råd till ministerkommittén.
          </note>
          <note>
            Av den debatt som har varit kan man få intrycket att det är något
            helt annat och att Sverige är bundet och inom två år ska redovisa.
            Så är det inte. Det var det jag ville klargöra, annars får man
            en helt annan uppfattning.
          </note>
          <note>
            Som Björn von Sydow tidigare redogjorde för kommer man i Europarådets
            parlamentariska församling med resolutionsförslag och därefter
            kommer en massa tilläggsförslag. Dem röstar man också om. Det
            syns inte i den omröstning som har varit här. De röstande i delegationen
            röstade ja till helheten. Det framgår inte hur de röstade till
            delarna. Det är bara slutprodukten som man har redovisat att alla
            röstade för. I delförslagen gick många omröstningar åt olika håll.
          </note>
          <note type="speaker">
            Anf. 141 MIKAEL OSCARSSON (KD) replik:
          </note>
          <note>
            Fru talman! Som Kerstin Lundgren har utvecklat är resolutionerna
            inte bindande. De är rekommendationer.
          </note>
          <note>
            Jag tycker att den här diskussionen har varit ett viktigt förtydligande
            om att både den nuvarande och den förra svenska regeringen har
            tagit tydlig ställning mot könsselektiva aborter och om att det
            har antagits en resolution i Europarådet.
          </note>
          <note type="speaker">
            Anf. 142 DÉSIRÉE LILJEVALL (S):
          </note>
          <note>
            Fru talman! Den amerikanska poeten Robert Frost skrev en gång:
            Vi dansar runt i ring och antar medan hemligheten sitter i ringen
            och vet.
          </note>
          <note>
            Jag är inte politiker i Sveriges riksdag för att dansa runt i
            ring. Jag är här för att möta hemligheten och leda den ut ur cirkeln.
            Det är därför jag har begärt ordet. Jag vill lyfta upp problemet
            med sexuella övergrepp på barn och yrkar bifall till Socialdemokraternas
            reservation nr 7.
          </note>
          <note>
            I Europa utsätts ett barn av fem för sexuella övergrepp ett barn
            av fem. I en normal svensk skolklass med 25 elever innebär det
            fem barn. I ett elvamans juniorfotbollslag innebär det två barn.
            De sexuella övergreppen begås sällan av en främling som barnet
            träffat via internet eller på gatan. I sju åtta fall av tio begås
            de av barnets nära anhöriga, grannar, myndighetspersoner, pålitliga
            bekanta och andra barn.
          </note>
          <note>
            Europeiska studier visar att bara 10 procent av alla fall kommer
            upp till ytan. De flesta barnoffer berättar inte vad de har varit
            med om. De är rädda, känner skuld och skam, eller så vet de helt
            enkelt inte vem de ska vända sig till.
          </note>
          <note>
            Det är inte alltid som de vuxna rapporterar något heller. De
            vet inte vad de ska göra eller vad de ska säga, trots att de misstänker
            att något oegentligt sker.
          </note>
          <note>
            Det är med den vetskapen svindlande att ta del av den färska
            statistik som presenterades för Europarådet för en månad sedan:
            Vart tredje sexbrott i Storbritannien under 2011 begicks mot barn.
            Över 23 000 barn attackerades. Det blir 60 övergrepp om dagen,
            eller ett övergrepp var tjugonde minut.
          </note>
          <note>
            Men med tanke på att så få övergrepp anmäls, hur många är det
            då egentligen? Är det ett övergrepp varannan minut?
          </note>
          <note>
            Fru talman! Europarådet har under många år gått i täten för att
            komma åt problemet kring sexuellt våld mot barn. År 2007 blev
            Europarådets så kallade Lanzarotekonvention verklighet. Den handlar
            om skyddet för barn mot sexuell exploatering och sexuella övergrepp.
          </note>
          <note>
            Till dags datum har den skrivits på av 43 länder, däribland Sverige,
            och ratificerats av 18 länder, bland dem Danmark och Finland men
            inte Sverige.
          </note>
          <note>
            Att Europarådet har tagit fram en konvention för att få ett ännu
            starkare skydd för barn mot sexuell exploatering är något vi socialdemokrater
            välkomnar. Vi socialdemokrater anser att det ska råda nolltolerans
            mot barnsexbrott.
          </note>
          <note>
            Att Sverige har undertecknat, men inte ratificerat och genomfört,
            Europarådets Lanzarotekonvention är inte Sverigemannamässigt.
          </note>
          <note>
            Sverige ska vara ett föregångsland i det internationella arbetet
            för barns rättigheter, och regeringen bör, såväl nationellt som
            i internationellt samarbete inom EU och FN, verka än mer för att
            skydda barn mot sexuellt utnyttjande. I det ingår en ratificering
            av konventionen och en revidering av svensk lagstiftning så att
            den står i överensstämmelse med konventionen.
          </note>
          <note>
            Europarådet har fått signaler av det svenska regeringskansliet
            att det kan ta två år till innan något sker. Därvidlag är det
            glädjande om det är som Marietta de Pourbaix-Lundin säger här
            i kväll, nämligen att det är en proposition på gång under detta
            år. Det är min uppfattning, det är Björn von Sydows uppfattning,
            och det är mina övriga partikollegers uppfattning att en ratificering
            bör ske inom en snar framtid.
          </note>
          <note>
            Fru talman! Europarådets alarmerande siffror att ett barn av
            fem är offer för någon form av sexuellt utnyttjande gäller även
            Sverige. Sexuella övergrepp av barn förekommer även här.
          </note>
          <note>
            Höjdhoppsstjärnan Patrik Sjöberg satte bollen i rullning när
            han förra året avslöjade att han blivit utsatt för sexuella övergrepp
            av sin tränare och styvfar. Fler avslöjanden följde efter det.
          </note>
          <note>
            Ingen av oss kan längre blunda för att barn utnyttjas sexuellt
            i Sverige och att det finns barn som mår dåligt år efter år och
            till med hela livet efter att ha utsatts för övergrepp.
          </note>
          <note>
            Det handlar inte bara om en fruktansvärd kränkning av det egna
            jaget, det förstör också barnets förtroende för vuxenvärlden och
            påverkar starkt hur det mår.
          </note>
          <note>
            I stället för att gå och lägga sig på kvällen och tänka på allt
            spännande som har hänt under dagen i skolan, eller att fundera
            över hur kul sommarlovet ska bli, ligger sexuellt utnyttjade barn
            i sina sängar och tänker på allt hemskt de varit med om och som
            det kan bli mer av så fort sänglampan släcks.
          </note>
          <note>
            Låt mig avsluta som jag började, med den amerikanska poeten Robert
            Frosts ord:
          </note>
          <note>
            Vi dansar runt i ring och antar, medan hemligheten sitter i ringen
            och vet.
          </note>
          <note>
            Fru talman! Vi är politiker i Sveriges riksdag, inte för att
            dansa runt i ring. Alla kvinnor och män här inne är modiga nog
            att möta hemligheten och leda den ut ur cirkeln.
          </note>
          <note>
            I detta anförande instämde Jonas Gunnarsson, Lars Mejern Larsson,
            Carina Ohlsson, Leif Pettersson, Suzanne Svensson och Björn von
            Sydow (alla S).
          </note>
          <note type="speaker">
            Anf. 143 BJÖRN VON SYDOW (S):
          </note>
          <note>
            Fru talman! Det har framgått av debatten att jag hade fel. Jag
            hade inte den riktiga uppfattningen om vilket betänkande i Europarådet
            som Sverigedemokraternas reservation 10 syftade på. Mina kolleger
            på den socialdemokratiska bänken och andra kolleger i kammaren
            har rättat till denna missuppfattning från min sida.
          </note>
          <note>
            Jag har alltså röstat för det betänkande som antogs och har röstat
            emot olika tilläggsförslag som jag fann vara olämpliga. Men jag
            accepterade det som det var i slutändan. Jag har inget mer att
            tillföra annat än att jag i sak står för de punkter som jag lyfte
            fram i mitt tidigare anförande. Jag kan också hänvisa till behandlingen
            nyligen här i kammaren av socialutskottets betänkande.
          </note>
          <note>
            Jag gör detta inlägg för att den statsvetenskapliga forskningen
            någon gång i framtiden inte ska bli helt förvirrad.
          </note>
          <note>
            Överläggningen var härmed avslutad.
          </note>
          <note>
            10 § It- och postfrågor
          </note>
          <note>
            Föredrogs
          </note>
          <note type="speaker">
            Anf. 144 MONICA GREEN (S):
          </note>
          <note>
            Fru talman! Sverige ska vara ett hållbart informationssamhälle
            för alla. Det har vi socialdemokrater jobbat för i mer än tio
            års tid, till och med närmare 1520 års tid, och haft ett hållbart
            informationssamhälle för alla som vårt politiska mål, där vi ser
            till att vi sluter de digitala klyftorna och ser till att vi bygger
            en hållbar it-infrastruktur i hela landet med höga hastigheter
            så att det går att möta framtidens krav.
          </note>
          <note>
            Vi ska naturligtvis också se till att vi har en fungerande post
            och postutdelning i hela landet. Det är oerhört viktigt att det
            fungerar för människor som bor i glesbygd men också för människor
            som bor i storstäder och i mellanstora städer. Det måste funka
            i hela landet, både med it-infrastruktur och med post och postutdelning.
          </note>
          <note>
            Varför är det så viktigt med ett digitalt samhälle för alla?
            Vi socialdemokrater vill motverka klyftor över huvud taget. Vi
            vill motverka klassklyftor, könsklyftor, åldersklyftor, klyftor
            mellan olika etniska grupper och klyftor som kan uppkomma mellan
            människor som har olika funktionshinder och oss som tror att vi
            inte har funktionshinder fast vi faktiskt har det. Alla har väl
            någon typ av funktionshinder. Men med hjälp av it och digital
            teknik skulle vi kunna sluta dessa olika klyftor om vi använder
            de politiska verktygen rätt. Jag ska dra några exempel.
          </note>
          <note>
            Vi skulle kunna digitalisera demokratin mycket mer än vad vi
            har gjort hittills. Vi skulle kunna se till att vi som medborgare
            får ett betydligt mer engagerat sätt att ta till oss beslut som
            beslutsfattare tar och också kunna vara delaktiga i hela landet
            när det ska fattas politiska beslut.
          </note>
          <note>
            Vi behöver också underlätta för medborgare, konsumenter och företag
            med hjälp av e-legitimation. Här kan man fråga sig: När kommer
            förslaget från regeringen om e-legitimation? Var är propositionen?
            Trots att det gjorts flera, jag tror till och med fyra, statliga
            utredningar om e-legitimation kommer ingen proposition. Det är
            möjligt att det kommer någon till hösten, men det vet vi inte
            än.
          </note>
          <note>
            Vi behöver också se till att vi använder it till att skapa ett
            hållbart och klimatsmart digitalt samhälle. It utgör nyckeln för
            att vi ska klara klimat- och miljöomställningen. Vi skulle kunna
            se till att minska utsläppen. En global och omfattande studie
            visar att vi kan sänka världens totala utsläpp med 15 procent
            om vi använder den digitala tekniken. Här måste Sverige aktivt
            arbeta med så kallade intelligenta transportsystem, ITS, som kan
            främja trafiksäkerhet, miljö och logistiska lösningar.
          </note>
          <note>
            Vi måste också bygga ut den digitala infrastrukturen och se till
            att vi har it-infrastruktur som fungerar i hela landet. Då pratar
            jag både om mobiltelefoni och om möjligheter att surfa på nätet.
            Det finns teoretiska kartor och teoretiska påståenden som säger
            att vi har täckning till 99 procent där befolkningen bor. Det
            låter bra, men många av oss vet att det inte stämmer i praktiken.
            Väldigt många av oss som varit i Skåne, Västra Götaland, Dalarna,
            Norrbotten eller var vi nu befunnit oss har märkt att det inte
            fungerat. Ändå står det i dagens betänkande att vi har en väldigt
            bra it-infrastruktur i hela landet. Jag tycker inte att vi ska
            vara så nöjda som man utger sig för att vara i detta betänkande.
          </note>
          <note>
            Vi har en ganska ambitiös och i mångt och mycket initierad it-minister.
            Hon är i och för sig inte här, så jag kanske inte ska kommentera
            henne, men vi har regeringspartier på plats. Det jag saknar från
            regeringen är förankringen i riksdagen. Vi får höra talas om digitala
            agendor och olika utspel om bredbandsstrategier och så vidare,
            men regeringen glömmer att förankra besluten politiskt genom att
            lägga fram propositioner i riksdagen som vi har möjlighet att
            ta del av. Det är fint med digitala agendor, och det är ambitiöst
            och bra att diskutera med olika aktörer på marknaden, men det
            vore heller inte fel att se till att vi fick möjlighet att diskutera
            det politiskt och lägga fram motförslag och motioner, så att vi
            kunde bli ännu bättre på den digitala agendan.
          </note>
          <note>
            Fru talman! Jag var inledningsvis inne på en fungerande mobiltelefoni
            i hela landet, och jag vill säga att det finns märkbara brister
            i mobiltäckningen. Det är väldigt viktigt att vi ser till att
            ställa krav på mobiloperatörerna i samband med att vi delar ut
            frekvens. Det är viktigt för dem som jobbar ute i skog och mark,
            och det är viktigt längs kusterna. Många gånger är det ett arbetsmiljöproblem.
            Tänk på dem som jobbar inom hemvården och ska besöka äldre långt
            ute på landsbygden där det inte finns mobiltäckning! Det är inte
            bra. Vi måste se till att det fungerar med mobiltelefontäckning.
          </note>
          <note>
            I början när mobiltelefonerna kom kanske det kändes naturligt
            att sätta upp målet att dela ut frekvensband till dem som ser
            till att vi har mobiltelefoni där vi bor. Men nu är själva grejen
            med en mobiltelefon att man kan ta med sig den utanför sitt hem,
            att man kan vistas någonstans i glesbygden, ute i naturen och
            så vidare. Då fungerar inte nätet lika bra. Det är väl bra att
            det fungerar i hemmen och där vi bor, men vi socialdemokrater
            vet att det är dags att sätta upp ett politiskt mål för detta,
            så att vi ser till att vi har en fungerande mobiltelefoni i hela
            Sverige.
          </note>
          <note>
            En annan sak som vi borde jobba mycket mer med är att digitalisera
            undervisningen och lärandet och se till att vi främjar it som
            ett pedagogiskt verktyg. Tyvärr har vi en utbildningsminister
            som inte riktigt tycker om de moderna verktygen utan vill flytta
            bakåt den svenska skolan för att han tycker att det är bättre
            med griffeltavlor än pekplattor. Det behövs en samlad it-strategi
            för skolan.
          </note>
          <note>
            En annan punkt handlar om en modern it-strategi för hälso- och
            sjukvården. Ett sådant förslag hann vi lägga och sjukvården började
            arbeta med det under den tid då vi hade en socialdemokratisk regering.
            Vi påbörjade en nationell it-strategi inom hälso- och sjukvården,
            och det arbetet pågår, men naturligtvis måste det fortlöpa snabbare.
            I takt med att tekniken blir bättre och bättre måste vi också
            se till att sjukvården kommer så långt i framkant som den ska.
            Målet bör vara en patient en journal och att det är patienten
            som har tillgång till journalen och också har möjlighet att ta
            del av den i hela landet oavsett var man bor, till exempel om
            man blir sjuk när man är på besök på Gotland eller någon annanstans
            i landet. Därför måste de olika it-systemen kunna prata med varandra
            och vara kompatibla med varandra.
          </note>
          <note>
            Vi socialdemokrater har också jobbat med frågan att göra kulturen
            mer tillgänglig genom digitalisering. Eftersom vi har en rik och
            blomstrande kultursektor borde vi göra den tillgänglig för alla,
            så att vi människor, var vi än befinner oss, kan ta del av olika
            kulturella upplevelser.
          </note>
          <note>
            Fritiden är ännu en punkt som vi socialdemokrater jobbar med,
            eftersom vi vet att människor skulle kunna erbjudas roligare,
            aktivare, kreativare och mer upplevelserik och stimulerande fritid
            med hjälp av it. Studieförbunden skulle kunna göra mycket på detta
            område, liksom folkbildningen. Ni känner till min käpphäst att
            vi behöver ha en folkbildningskampanj för att sluta den digitala
            klyftan. Vi har alltför många människor som står utanför it-samhället,
            visserligen färre än tidigare, men fortfarande närmare en miljon.
            Det skulle vara så mycket enklare för dem om de fick möjlighet
            att ta steget in. Det skulle också kännas som en trygghet för
            de människor som inte gjort det. Dessutom måste vi se till att
            vi har bra integritet och trygghet på nätet.
          </note>
          <note>
            Fru talman! Jag yrkar bifall till reservationerna 1, 2 och 4.
            Vi vill se till att det svenska samhället fortsätter att vara
            ett hållbart it-samhälle för alla och att vi har robust och hållbar
            it-infrastruktur i hela landet.
          </note>
          <note>
            I detta anförande instämde Lars Johansson, Lars Mejern Larsson,
            Leif Pettersson och Suzanne Svensson (alla S).
          </note>
          <note type="speaker">
            Anf. 145 ANNIKA LILLEMETS (MP):
          </note>
          <note>
            Fru talman! Att människor ska kunna ringa oavsett var de bor
            i Sverige borde vara självklart. Lika viktigt är det att ha tillgång
            till bredbandsanslutning som är snabb och driftsäker nog, att
            kunna betala räkningar, få posten utdelad och skicka brev samt
            att om man är företagare enkelt och säkert kunna lämna ifrån sig
            sin dagskassa.
          </note>
          <note>
            Tyvärr är det ännu inte alltid så. När det gäller viktig samhällsservice
            och likvärdig tillgång till grundläggande infrastruktur fungerar
            det inte att ensidigt förlita sig på att marknadskrafterna ska
            ordna det. Risken är då att de människor som bor i glest befolkade
            områden blir utan om det inte är kommersiellt lönsamt att uppfylla
            deras behov. Det krävs att staten tar sin del av ansvaret, och
            jag vill nämna några viktiga frågor som kräver ökad statlig uppmärksamhet
            och insatser.
          </note>
          <note>
            Den påbörjade nedmonteringen av det fasta telenätet slår hårt
            mot befolkningen på landsbygden. Dels är det svårt för etablerade
            företagare att klara sina kundrelationer utan väl fungerande teknik
            för elektronisk kommunikation, dels vågar få ta chansen att nyetablera
            sig när man inte vet vilka möjligheter för kommunikation som kommer
            att finnas.
          </note>
          <note>
            Många företagsidéer som lämpar sig mycket väl att bedriva på
            distans för den som av olika skäl vill bo på landet blir helt
            enkelt omöjliga när kommunikationen per kabel rycks undan. Landsbygden
            tappar visserligen befolkning, men samtidigt sker det en utflyttning
            av stadsbor till landsbygden. Många som tar det steget gör det
            på grund av att de har svårt för stadsmiljön. Även för denna grupp
            är telefon- och datoruppkoppling via kabel viktig för försörjning
            och kontakt med samhället i övrigt.
          </note>
          <note>
            Det är bra att PTS följer upp Telia Soneras teknikskifte, och
            det är bra att Telia Sonera nu vidtar ett antal åtgärder för att
            människor inte ska få problem som de tidigare fick. Men de mobila
            alternativ som erbjuds har visat sig inte alltid fungera tillräckligt
            väl av olika skäl, exempelvis klarar de åska dåligt. Långa avbrott
            i telekommunikationerna är naturligtvis oacceptabelt för såväl
            småföretagare som hushåll. Människor är med all rätt oroliga för
            det pågående teknikskiftet.
          </note>
          <note>
            Ett exempel på hur svårt det kan vara är Axmar Bruk, en mindre
            ort vid gästrikekusten. Där skulle den fasta telefonin försvinna
            i januari i år, men avvecklingen har fått skjutas upp och är ännu
            inte genomförd därför att alternativen inte fungerat. De boende
            har testat två mobiloperatörer men det har inte alltid gått att
            ringa. Det är oacceptabelt. Man måste kunna lita på att det alltid
            går att ringa, inte minst av säkerhetsskäl.
          </note>
          <note>
            Småföretagare hör av sig. Så sent som i förra veckan blev MP
            kontaktade av en restaurangägare i Överkalix och en transportföretagare
            i Dalarna som berättade att det fasta telefonnätet ska ersättas
            i augusti i deras hemtrakter. Innan ett sådant teknikskifte genomförs
            måste de det berör garanteras att det nya systemet fungerar på
            ett godtagbart sätt. Och då måste systemen testas på plats, vilket
            inte alltid varit fallet tidigare.
          </note>
          <note>
            Optisk fiber för telefoni och datakommunikation är den lösning
            som många efterfrågar, inte minst av driftsäkerhetsskäl. Det handlar
            inte bara om telefoni. Frågan om teknikskiftet är större och handlar
            de facto om möjligheten att vara inkluderad i samhället när alltmer
            av samhällets tjänster finns på nätet och förutsätter uppkoppling.
            Nedmonteringen av kopparnätet är bara en föraning om de utmaningar
            som snart kommer. Problemet är inte att kopparen försvinner, utan
            avsaknaden av fibern.
          </note>
          <note>
            Ja, investeringar i infrastruktur är resursintensivt. Det kostar
            pengar. Men det är samtidigt samhällsekonomiskt lönsamt. Det går
            heller inte att komma ifrån att infrastruktur tar tid att etablera.
            Det är centralt att uppnå framförhållning och så långt som möjligt
            skapa en långsiktighet, kanske en långsiktighet som sträcker sig
            lika långt som bredbandsstrategins målsättning. Landsbygdens befolkning,
            liksom marknadsaktörer behöver veta vad som gäller för att kunna
            planera och agera.
          </note>
          <note>
            Det är därför bra att regeringen gör en tillfällig satsning på
            495 miljoner kronor i budgeten över en treårsperiod för att sprida
            tekniken utanför tätorterna. Men det gäller att denna satsning
            kommer den glest befolkade landsbygden till del och inte tvärtom
            bromsar upp de privata operatörernas investeringsvilja i de områden
            som ligger närmast i tur att bli utbyggda på kommersiella grunder.
          </note>
          <note>
            Områden som bör prioriteras är de där kopparnätet rivs upp. Staten
            måste göra klart att satsningen inte är avsedd att ersätta investeringar
            som operatörerna på kommersiella grunder bör kunna ta. Om skattemedel
            tydligt används för att koppla upp den mest glest befolkade landsbygden
            så ökar trycket även på operatörerna att ta sitt ansvar för inte
            fullt så glest befolkade områden, vilket innebär att statens satsning
            gör dubbel nytta.
          </note>
          <note>
            Det räcker inte med enbart pengar. Här är det viktigt att följa
            upp att länsstyrelserna och regionerna som numera har ansvar för
            att målen i regeringens bredbandsstrategi för Sverige agerar.
            Det ska ställas krav på att de återrapporterar vad de gjort för
            att skapa bättre förutsättningar för bredband på landsbygden och
            att de har en strategi för bredband regionalt som inkluderar alla
            boende.
          </note>
          <note>
            Riksdagen har antagit målet att alla hushåll och företag bör
            ha goda möjligheter att använda sig av elektroniska samhällstjänster
            och service via bredband. Om formuleringen att hela Sverige ska
            leva verkligen ska betyda något så är det i tider av stora teknikskiften
            nödvändigt att politiken tar ansvar för att den nya tekniken blir
            tillgänglig, på lämpligt sätt, för alla i samhället. Det finns
            mycket mer att göra framöver.
          </note>
          <note>
            Fru talman! Jag står givetvis bakom alla våra reservationer.
            Men för tids vinnande yrkar jag bifall till reservation 3 om tillgång
            till elektroniska kommunikationer och reservation 4 om teknikskifte
            i delar av det fasta telefonnätet.
          </note>
          <note type="speaker">
            Anf. 146 TONY WIKLANDER (SD):
          </note>
          <note>
            Fru talman! Jag ska endast uppehålla mig vid en punkt här i dag.
            Jag yrkar bifall till reservation nr 5, ägande av it-infrastruktur,
            under punkt 6. Det gör jag därför att det kan ifrågasättas om
            dagens modell där mobiloperatörerna vanligtvis väntas bygga separata
            mobilnät gynnar konkurrensen och är till gagn för konsumenterna.
          </note>
          <note>
            Det är endast få operatörer som har råd att bygga en egen infrastruktur.
            Dagens situation leder dessutom till att masterna placeras ut
            långt ifrån optimalt eftersom operatörerna bygger parallella infrastrukturer.
            Det gör de i första hand i de mer trafiktäta delarna av landet.
          </note>
          <note>
            Med ett gemensamt statligt mobilnät bedömer vi i Sverigedemokraterna
            att täckningen skulle kunna bli bättre i hela landet samtidigt
            som strålningen skulle kunna reduceras i många områden där det
            annars skulle utplaceras parallella master.
          </note>
          <note>
            Vi anser därför att det för nästa generations mobilnät kan vara
            lämpligt med en strukturell separation där staten äger infrastrukturen
            medan tjänsterna i mobilnätet tillhandahålls i fri konkurrens
            av marknadens aktörer. Det är motiveringen till mitt yrkande om
            bifall till reservation 5. I övrigt yrkar jag bifall till utskottets
            förslag i betänkandet.
          </note>
          <note type="speaker">
            Anf. 147 SIV HOLMA (V):
          </note>
          <note>
            Fru talman! En av de frågor i detta betänkande som har diskuterats
            mest i samhället är Telia Soneras pågående förändringar i det
            fasta telefoninätet, det så kallade teknikskiftet.
          </note>
          <note>
            När teknikskiftet bedrevs i full skala under 2011 kunde Post-
            och telestyrelsen konstatera att det inte fungerat enligt de krav
            som PTS angivit plus de utfästelser som Telia Sonera själv gjort.
            Telia Sonera fick krav på sig att förbättra situationen för de
            berörda abonnenterna.
          </note>
          <note>
            Det handlar om att när teknikskiftet görs måste abonnenterna
            få en tydlig och framför allt begriplig information om vad som
            gäller i frågor som rör vilka rättigheter som abonnenterna har.
          </note>
          <note>
            Det har också varit problem med den installerade ersättningslösningen
            som getts. Kundbemötandet och felavhjälpningen har inte heller
            varit tillfredsställande.
          </note>
          <note>
            Utskottsmajoriteten gör en välvillig bedömning av de åtgärder
            som presenterats. De säger att Telia Soneras teknikskifte har
            dragits med en del problem men menar: Utskottet bedömer dock att
            rådliga åtgärder vidtagits, inte minst av PTS, för att tillförsäkra
            tillgången till en fungerande telefonitjänst för berörda hushåll
            och företag.
          </note>
          <note>
            Fru talman! Jag yrkar bifall till reservation 4, teknikskifte
            i delar av det fasta telefonnätet. Det är en reservation som förutom
            Vänsterpartiet även Miljöpartiet och Socialdemokraterna står bakom.
          </note>
          <note>
            Under en femårsperiod kommer mer än 50 000 hushåll i 200 kommuner
            att beröras. De ersättningslösningar som erbjudits har visat sig
            inte fungera på ett tillfredsställande sätt. Bland annat har det
            nya systemet klarat åska dåligt. Såväl småföretagare som enskilda
            kunder har blivit lidande på grund av långa avbrott i telekommunikationerna.
            Det är naturligtvis oacceptabelt.
          </note>
          <note>
            Det är en självklarhet, men i detta sammanhang måste det upprepas:
            Rätten till en väl fungerande telefoni måste säkerställas i hela
            landet. Det gäller också trygghetslarm som är anpassade till det
            traditionella fasta telefonnätet. Det räcker inte med att, som
            it-ministern Hatt, hänvisa till att det är ett kommunalt ansvar
            att följa upp och utveckla trygghetslarm.
          </note>
          <note>
            Kommunernas trygghetslarm är i grunden beroende av befintligt
            telefonnät. De är precis som alla andra kunder beroende av att
            teknikskiftet erbjuder alternativ infrastruktur innan Telia Sonera
            ersätter kopparnätet med annan teknik. På samma sätt måste även
            de hörselskadades möjligheter att använda texttelefonin säkerställas
            innan teknikskiftet genomförs. Regeringen har det yttersta ansvaret
            för att teknikskiftet fungerar för medborgarna. De uppkomna problemen
            med teknikskiftet är ett konkret resultat av it-ministerns och
            regeringens marknadsfundamentalism. Regeringen måste våga ställa
            tydliga krav och begära samrådsplikt med berörda myndigheter för
            att minimera effekterna för den enskilde. Regeringen måste ändra
            fokus från företags rätt att konkurrera till individers rätt att
            få grundläggande samhällsservice.
          </note>
          <note>
            Fru talman! Jag yrkar bifall till reservation 8, It och miljön,
            som förutom Vänsterpartiet även Miljöpartiet står bakom.
          </note>
          <note>
            It-sektorn kan på många sätt användas för att minska miljöpåverkan.
            Med utgångspunkt från transporthierarkin blir det tydligt redan
            vid den första frågan, det vill säga om man över huvud taget behöver
            förflytta sig eller inte. Vi står inför stora utmaningar när det
            gäller klimatet och miljön. Utsläppen av växthusgaser måste minska
            radikalt. Det finns möjligheter att med ett ökat användande av
            informationsteknologin skapa förutsättningar för ett mer resurseffektivt
            samhälle. Världsnaturfonden har i en rapport visat att it-sektorn
            snabbt kan minska koldioxidutsläppen i EU-länderna med 50 miljoner
            ton genom relativt enkla it-lösningar. Man har räknat ut att om
            hälften av alla anställda i EU skulle ersätta ett enda fysiskt
            möte med telefonkonferens skulle utsläppen av koldioxid minska
            med drygt 2 miljoner ton.
          </note>
          <note>
            It-sektorn kan på många sätt användas för att minska miljöpåverkan
            samtidigt som tillgängligheten kan öka. Med exempelvis videokonferenser,
            telefonkonferenser och distansarbeten minskar behovet av fysiska
            transporter, och därmed minskas miljöbelastningen.
          </note>
          <note>
            Även om regeringen i sin digitala agenda tar upp it:s potential
            att bidra till ett miljöanpassat samhälle tenderar det att bli
            rekommendationer och önsketänkande. Regeringens agenda saknar
            därför fokusering på konkreta insatser. Det behövs en tydlig e-strategi
            för it-sektorn. Det behövs mål i en sådan strategi och konkretisering
            av vilka medel som ska användas för att nå de uppsatta målen.
            Enligt Vänsterpartiets mening måste Sverige även verka för att
            ett liknande arbete genomförs på EU-nivå. Det handlar om att gå
            från ord till praktisk handling.
          </note>
          <note>
            Fru talman! Jag yrkar bifall till reservation 2, Tillgång till
            elektroniska kommunikationer. Förutom Vänsterpartiet står även
            Socialdemokraterna bakom den.
          </note>
          <note>
            Jag fick ett telefonsamtal häromdagen från en person som väntat
            i tolv år på att få internetuppkoppling. Han bor norr om Kiruna
            i en banvaktarbostad i Bergfors längs järnvägen till Narvik. Han
            berättade att där han bor hade Trafikverket grävt ned en optokabel
            35 meter från hans bostad på den ena sidan av vägen. På den andra
            sidan hade kommunen grävt ned en liknande kabel. Han hade frågat
            båda aktörer om han kunde bli ansluten men fått avslag. Vidare
            berättade han att Telia Sonera hade annonserat om att de hade
            teknik för att kunna surfa på internet i fjällen. Mannen hade
            naturligtvis köpt erbjudandet. Men även här fick han tji, för
            man höll inte vad man lovade i annonsen.
          </note>
          <note>
            Mannen berättade vidare att han har varit i kontakt med olika
            myndigheter, bland annat PTS. Nu är han med på en lista som har
            överlämnats till Net 4 Mobility HB, till vilka regeringen har
            anslagit ett belopp på upp till 300 miljoner kronor för att de
            skulle se till att de som saknade tillgång till bredband skulle
            få detta. Men mannen var fortfarande förtvivlad och frustrerad.
            Nu berättade han att han ville veta när hans ärende skulle bli
            åtgärdat. När jag talade med honom hade han ännu inte fått besked
            om när hans efterlängtade uppkoppling skulle förverkligas. Det
            var tydligen upp till företaget att bestämma när, vilket också
            regeringen har bekräftat.
          </note>
          <note>
            Mannens berättelse visar på att tillgången till it många gånger
            är en klassfråga i Sverige. Tillgången och hastigheten på nätet
            varierar stort över landet, vilket bland annat tydligt framgår
            av Post- och telestyrelsens senaste kartläggning av bredbandstillgången.
            Tillgången till bredband och mobiltelefoni är särskilt viktig
            i glesbygd på grund av de långa avstånden till samhällets service
            och borde vara en självklar del av den svenska infrastrukturen.
            Så är det uppenbarligen inte.
          </note>
          <note>
            Utgångspunkten för regeringens politik är att marknaden ska tillhandahålla
            säkra och goda elektroniska kommunikationer. Marknaden kan bevisligen
            inte klara av att förse alla med bredband och mobiltelefoni. Regeringens
            övertro på marknadens krafter har därför inneburit att Sverige
            har glidit isär. Vänsterpartiet anser att politiken inte ska eller
            kan abdikera från ansvaret för att alla ska få tillgång till den
            nya tekniken och att det sker på likvärdiga villkor över hela
            landet.
          </note>
          <note>
            Fru talman! Avslutningsvis yrkar jag bifall till reservation
            1, Delaktighet i informationssamhället. Informationssamhället
            är i dag en grundläggande del av vårt samhälle och en förutsättning
            för att fullt ut kunna medverka i samhällsutvecklingen liksom
            för att kunna ta del av tjänster på olika hemsidor.
          </note>
          <note>
            Stiftelsen för internetinfrastruktur, Punkt SE, konstaterar i
            rapporten Svenskarna och Internet 2012 att 1,33 miljoner svenskar
            fortfarande inte använder internet i vardagen. Vänsterpartiet
            anser att arbetet måste intensifieras med utbildningsprojekt riktade
            till människor som av olika anledningar inte använder sig av internet.
          </note>
          <note>
            I betänkandet radar utskottsmajoriteten upp en rad åtgärder som
            regeringen har initierat. Det handlar dock mycket om statistik
            och problembeskrivning. Vi efterlyser mer av konkreta åtgärder,
            till exempel konkreta satsningar i skolan och i folkbildnings-
            och biblioteksverksamheten med mera. Det räcker inte heller att
            hänvisa till att Sverige är bättre än övriga länder i en internationell
            jämförelse. Fokus måste flyttas till konkreta åtgärder riktade
            till människor som befinner sig i ett it-utanförskap.
          </note>
          <note type="speaker">
            Anf. 148 ELIZA ROSZKOWSKA ÖBERG (M):
          </note>
          <note>
            Fru talman! Oskar vaknade tidigt på morgonen till ett lagom irriterande
            plingande väckarklockslarm i sin mobiltelefon. Innan han gick
            upp för att fixa kaffet kollade han snabbt uppdateringar på sociala
            medier. Det fanns nya bilder på hans brors lilla bebis, och en
            gammal skolkompis hade fått ett nytt jobb i Kina. Plötsligt kom
            ett sms det var en påminnelse om en tandläkartid senare under
            dagen. Vid frukosten låg mobilen på bordet bredvid tallriken med
            vaniljyoghurt och flingor medan han bläddrade igenom några tidningar
            på nätet. När han satte sig i bilen för att åka till jobbet monterade
            han sin mobiltelefon i hållaren. En färgglad karta visades, och
            en vänlig kvinnlig röst från mobiltelefonens gps-funktion berättade
            att det inte fanns några hinder på vägen till kontoret.
          </note>
          <note>
            Fru talman! Det är vi i trafikutskottet som förbereder riksdagens
            beslut när det gäller it-politiska frågor och postfrågor. Eftersom
            dessa områden är väldigt olika, med olika förutsättningar, utmaningar
            och lösningar, har vi bestämt oss från Moderaternas sida för att
            dela upp debatten. Jag tar upp frågor som rör it och elektronisk
            kommunikation, och Christer Akej kommer att debattera frågor som
            rör post- och betaltjänster.
          </note>
          <note>
            Man behöver inte vara en it-entusiast som jag för att inse den
            potential som den moderna tekniken medför. Informations- och kommunikationsteknik
            är viktig för ekonomisk tillväxt, utveckling, hållbarhet, konkurrenskraft
            och innovation. Den underlättar vardagen för människor och företag.
          </note>
          <note>
            En förutsättning för välfungerande elektroniska kommunikationer
            är en säker och robust infrastruktur. I oktober 2011 hade 99,99
            procent av befolkningen tillgång till bredband. Antalet hushåll
            och företag som helt saknar tillgång till bredband minskar för
            varje år och bedömdes år 2011 att uppgå till ca 800 enligt Post-
            och telestyrelsen. Våren 2011 hade 93 procent av befolkningen
            i åldern 1674 år tillgång till internet i hemmet enligt Statistiska
            centralbyrån.
          </note>
          <note>
            När det gäller mobiltelefoni lever samtliga mobiloperatörer upp
            till täckningskraven i tillståndsvillkoren. Telekomnyheterna har
            rapporterat att den svenska mobilpenetrationen har ökat och är
            uppe i 144,7 procent. Mobiltelefonerna används inte bara för att
            prata och skicka sms utan mer och mer för att surfa på internet
            och för att använda internetbaserade applikationer. Nu är antalet
            mobila bredbandsabonnemang större än antalet fasta abonnemang.
          </note>
          <note>
            Det finns dock en del hot mot den gynnsamma utvecklingen. Det
            finns partier i Sveriges riksdag som genom sina beslut skulle
            äventyra den utvecklingen. I Vänsterpartiets reservation står
            det: Risken med en infrastruktur som vilar på kommersiell grund
            är att dess utveckling baseras på ett snävt företagsekonomiskt
            perspektiv. Om det var de som bestämde skulle sannolikt en återsocialisering
            av it-infrastrukturen ske.
          </note>
          <note>
            Ett annat parti som tror på statligt ägande är Sverigedemokraterna
            som, hör och häpna, vill ha ett gemensamt statligt mobilnät.
          </note>
          <note>
            Fru talman! Jag vågar inte ens gissa hur många miljarder kronor
            detta skulle kosta. Konsekvenserna skulle bli mycket smärtsamma.
            Det skulle bli kraftigt höjda skatter för att finansiera detta,
            högre slutkundspriser och stagnerad utveckling. Om de andra partierna,
            Socialdemokraterna och Miljöpartiet, ansluter sig till sådana
            tankar, och det har tidigare funnits utspel från Socialdemokraterna
            på det temat, riskerar vi förödande beslut liknande det beslut
            riksdagen fattade i dag om en återsocialisering av järnvägens
            underhåll.
          </note>
          <note>
            Fru talman! Vi i Moderaterna och Alliansen tycker att politikens
            och statens roll är att skapa bra förutsättningar för marknadsaktörer
            att verka och konkurrera på marknaden. Det ska finnas en effektiv
            konkurrens utan snedvridningar och begränsningar. Utbyggnad av
            bredband, både trådbundet och trådlöst, ska i första hand genomföras
            av marknadens aktörer. Politikens och statens roll är att ställa
            krav på säkerhet och robusthet. Politiska beslut måste dessutom
            vara tydliga, teknikneutrala och långsiktiga för att skapa förutsägbarhet
            och främja investeringar, innovation och teknikspridning.
          </note>
          <note>
            Det är en sådan ansvarsfull politik för it och elektronisk kommunikation
            som Alliansen genomför. Det är en politik som fokuserar på människan,
            användaren av elektroniska kommunikationer. Vårt mål är att vi
            ska använda digitaliseringsmöjligheterna på bästa sätt.
          </note>
          <note>
            It genomsyrar numera våra liv som blivit mobila och uppkopplade.
            Den nya tekniken bör därför inkluderas i politikens alla områden.
            Jag är mycket stolt över att regeringen i höstas presenterade
            den digitala agendan för Sverige. Det är en sammanhållen strategi
            för att samordna regeringens insatser och åtgärder på samhällets
            olika områden. Digitaliseringen har en stor potential i skolan,
            inom vården och omsorgen, för miljön, jämställdheten, demokratin,
            kulturen, den offentliga förvaltningen, företagsamheten, innovationerna
            och även inom transportområdet med hjälp av ITS, intelligenta
            transportsystem.
          </note>
          <note>
            På den internationella arenan driver den svenska regeringen frågan
            om nätfrihet. Utgångspunkten är alltid att it ska sättas i människans
            tjänst. Vi måste utgå från människan och inte från systemen. Detta
            bör gälla allt från det teknikskifte som berör kopparnätet till
            offentliga e-tjänster baserade på öppna standarder.
          </note>
          <note>
            För att sätta användarperspektivet i fokus beslutade regeringen
            i mars att inrätta Användningsforum, och för ett par dagar sedan
            utsågs ledamöter i forumet. Forumet ska peka på viktiga, konkreta
            förutsättningar för användbarhet och tillgänglighet.
          </note>
          <note>
            För att förverkliga den digitala agendan har regeringen tagit
            initiativ till bland annat Digitaliseringsrådet, som sedan ett
            år är rådgivande till regeringen i it-frågor, och Digitaliseringskommissionen,
            som tillsattes i dag och som ska se till att vi når målen. För
            att öka den digitala delaktigheten krävs det samarbete och dialog
            mellan myndigheter, näringsliv och frivilligorganisationer. Det
            gläder mig att ca 90 organisationer och företag har blivit så
            kallade signatärer för den digitala agendan. För att den digitala
            agendan ska vara välförankrad skapas det dessutom regionala digitala
            agendor som tar hänsyn till de lokala förutsättningarna.
          </note>
          <note>
            Våra ansträngningar visar resultat. För tredje året i rad utsåg
            World Economic Forum Sverige som världens mest konkurrenskraftiga
            digitala ekonomi. Förklaringen är att en mycket hög andel av befolkningen
            använder internet samt en väl utbyggd bredbandsinfrastruktur.
            Vi fortsätter dock att sträva efter att ta till vara digitaliseringens
            möjligheter. Jag hoppas, fru talman, att Sverige även i fortsättningen
            kommer att leda i olika internationella rankningar och att människor
            upplever att den moderna tekniken underlättar vardagen. Därför
            yrkar jag bifall till förslaget i betänkandet och avslag på samtliga
            reservationer.
          </note>
          <note>
            Fru talman! Oskars mobiltelefon var en trogen vän hela dagen.
            Den hjälpte till att hitta en lunchrestaurang i närheten och att
            snabbt och smidigt betala alla månadens räkningar på kvällen.
            Det sista Oskar gör innan han går och lägger sig är att sätta
            mobilen på laddning. Den måste vara redo inför nästa dag på språng.
          </note>
          <note>
            I detta anförande instämde Christer Akej, Sten Bergheden, Lotta
            Finstorp, Gunnar Hedberg och Jessica Rosencrantz (alla M) samt
            Göran Lindell (C).
          </note>
          <note type="speaker">
            Anf. 149 MONICA GREEN (S) replik:
          </note>
          <note>
            Fru talman! Jag är stolt över att Sverige ligger i it-toppen.
            Jag är glad över att vi socialdemokrater tog de initiativen och
            satsade på kommunala bredbandspengar, införde en hem-pc-reform
            och satte skolan i fokus genom ITIS, it i skolan. Det var de tre
            sakerna som gjorde att Sverige snabbt hamnade i it-toppen. Jag
            är glad över att vi ligger kvar där.
          </note>
          <note>
            Vi är ett it-samhälle i världsklass, men det räcker inte. Vi
            måste se till att alla hänger med. Jag blir förvånad när Eliza
            talar om Oskars mobiltelefon, hur han tar bilen till jobbet, flingor
            och så vidare. Det är gott och väl. Men vi måste satsa lite på
            framtiden och se till att vi sluter den digitala klyftan. Vi kan
            inte bara tänka på dem som i dag kan surfa på nätet och har mobiltäckning,
            utan vi måste också sluta klyftan. Vad tänker Eliza och Moderaterna
            göra där?
          </note>
          <note>
            Sedan har vi detta med en återsocialisering. Jag häpnar över
            historiebeskrivningen. Tror Moderaterna att det någonsin har varit
            staten som har ägt bredbandsnäten i Sverige? Det är marknaden
            som har byggt dem. Vi har hjälpt till i glesbygden och på landsbygden
            genom de kommunala bredbandspengarna.
          </note>
          <note>
            Jag vet inte var Moderaterna har fått den uppgiften från. Det
            är en falsk historiebeskrivning om att det tidigare skulle ha
            varit ett statligt bredbandsnät. Det har det inte varit någon
            gång i utbyggnaden. Det har alltid varit operatörerna som har
            byggt, och vi har sett till att stötta från statens sida där marknaden
            inte har klarat av det. Var får Eliza de uppgifterna från?
          </note>
          <note type="speaker">
            Anf. 150 ELIZA ROSZKOWSKA ÖBERG (M) replik:
          </note>
          <note>
            Fru talman! Först kan jag svara på frågan vad vi tänker göra
            för att arbeta vidare med it och elektronisk kommunikation när
            det gäller den politiska sfären. Som Monica Green väl vet har
            regeringen presenterat en digital agenda för Sverige, och i dag
            inrättades en digitaliseringskommission som kommer att bedriva
            arbetet med att samla in kunskap, föra dialog med olika organisationer,
            myndigheter och företag, föreslå olika åtgärder som ska hjälpa
            till att nå målen som preciseras mer i den digitala agendan och
            även återrapportera till regeringen varje år.
          </note>
          <note>
            Jag tycker absolut att vi fortsättningsvis måste arbeta med att
            utveckla it-sfären i Sverige. Vi kan inte bara säga att nu är
            vi bäst i världen, som vi är enligt World Economic Forum, utan
            vi ska fortsätta vårt arbete för att vi även fortsättningsvis
            ska toppa olika rankningar och för att människor upplever att
            it gör nytta i vardagen.
          </note>
          <note>
            Monica Green skriver tillsammans med Miljöpartiet och Vänsterpartiet
            i sin reservation att arbetet behöver intensifieras med informations-
            och utbildningsprojekt riktade till människor som saknar tillgång
            till internet och som inte använder det.
          </note>
          <note>
            Jag undrar: Vilka insatser föreslår Monica Green? Hur mycket
            skulle det kosta? Vad innebär det konkret, och hur skulle detta
            finansieras?
          </note>
          <note type="speaker">
            Anf. 151 MONICA GREEN (S) replik:
          </note>
          <note>
            Fru talman! Jag noterar att jag inte fick något svar på varifrån
            Eliza Roszkowska Öberg fick uppgiften om återsocialisering, men
            det kanske hon kan komma tillbaka till i nästa inlägg.
          </note>
          <note>
            Vi tänker göra en folkbildningssatsning där studieförbund, folkhögskolor
            och Utbildningsradion gör det möjligt för människor som ännu inte
            har tagit steget in i det digitala samhället att våga göra det.
            På ett enkelt och lättillgängligt sätt vill vi se till att de
            människorna utbildas.
          </note>
          <note>
            Det kan också vara ekonomiska skäl som gör att man står utanför.
            Den borgerliga regeringen har ju gjort att klyftorna ökat och
            att det finns människor som i dag inte har råd att skaffa sig
            en dator. Vi vill minska klassklyftorna och se till att människor
            har råd att skaffa sig en dator eller en mobiltelefon.
          </note>
          <note>
            Jag måste ställa en fråga när det gäller tillståndsvillkoren.
            Uppfattar jag det rätt när Moderaterna säger att tillståndsvillkoren
            uppfylls till 144,7 procent? För oss finns bara 100 procent.
          </note>
          <note>
            Vi beklagar att det bara räknas där man bor. Jag känner till
            att vi hade det kravet från början och att tillståndsvillkoren
            var på det sättet, men fortsättningsvis måste vi se till att mobiltelefoner
            och it-surfande fungerar även där vi inte bor eftersom det är
            så viktigt för en bra tillväxt att vi har småföretag och att människor
            som rör sig i skog och mark och som jobbar inom hemvården har
            fungerande mobiltelefontäckning. Man ska kunna ringa och surfa
            även där det inte bor folk. Det tycker jag vore ett mål även för
            den borgerliga regeringen. Det har i alla fall vi som mål.
          </note>
          <note type="speaker">
            Anf. 152 ELIZA ROSZKOWSKA ÖBERG (M) replik:
          </note>
          <note>
            Fru talman! Jag ska förklara det här med tillståndsvillkoren
            först. Som jag sade lever samtliga mobiloperatörer upp till täckningskraven
            i tillståndsvillkoren, och ibland är det lite mer än 100 procent.
            Men de 144 procent som jag berättade om gällde mobilpenetrationen,
            alltså hur många svenskar som faktiskt använder mobiltelefoner.
            Det är alltså två olika saker.
          </note>
          <note>
            Jag vill påminna Monica Green om att det i dag inte finns någon
            rättighet i lagen om elektronisk kommunikation att kunna ringa
            med mobiltelefon precis överallt i Sverige. Följaktligen finns
            ingen skyldighet för operatörer att bygga ut näten överallt i
            Sverige.
          </note>
          <note>
            Vill Socialdemokraterna införa en sådan rättighet som samhällsomfattande
            tjänst? Jag vet att Monica Green inte har fler repliker, men vi
            kan diskutera detta även i framtida debatter.
          </note>
          <note>
            Jag har fortfarande inte fått svar på mina frågor angående hur
            mycket Socialdemokraterna skulle vilja satsa konkret. Hur mycket
            finns det i era skuggbudgetar för it-frågor, för de intensiva
            utbildningarna och för andra satsningar?
          </note>
          <note>
            Jag hoppas att vi fortsätter debatten i framtiden både i utskottet
            och i kammaren och att vi även nästa år kan stå här och säga att
            vi i Sverige är bra men att vi fortsätter att arbeta för att bli
            ännu bättre.
          </note>
          <note type="speaker">
            Anf. 153 SIV HOLMA (V) replik:
          </note>
          <note>
            Fru talman! Jag skulle gärna vilja veta vad Eliza har för definition
            av vad översocialisering är för något. Och vad är återsocialisering?
            Det är oerhört främmande begrepp som Eliza använder sig av i de
            här sammanhangen.
          </note>
          <note>
            Jag vill gärna instämma i det som föregående talare tog upp om
            att it-kompetensen inte har kommit över en dag. Det är ett arbete
            där samhället, både kommun och landsting, har tagit ett stort
            ansvar. Marknadskrafterna har inte sett till att barnen i skolan
            har fått it-kompetens, utan man har tagit ett politiskt ansvar
            och konkret satsat i utbildningspolitiken och i andra sammanhang.
          </note>
          <note>
            Om Eliza tänker fråga mig till exempel vad vi satsar för att
            intensifiera utbildningsinsatserna kan jag säga att de rödgröna
            redan före valet 2010 kom överens om att vi inom kulturområdet
            skulle satsa på ett samarbete mellan bibliotek och folkbildning
            för att nå människor som inte använder internet i vardagen. Där
            hade vi ett antal miljoner. Om jag inte minns fel handlade det
            om minst 50 miljoner.
          </note>
          <note>
            Det är inte tillräckligt, utan det är sådant som man måste börja
            arbeta med. Det är det som är skillnaden mellan oss och regeringen
            vi riktar åtgärder mot de människor som befinner sig i ett it-utanförskap.
          </note>
          <note type="speaker">
            Anf. 154 ELIZA ROSZKOWSKA ÖBERG (M) replik:
          </note>
          <note>
            Fru talman! Låt mig först säga att enligt den statistik som jag
            har från Statistiska centralbyrån om privatpersoners användning
            av datorer och internet 2011 har internetanvändningen ökat i samtliga
            åldersgrupper trots att ungefär hälften av alla som inte använder
            internet i dagsläget är personer över 76 år. Två tredjedelar av
            alla som inte använder internet säger dessutom att de inte gör
            det därför att de inte har något intresse av det.
          </note>
          <note>
            Här kan jag faktiskt instämma i det som Siv Holma säger om att
            det är viktigt med it-kompetens. Vi måste även på något sätt visa
            för människor att it har stor potential att underlätta vardagen,
            men det är mycket svårt att nå de här grupperna som inte vill
            använda internet eller inte ser nyttan med det.
          </note>
          <note type="speaker">
            Anf. 155 SIV HOLMA (V) replik:
          </note>
          <note>
            Fru talman! Jag fick inget svar om detta med definitionen av
            översocialisering och återsocialisering. Jag noterar att Eliza
            inte kan ge en definition, och jag är heller inte speciellt överraskad
            av det. Det funkar nämligen inte i vårt samhälle.
          </note>
          <note>
            När man sedan talar om SCB:s statistik och så vidare tog jag
            upp Stiftelsen för Internetinfrastruktur, .SE, som i Svenskarna
            och Internet 2012 konstaterar att 1,33 miljoner svenskar fortfarande
            inte använder internet i vardagen. Det är klart att man kan säga
            att de inte vill och inte är intresserade. Då måste jag dock säga
            att jag kanske är i sådana sammanhang där jag vet att det inte
            handlar om att man är ointresserad. Det handlar om att man inte
            har fått chansen.
          </note>
          <note>
            Jag träffar väldigt många funktionsnedsatta, exempelvis, och
            jag har när folkbildningen har gått in sett vad för fantastiskt
            dessa funktionsnedsatta personer kan åstadkomma när de får lära
            sig att använda internet. Det är när jag ser detta jag är hoppfull.
            Vi behöver sådana åtgärder som är riktade till dessa människor,
            så att vi ser dem och inte gör som regeringen fokuserar på företagens
            rätt att konkurrera och glömmer bort att man inte löser alla problem
            med de fria marknadskrafterna.
          </note>
          <note>
            Det finns människor som hamnar utanför. Jag vill gärna höra från
            Eliza på vilket sätt de fria marknadskrafterna ska fånga människor
            som hamnar mellan stolarna. Ska man inte gå in med konkreta insatser?
            Talar man bara om att man riktar sig mot människorna, eller?
          </note>
          <note type="speaker">
            Anf. 156 ELIZA ROSZKOWSKA ÖBERG (M) replik:
          </note>
          <note>
            Fru talman! Siv Holma säger att det inte handlar om att man är
            ointresserad och citerar siffror från World Internet Institutes
            Svenskarna och Internet 2011 .
          </note>
          <note type="speaker">
            (SIV HOLMA (V):
          </note>
          <u who="unknown" xml:id="i-2d53946280861655-0">
            <seg>
              2012.)
            </seg>
          </u>
          <note>
            Det står att två tredjedelar av människorna säger att de inte
            använder internet därför att de inte har något intresse. Det står
            så: De har inget intresse av att använda internet. Så är det.
          </note>
          <note>
            Jag vill här påpeka en gång till att det för Moderaterna och
            Alliansen är människan som ska stå i centrum. För att få det bästa
            utbudet en bra infrastruktur och ett bra utbud av olika tjänster
            ska det finnas en bra marknad med fungerande konkurrens. Då får
            vi nämligen väldigt många olika tjänster som människor vill använda.
            Då får vi även lägre priser, och vi får bättre utveckling. Det
            kommer mycket mer innovationer, och det pågår ständig utveckling.
          </note>
          <note>
            När det gäller människor som fortfarande står utanför den digitala
            världen och inte använder internet ofta i sin vardag kan jag säga
            att PTS, Post- och telestyrelsen, som är ansvarig myndighet på
            området bedriver arbete med att förändra detta. Man ordnar till
            exempel speciella innovationstävlingar för att ta fram nya tjänster
            som kan hjälpa äldre, personer med funktionsnedsättningar och
            andra. Även andra myndigheter, som Handisam och Hjälpmedelsinstitutet,
            är mycket involverade i detta arbete.
          </note>
          <note>
            Jag tycker alltså att vi absolut inte ska ge upp. Vi ska försöka
            se till att så många som möjligt utnyttjar de möjligheter digitaliseringen
            erbjuder.
          </note>
          <note type="speaker">
            Anf. 157 GÖRAN LINDELL (C):
          </note>
          <note>
            Fru talman! Jag vill inleda med att yrka bifall till trafikutskottets
            majoritetsförslag och avslag på samtliga reservationer.
          </note>
          <note>
            Jag tror att det var ungefär 20 år sedan som den första datorn
            kom in i huset där hemma. Det var en ganska stor investering som
            skulle användas för att sköta bokföringen i det lilla företaget
            och användas som en modern skrivmaskin, där det gick lätt att
            sudda och till och med kopiera text efter lite träning. Samtidigt
            byttes den gamla 450-mobilen, som knappt var bärbar, till en hanterligare
            900, som knastrade lite mindre. Internet blev ett begrepp för
            den bredare allmänheten först flera år senare, och den ständigt
            ökande kapaciteten i våra datorer har gjort oss närmast fartblinda
            då kilo byts mot mega, och mega byts mot giga ja, ni vet ungefär
            hur det är.
          </note>
          <note>
            Vi behandlar i dag it-frågorna. Jag tycker att det är ett fantastiskt
            område. Det är ett område som egentligen innebär en kontinuerlig
            revolution i det moderna samhället och vad man närmast lockas
            att kalla explosion när vi tittar på vad som händer i många utvecklingsländer.
            Det är mycket teknik, men som vi alla vet är grundfrågan egentligen:
            Vilken nytta kan vi ha av allt detta?
          </note>
          <note>
            Regeringens stora projekt för att implementera informationsteknikens
            möjligheter den digitala agendan, som har nämnts tidigare i kväll
            är i detta sammanhang välkommen med tydliga signaler till kommuner
            och regioner om deras ansvar. Den har ett viktigt anslag att mobilisera
            övriga delar av samhället, inte minst den ideella sektorn, för
            att skapa delaktighet hos så många som möjligt som är intresserade
            av att ta del av detta. I dag presenterades även Digitaliseringskommissionen,
            som kan bidra positivt genom att följa upp att de antagna målen
            verkligen genomförs.
          </note>
          <note>
            Tillgången till elektroniska kommunikationer bredband har för
            oss i Centerpartiet varit en nyckelfråga för att skapa det vi
            brukar kalla digital allemansrätt. Jag är glad att se att den
            bredbandsstrategi som 2009 slog fast målet om 100 megabit till
            90 procent av befolkningen år 2020 hittills håller takten med
            råge och att målet för det man kan kalla golvet, alltså en megabit,
            redan når i stort sett alla.
          </note>
          <note>
            Den grundläggande rollfördelningen vi har i Sverige om att mobiltelefoni
            och bredband byggs upp av privata företag men att samhället tar
            ett ansvar där marknaden inte är tillräckligt stark tror jag är
            det sätt som bäst kan ge så många som möjligt bra förbindelse
            till så låga kostnader som möjligt. Detta arbetssätt innehåller
            den metod som brukar kallas utbyggnad via byalag, där berörda
            i ett geografiskt område organiserar sig i en förening som bygger
            ut fiber till alla som vill i området. Projekten medfinansieras
            med offentliga medel. I dag används metoden främst ute på landsbygd,
            men jag kan gott tänka mig att liknande arbetssätt kommer att
            vandra in även i tätorterna i takt med att den så kallade ADSL-tekniken
            uppfattas som otillräcklig.
          </note>
          <note>
            Här vill jag betona två saker som jag tror är viktiga för framgång.
            Det ena är att kommun och region är aktiva och stöder de enskilda
            initiativen under hela arbetet. Det andra är förstås att det finns
            tillräckligt med offentliga medel för medfinansiering. Det var
            glädjande att de 500 miljoner som anslogs i höstens budget för
            2012 kom till och också att de verkar gå åt så snabbt som de gör.
            För Centerpartiet är det en viktig fråga att få fram mer medel
            i budget så att denna positiva utveckling kan fortsätta.
          </note>
          <note>
            Fru talman! Jag vill nu gå in något på det så kallade teknikskiftet.
            Telia byter ut sitt fasta kopparnät längst ut närmast abonnent
            mot ett radiobaserat. Det skulle man kunna kommentera länge. Jag
            upplevde inledningen av detta projekt i min roll som kommunstyrelsens
            ordförande i Vetlanda kommun. Det är en av de kommuner som var
            piloter i sammanhanget. Jag skulle kunna utveckla en målande beskrivning
            av vad som hände, men jag nöjer mig med att säga att teknikskiftet
            som koncept var långt ifrån genomarbetat i inledningsfasen. Lägg
            därtill att det genomfördes i områden som några år tidigare drabbats
            hårt av stormarna Gudrun och Per, så kan ni ana vilka stämningar
            som rådde.
          </note>
          <note>
            Jag noterar att både ansvarig myndighet, Post- och telestyrelsen,
            och it-minister Anna-Karin Hatt aktivt gick in i det akuta skedet
            förra hösten med tydliga signaler till Telia om att detta inte
            höll. Telia stannade upp, tänkte till och gjorde en omstart under
            våren i år. Såvitt jag vet fungerar det nu på ett helt annat sätt
            än tidigare, och de krav som har redovisats i talarstolen tidigare
            i kväll verkar det åtminstone finnas en ambition att nu följa
            på ett sätt som gör att det hela bör kunna fungera.
          </note>
          <note>
            Jag tycker att det är synd att det skedda har lett till att många
            hänger kvar vid koppartråden och är rädda för nya tekniska lösningar,
            för det är inte tekniken utan funktionen som är viktig. Och notera
            att koppartråd på stolpar ute i skogarna, i alla fall där jag
            kommer ifrån, också har sina klara svagheter. Men självklart måste
            ett skifte ske på ett sådant sätt att det inte drabbar enskilda.
          </note>
          <note>
            Jag vill också uppmärksamma det som brukar kallas den regulatoriska
            osäkerheten, ett begrepp som innebär att en mobiloperatör som
            så önskar enligt lag ska kunna utnyttja andra aktörers nät till
            marknadsmässig kostnad och som i dag upplever att det inte fungerar.
            Framför allt råder det osäkerhet genom juridiska tvister som pågår.
            Det innebär att de i efterhand kan drabbas av stora tidigare oförutsedda
            kostnader. Det är nödvändigt att konkurrerande operatörer genom
            regleringen kan få marknadsmässiga och förutsägbara villkor för
            att utnyttja näten. Annars kommer i slutänden de enskilda abonnenterna
            att drabbas.
          </note>
          <note>
            Fru talman! Slutligen ska jag säga några ord om Posten. It-utvecklingen
            har påverkat Postens arbete på minst två sätt, dels innebär mejlandet
            färre vanliga brev, dels ökar postbefordran genom den fjärrhandel
            som ökar med internet som redskap.
          </note>
          <note>
            I denna utveckling vill jag betona två frågor: närhet och tillförlitlighet.
            Det är för Centerpartiet en prioriterad fråga att posten fortsätter
            att nå ut till alla så att långa avstånd till brevlådor undviks.
            Det är också viktigt att veta att uppställda mål om tider med
            mera verkligen håller. Det är faktiskt viktigare än snabbheten
            som sådan då ju meddelanden som behöver gå snabbt i dag ofta sker
            på andra vägar, via mejl, telefonsamtal eller sms.
          </note>
          <note>
            Frågan är om inte en gemensam distribution av morgontidning och
            post en dag senare skulle vara en bättre lösning än olönsam hantering
            av tidningar och post i olika omgångar som leder till krav på
            längre avstånd mellan brevlådorna. Jag vet att inte bara svensk
            lag utan även EU-direktiv här kan komma in i bilden. Jag menar
            ändå att det behövs ett omtag på detta område för att långsiktigt
            bibehålla en service till alla till rimliga kostnader, för även
            om de flesta av oss i dag omfattar och bejakar den nya tekniken
            finns ett behov av grundläggande service av post och tidningar
            kvar. Det finns trots allt de som varken kan eller vill göra dator
            och internet till sina verktyg, och de ska också kunna få en grundläggande
            service.
          </note>
          <note type="speaker">
            Anf. 158 MONICA GREEN (S) replik:
          </note>
          <note>
            Fru talman! Tack så mycket för inlägget! Eftersom vi hörde en
            centerpartist här och Centerpartiet står för it-infrastrukturen
            och näringspolitiken, i alla fall inom regeringen, kanske det
            är lämpligt att ställa frågorna till en centerpartist. Då har
            jag några frågor här.
          </note>
          <note>
            Varför tog det åtta månader från det att den digitala agendan
            presenterades, där det stod att det skulle komma en digitaliseringskommission,
            att få en digitaliseringskommission på plats? Den tillsattes i
            dag, alltså åtta månader senare. Varför tog det så lång tid?
          </note>
          <note>
            Min nästa fråga är: När kommer nästa it-proposition? Regeringen
            valde ju att presentera sina förslag i en digital agenda och att
            inte komma med dem i en proposition till riksdagen. Kommer det
            en it-proposition? Och kommer det en proposition om e-legitimation
            framöver?
          </note>
          <note>
            Dessutom vill jag lägga till frågan om den regulatoriska osäkerheten,
            för jag noterade att Göran Lindell vill ha en lösning på den.
            Bra! Kan jag tolka det som ett besked från regeringspartierna
            om att ni ska snabba på den osäkerheten, eller hur ska jag tolka
            inlägget?
          </note>
          <note type="speaker">
            Anf. 159 GÖRAN LINDELL (C) replik:
          </note>
          <note>
            Fru talman! Tack för många frågor! Jag måste nog tyvärr erkänna
            att jag blir svaret skyldig på en hel del av dem. Låt vara att
            jag tillhör samma parti som apostroferade ministrar, som jag är
            mycket stolt över, men jag har inte den täta kommunikationen att
            jag i detalj kan beskriva vad de håller på med. Om jag hade det
            kanske jag inte hade kunnat göra det ändå.
          </note>
          <note>
            När det gäller detta med den digitala agendan och digitaliseringskommissionen
            uppfattar jag att dess roll i första hand är att följa upp och
            hålla koll på vad som händer och sker i det pågående arbetet.
            Jag inbillar mig då att det inte är så förtvivlat bråttom att
            den kommer i gång i första skedet utan att den kommer i den takt
            det behövs för att följa upp arbetet. Det är vad jag vet om det.
          </note>
          <note>
            När det gäller frågorna om tidsplaner och annat för ytterligare
            propositioner gällande it-området måste jag tyvärr passa. Jag
            kan dock säga att det tydligt irriterar Monica Green att inte
            tillräckligt mycket hanteras som proposition i sammanhanget. Som
            jag har förstått det har vi fattat beslut här i riksdagen om ett
            grundläggande mål för hur vi vill se på it:s utveckling i samhället,
            och det är utifrån det som regeringen jobbar. Sedan är det möjligt
            att man kan diskutera exakt var gränserna ska gå för vad som ska
            beslutas på det ena eller andra sättet.
          </note>
          <note>
            Monica Green talade om att snabba på den regulatoriska osäkerheten.
            Jag antar att hon menade att snabba på de processer som leder
            till att vi får klarhet. Såvitt jag kan förstå ligger väl frågorna
            i första hand hos berörda myndigheter som ska hantera dem och
            inte hos regeringen. Jag hoppas verkligen att det hanteras på
            ett sådant sätt att det kommer till en lösning så fort som möjligt.
          </note>
          <note type="speaker">
            Anf. 160 MONICA GREEN (S) replik:
          </note>
          <note>
            Fru talman! Jag har full förståelse för att ni inte diskuterar
            med regeringen varje dag, men jag passade på när det var en centerpartist
            som gjorde ett inlägg och tänkte att vi kanske kunde få något
            besked här. Men jag tror inte att jag fick besked i någon fråga,
            möjligtvis en diskussion om den regulatoriska osäkerheten.
          </note>
          <note>
            Det är ett jättestort problem för marknaden att det är så osäkert,
            att det tar så lång tid i de olika instanserna och att det blir
            så många överklaganden. När jag hörde inlägget här från Göran
            Lindell trodde jag att det skulle komma ett politiskt initiativ
            som ska göra att den processen kommer att gå snabbare. Men det
            betyder alltså inte inlägget här i dag.
          </note>
          <note type="speaker">
            Anf. 161 GÖRAN LINDELL (C) replik:
          </note>
          <note>
            Fru talman! Vi måste ändå hålla någorlunda reda på våra roller
            här i livet, Monica Green. Den ena är domstolarnas och den juridiska
            processen, och den andra är den politiska. Det som jag syftar
            på här, och som jag tror att vi syftar på tillsammans, är tvister
            som hanteras i ett domstolsförfarande och som vi inte politiskt
            påverkar.
          </note>
          <note>
            Jag tror att vi får finna oss i att det inte är politiska kommandon
            som kan gälla här. Men i den mån det går att påverka politiskt
            hoppas också jag att vi kan komma till klarhet så snabbt som möjligt
            och framför allt att de juridiska processerna klaras ut.
          </note>
          <note type="speaker">
            Anf. 162 CHRISTER AKEJ (M):
          </note>
          <note>
            Fru talman! Vi debatterar nu ett motionsbetänkande om it- och
            postfrågor med 44 motioner från den allmänna motionstiden. Jag
            kommer i mitt inlägg att helt fokusera på betal- och posttjänster.
            Övriga delar har tidigare, som vi hört, på ett förtjänstfullt
            sätt debatterats av min partikollega Eliza Roszkowska Öberg.
          </note>
          <note>
            Att sända meddelanden och information mellan olika personer är
            en uppfinning som har funnits länge. Det finns inga säkra uppgifter
            om när eller var det första postväsendet fanns. Vissa källor talar
            om att det var i Persien 500 f.Kr. medan andra säger att det var
            i Assyrien så långt tillbaka som 1 700 år f.Kr.
          </note>
          <note>
            Post är franska och innebär organiserad försändelse av brev och
            paket.
          </note>
          <note>
            Det som vi med säkerhet vet är att det svenska postverket skapades
            1636 på förslag av Axel Oxenstierna, och vi fick enhetsporto 1855.
            Posten som aktiebolag bildades 1994. År 1993 avreglerades postmarknaden.
            Tidigare hade det funnits brevmonopol och posten hade haft ansvaret
            för all utdelning. Nu öppnades marknaden upp och det blev fritt
            även för andra operatörer att gå in och sköta posthanteringen.
            Det har sedan dess tillkommit ett antal operatörer i vårt land,
            men fortfarande är Posten väldigt dominerande med en marknadsandel
            på över 90 procent. Den största konkurrenten är Citymail.
          </note>
          <note>
            Fru talman! Det är Post- och telestyrelsen, PTS, som ger tillstånd
            till och har tillsyn över de olika postoperatörerna och ytterst
            reglerar verksamheten via postlagen. De olika operatörerna verkar
            under samma villkor med ett undantag. Posten är den enda operatören
            som har ett rikstäckande ansvar.
          </note>
          <note>
            Organisatoriskt var Posten fram till 2009 helägd av svenska staten.
            Nu ingår Posten tillsammans med Post Danmark i en svensk-dansk
            koncern, Postnord, som till 40 procent ägs av danska staten och
            till 60 procent av svenska staten. Röstfördelningen i koncernen
            är dock 5050.
          </note>
          <note>
            Posten gjorde omfattande förändringar i sitt servicenät i början
            av 2000-talet. De traditionella postkontoren lades ned och ersattes
            av företagscenter och postombud. Många livsmedelsaffärer och bensinstationer
            blev postombud. Från att det tidigare funnits 1 800 traditionella
            postkontor öppnades 3 000 nya serviceställen över hela landet
            årsskiftet 2002/03. Det blev alltså nästan en fördubbling.
          </note>
          <note>
            Utvecklingen med ny teknik för överföring av kommunikation har
            gjort att brevantalet minskat rejält de senaste åren. Minskningen
            är runt 20 procent sedan år 2000. Fortfarande är det dock en imponerande
            mängd försändelser som skickas. Det handlar om uppemot 25 miljoner
            försändelser per dag, av vilka 20 miljoner är brev.
          </note>
          <note>
            Fru talman! Vi kan glädja oss åt att Posten redovisar mycket
            höga kvalitetssiffror. Runt 95 procent av försändelserna kommer
            fram inom föreskriven tid. Trots att vi är ett så heterogent land
            med mycket varierande förutsättningar är det i dag mindre än 1
            000 hushåll i hela landet som inte har femdagarsutdelning av post.
          </note>
          <note>
            Beträffande portosättningen är den reglerad genom en pristakskonstruktion
            för försändelser upp till 500 gram. Höjningen för dessa får motsvara
            högst ändringen i konsumentprisindex. För paket och övriga försändelser
            råder fri prissättning.
          </note>
          <note>
            PTS har utformat allmänna råd för utdelning av post. I tätort
            delas i normalfallet posten ut vid tomtgräns eller i lådsamling
            längs postutdelarens färdväg. Utanför tätort delas post normalt
            ut i lådsamling längs brevbärarens färdväg. Det nämns att det
            kan vara upp till 200 meter mellan postmottagaren och lådsamlingen.
            Det sägs också att om det finns minst två postmottagare stadigvarande
            bosatta på en sidoväg ska försändelserna delas ut där. Det anges
            även att den som på grund av ålder eller funktionshinder inte
            kan hämta sin post i lådsamling eller fastighetsbox har rätt att
            få posten utdelad vid tomtgräns eller i lägenhetsdörr.
          </note>
          <note>
            En fråga som diskuteras flitigt är om det ska krävas fastighetsboxar
            i flerfamiljshus, alltså att posten delas ut samlat vid ingången
            där var och en av de boende sedan själv får hämta sin post. I
            dag finns inget sådant krav. Dock pågår en diskussion och en strävan
            att i ökad omfattning övergå till denna utformning. Det kan emellertid
            vara svårt att i alla äldre fastigheter rent praktiskt lösa detta.
            I nybebyggelse måste det däremot självklart vara en ambition att
            skapa denna utformning.
          </note>
          <note>
            En bakgrund till detta är givetvis omsorgen om brevbärarnas hälsa
            och att de ska slippa springa i trappor, vilket visat sig ge många
            förslitningsskador.
          </note>
          <note>
            Fru talman! Jag vill beträffande postsidan ge lite faktasiffror
            som kan vara intressanta. Det är en omfattande verksamhet. I landet
            finns 38 000 postlådor som är gula eller blå. Brevbärarna som
            är basen i verksamheten är runt 12 000 till antalet. Varje dag
            får 4,2 miljoner hushåll och 500 000 företag sin post. Varje dag
            kör brevbärarna 28 000 mil, vilket motsvarar sju varv runt jordklotet.
          </note>
          <note>
            Jag ska fortsätta med att diskutera de grundläggande betaltjänsterna.
            Med detta avses att kunna betala sina räkningar, göra kontantuttag
            och sätta in dagskassor. I grunden är detta en fråga för marknaden
            att lösa, men på vissa ställen finns inte en fungerande marknad.
            Då får det offentliga gå in och stödja så att det finns tillgång
            till dessa tjänster.
          </note>
          <note>
            I takt med att samhället blir alltmer datoriserat och att allt
            fler tjänster kan skötas på egen hand via datornätet blir underlaget
            för banker och olika betaltjänstinstitut mindre på orter med låga
            invånarantal. Det är främst på dessa orter som det offentliga
            får övervaka så att det finns fungerande betaltjänster för alla.
          </note>
          <note>
            I samband med att Svensk Kassaservice avvecklades 2008 fick PTS
            i uppdrag att upphandla grundläggande betaltjänster på orter och
            landsbygd där marknaden inte erbjöd dessa tjänster. Resultatet
            av upphandlingen blev att PTS slöt avtal med Icabanken och Kuponginlösen.
            Dessa fick uppdraget i 73 glesbygdsområden och på 15 orter.
          </note>
          <note>
            Länsstyrelsen har i uppdrag att bevaka att det finns grundläggande
            betaltjänster som motsvarar samhällets behov. Särskilt ingår att
            bedöma tillgängligheten till tjänsterna för äldre och personer
            med funktionshinder.
          </note>
          <note>
            Fru talman! Regeringen har också under 2010 givit i uppdrag åt
            PTS att kartlägga och analysera behovet av grundläggande betaltjänster
            och att lämna förslag på och förbereda nödvändiga statliga insatser
            för att trygga tillgången till grundläggande betaltjänster efter
            den 22 juni 2012. Uppdraget ska delredovisas till regeringen och
            har så gjorts under utredningens gång.
          </note>
          <note>
            PTS har också fått i uppdrag att främja en marknadsdriven hantering
            av dagskassor. Det är ur konkurrenssynpunkt viktigt att varje
            näring får bära sina egna kostnader. I första hand är denna del
            en uppgift för marknaden att sköta. Tillväxtverket har intervjuat
            företag i gles- och landsbygd om hur deras behov av service ser
            ut. Det konstateras då att behovet av tillgång till dagskassehantering
            varierar kraftigt mellan olika branscher. Det är inget generellt
            problem.
          </note>
          <note>
            PTS har också inlett diskussioner med Tillväxtverket om hur man
            genom samverkan kan stödja frivilliga dagskasselösningar. Ett
            sätt är att sprida goda exempel på samverkan mellan lokala intressenter
            och kommersiella aktörer inom bank- och betaltjänstbranschen.
          </note>
          <note>
            Det är givetvis av största vikt att alla i vårt land har tillgång
            till grundläggande betaltjänster. Regeringen har, som jag här
            berört, tagit frågan på största allvar och gjort en rad insatser
            för att se till så att detta är uppfyllt.
          </note>
          <note>
            Fru talman! Jag yrkar avslutningsvis bifall till utskottets förslag
            i betänkandet.
          </note>
          <note type="speaker">
            Anf. 163 MONICA GREEN (S) replik:
          </note>
          <note>
            Fru talman! Det var en lång och spännande historia om postens
            utveckling. Det var faktiskt Gustav Vasa som en gång i tiden lade
            grunden till vår postinfrastruktur.
          </note>
          <note>
            Christer Akej är moderat, och därför vill jag ställa en fråga
            om bredbandsutbyggnaden som vi fick en beskrivning av här tidigare.
            Vad betyder återsocialisering för Christer Akej?
          </note>
          <note type="speaker">
            Anf. 164 CHRISTER AKEJ (M) replik:
          </note>
          <note>
            Fru talman! Jag vet inte varför Monica Green ställer den frågan
            till mig, för jag berörde inte det i mitt inlägg. Det jag berörde
            var posttjänsterna och betaltjänsterna. Det var viktigt för mig
            att redogöra för den imponerande postverksamhet som finns i vårt
            land och den tillgänglighet vi har. Det är mindre än 1 000 hushåll
            som inte har femdagarsutdelning trots att vi har ett land med
            så olika förutsättningar, och 95 procent av försändelserna kommer
            fram i tid. Det ska vi vara stolta över.
          </note>
          <note>
            Det är också viktigt att regeringen har tagit de tag man har
            gjort beträffande betaltjänsterna sedan Svensk Kassaservice lades
            ned. Vi har haft en utveckling med datorisering där folk gör mer
            hemma. Det finns alltså inte underlag att driva det i den formen,
            men då får man se till att det finns nya former som kan lösa det
            och är anpassade till dagens förutsättningar och behov.
          </note>
          <note>
            I det utredningsuppdrag man givit PTS med löpande avrapportering
            är en viktig bit kostnadsaspekten. Det måste vara rimliga kostnader.
            Man får inte heller gå in och rubba konkurrensen, utan olika verksamheter
            måste få konkurrera på lika villkor.
          </note>
          <note>
            Det var väl ungefär det jag berörde i mitt inlägg, Monica Green.
          </note>
          <note type="speaker">
            Anf. 165 MONICA GREEN (S) replik:
          </note>
          <note>
            Fru talman! Jag känner till det, och jag tycker också att vi
            ska ha en post värd namnet, att vi ska ha postutdelning i hela
            landet och kassaservice i hela landet. På den punkten har vi en
            reservation tillsammans med Vänsterpartiet och Miljöpartiet.
          </note>
          <note>
            Christer Akej är moderat, och jag antar att ni diskuterar sådant
            som ni skräms med ibland, som återsocialisering. Ni kanske till
            och med av misstag kan dra till med det på områden där det inte
            ens har varit statligt ägt. Som Christer Akej känner till har
            vi socialdemokrater sett till att marknaden har byggt ut bredband
            i hela landet. De kommunala bredbandspengar som Rosengren delade
            ut såg till att det byggdes även i glesbygd och på landsbygd där
            marknaden inte hade råd. Vi införde hem-pc-reformen så att det
            skulle bli möjligt för människor att ha datorer i hemmet, och
            vi införde ITIS i skolan, vilket gjorde att Sverige kom på första
            plats i mätningarna. Där har vi sedan legat kvar.
          </note>
          <note>
            Det är därför märkligt att från moderater höra ord som återsocialisering
            när det handlar om bredband. Jag undrar om Christer Akej kan förklara
            det för mig.
          </note>
          <note type="speaker">
            Anf. 166 CHRISTER AKEJ (M) replik:
          </note>
          <note>
            Fru talman! Du har hängt upp dig på det ordet, Monica Green.
            Du känner givetvis till att det är en tydlig ideologisk skillnad
            mellan ditt och mitt parti. Ditt parti står för att det är samhället
            som ska styra medborgarna och att det ska vara ett begränsat utbud;
            helst ska det bara vara ett alternativ. Vi står för mångfald och
            en tilltro till att den enskilde individen ska kunna göra sina
            val.
          </note>
          <note>
            Det har visat sig framgångsrikt inom många branscher att man
            har öppnat upp. Inte minst inom Posten har det varit framgångsrikt
            att man har tillåtit andra aktörer att komma in. Posten är fortfarande
            dominerande, men det är viktigt att man vågar öppna upp och tänka
            nytt.
          </note>
          <note>
            Från Socialdemokraterna hör man att det ska vara mer och snabbare.
            Samtidigt är det som ni lyfter fram alltid ofinansierat. Det hade
            varit klädsamt om de förslag ni lägger fram hängde samman med
            era budgetpropositioner och var finansierade.
          </note>
          <note type="speaker">
            Anf. 167 MONICA GREEN (S):
          </note>
          <note>
            Fru talman! Jag vill i detta korta inlägg säga att alla våra
            förslag är fullt finansierade. Det är ren smutskastning från Moderaterna
            när de påstår att vi inte skulle ha fullt finansierade förslag.
            Alla våra förslag är finansierade.
          </note>
          <note>
            Det var vi som såg till att Sverige hamnade i it-toppen genom
            hem-pc-reformen, genom de kommunala bredbandspengarna och genom
            ITIS i skolan. Det är jag stolt över.
          </note>
          <note>
            Överläggningen var härmed avslutad.
          </note>
          <note>
            11 § Planeringssystem för transportinfrastruktur
          </note>
          <note>
            Föredrogs
          </note>
          <note type="speaker">
            Anf. 168 LARS JOHANSSON (S):
          </note>
          <note>
            Fru talman! I denna sena timme ska vi tala om det gröna betänkandet
            med den upphetsande rubriken Planeringssystem för transportinfrastruktur
            . Även ett sådant betänkande innehåller naturligtvis ett antal
            principiellt intressanta frågor. Jag ska strax återkomma till
            det.
          </note>
          <note>
            Jag yrkar bifall till reservation 7 Naturvårdsverkets roll och
            reservation 13 Finansieringsfrågor.
          </note>
          <note>
            Betänkandet handlar om vilka förutsättningar som ska gälla för
            kommunala infrastrukturinvesteringar. Det är angelägna frågor
            med tanke på de stora behov som Kapacitetsutredningen nyligen
            har presenterat. Det står klart att snabbare handläggning krävs
            vid framtagandet av nya investeringar i järnväg, sjöfart och väg.
            Fram till 2050 förväntas i Sverige en fördubbling av import och
            export av varor jämfört med 2006. Dessutom har vi en allt större
            omfattning av persontrafik, inte minst på järnväg, eftersom pendlingsavstånden
            ökar och antalet människor som pendlar till sina jobb varje dag
            också ökar.
          </note>
          <note>
            Sveriges möjligheter att skapa tillväxt och nya jobb går därför
            genom en kraftig utbyggnad av vårt transportsystem. När vi nu
            diskuterar hur systemen för att ta fram nya investeringar ska
            se ut är det viktigt att fokusera på klimatfrågorna och styra
            utvecklingen till miljövänliga transporter och därmed minska skadeverkningarna
            på människor och miljö.
          </note>
          <note>
            Fru talman! Åtgärder för att minska koldioxidutsläpp måste därför
            stå i förgrunden. Det finns goda exempel på att godstransporter
            på järnväg kan minska utsläppen. Ett exempel är järnvägstransporterna
            till Göteborgs hamn som har tredubblats sedan 2002. Den årliga
            miljövinsten jämfört med lastbilstransporter på denna transportsträcka
            är 50 000 ton mindre koldioxidutsläpp.
          </note>
          <note>
            I Socialdemokraternas förslag har vi utgått från den parlamentariska
            utredningen Transportinfrastrukturkommitténs bedömningar. Jag
            noterar att ledamöterna Annelie Enochson, Jan-Evert Rådhström
            och Lars Tysklind som är här i kammaren inte längre står bakom
            de förslag som man var med och sade ja till i kommittén. Det gäller
            bland annat Naturvårdsverkets rätt att överklaga beslut enligt
            väglagen eller banlagen; där var utredningen dessutom enig. Lars
            Tysklind kan senare förklara varför han och hans kamrater har
            ändrat uppfattning. Vi beklagar detta och har reserverat oss till
            förmån för utredningens förslag.
          </note>
          <note>
            I vår motion har vi pekat på flera förslag för att snabba upp
            hanteringsordningen, till exempel att stora strategiska projekt
            som är centrala för att uppnå Sveriges klimat- och utvecklingsmål
            ska kunna klassas som riksintresse. Krav kan då ställas på kommunerna
            att snabbt ta fram detaljplaner för projektens genomförande.
          </note>
          <note>
            Trafikverket bör dessutom ges ett tydligt uppdrag att pröva nya
            kostnadseffektiva upphandlingsmodeller.
          </note>
          <note>
            Fru talman! En annan fråga som är av stort intresse är frågan
            om medfinansiering, framför allt från kommunerna. Regeringen arbetar
            med kommunal medfinansiering som en förutsättning för och grundläggande
            del av finansieringen av statlig infrastruktur. Man går där väldigt
            långt. Vi har sagt att vi tycker att det är helt okej att man
            använder trängselskatter för att finansiera infrastruktur, men
            det ska gälla både vägar och kollektivtrafik.
          </note>
          <note>
            Man kan diskutera banavgifter för att bygga industrispår. Man
            kan diskutera markvärden i kommunerna som en del i finansieringen
            av infrastruktursatsningarna. Det strider helt mot vår uppfattning
            att investeringar i statliga vägar och järnvägar ska kräva kommunala
            skattemedel. Det är inte rimligt, som nu sker, att man vältrar
            över kostnaderna på kommuner och regioner.
          </note>
          <note>
            Det får konstiga konsekvenser. Jag ska ge ett exempel från min
            egen hembygd. 30 procent av svensk utrikeshandel går genom Göteborgs
            hamn. En stor andel transporteras till och från hamnen på järnväg.
            Det är ett enkelspår, och snart finns det inte mer kapacitet kvar
            att utnyttja. Trafikverket, näringslivet och Göteborgs stad är
            överens om att kapaciteten snart är noll. Vad gör man? Regeringen
            begär medfinansiering för att tidigarelägga utbyggnaden av ett
            dubbelspår till 2014, i det här fallet en särskild bro, Marieholmsbron,
            så att det blir ett så kallat industrispår. Det är en delsträcka
            på en och en halv kilometer. Det är en del av den totala sträckan
            på tio kilometer. Skattebetalarna i Göteborg och Västra Götalandsregionen
            får betala flera hundra miljoner kronor för att detta projekt
            tidigareläggs med fyra år till 2014. Det är pengar som egentligen
            skulle gå till skola, vård och omsorg som går till en statlig
            infrastrukturinvestering som är en angelägenhet för hela landet.
          </note>
          <note>
            Det är bara ett exempel. Det finns fler exempel. Men jag tar
            detta som ett konkret exempel eftersom jag känner till det ganska
            väl.
          </note>
          <note>
            Det är en mycket konstig utveckling som vi får i Sverige. Staten
            talar ofta om att finansieringsprincipen ska gälla mellan stat
            och kommun. Men när staten själv inte längre anser sig vara beredd
            att finansiera sina investeringar går man till kommunen som ska
            ta kommunala skattemedel för att delta i finansieringen. Det måste
            väl ändå vara brist på konsekvens från regeringens sida och från
            de borgerliga partiernas sida som fortsätter att driva denna linje?
          </note>
          <note>
            Jag kan konstatera att kommunen för övrigt har eget ansvar för
            kommunala vägar och för den egna infrastrukturen. Men det blir
            mycket knepigt om kommunerna ska vara med och betala för statliga
            investeringar. Det kan dessutom leda till en felaktig prioritering.
            Den kommun eller den region som är beredd att betala får en infrastrukturinvestering
            innan en annan kommun får en infrastrukturinvestering som kanske
            är viktigare. Men det kanske är en fattig kommun eller en fattig
            region som inte har råd. Då blir det en felaktig prioritering
            av det som staten ska ta ett samlat ansvar för.
          </note>
          <note>
            I fråga om detta borde ni på den borgerliga kanten tänka om.
            Om vi ska hålla fast vid finansieringsprincipen i andra sammanhang
            borde den även gälla i detta sammanhang.
          </note>
          <note>
            Fru talman! Avslutningsvis vill jag deklarera vår färdriktning
            för framtiden. Vi vill ha kraftigt ökade investeringar i järnväg
            och sjöfart. Biobränsle och energisnåla fordon ska prioriteras.
            Trängselskatt ska gälla utländska fordon. Vägslitageavgift ska
            gälla för tunga fordon. Och kommunala skattemedel ska inte gå
            till statliga vägar.
          </note>
          <note>
            I detta anförande instämde Monica Green, Lars Mejern Larsson,
            Leif Pettersson och Suzanne Svensson (alla S).
          </note>
          <note type="speaker">
            Anf. 169 ANNIKA LILLEMETS (MP):
          </note>
          <note>
            Fru talman! För oss i Miljöpartiet är det positivt om planeringen
            av järnvägar och vägar sker snabbare än i dag. Samtidigt vill
            vi värna miljöskyddet och demokratin genom att stärka allmänhetens
            möjligheter till insyn och delaktighet i planeringsprocessen.
            Vi anser inte att det är miljölagstiftningen som är orsaken till
            att infrastruktur försenas.
          </note>
          <note>
            Därför föreslår vi förbättringar på flera punkter och motsätter
            oss försämringar som regeringen vill införa. Jag vill ta upp några
            av dem som hanteras i propositionen om planeringsprocessen för
            transportinfrastruktur.
          </note>
          <note>
            Sedan flera år tillbaka förutsätts att förslag till åtgärder
            i transportsystemet ska analyseras och prioriteras utifrån fyrstegsprincipen.
            Den innebär att man vid infrastrukturplanering i första hand ska
            pröva åtgärder som minskar transportbehoven och påverkar val av
            transportsätt. I andra hand ska man pröva hur det befintliga transportsystemet
            kan utnyttjas effektivare. Därefter ska åtgärder i form av om-
            och tillbyggnad övervägas, och först i sista hand ska nybyggnad
            av infrastruktur prövas.
          </note>
          <note>
            Principen nämns ofta, men alltför lite tid och kraft läggs på
            steg 1- och steg 2-åtgärder. Politiker och andra har ofta redan
            i förväg ställt in sig på att bygga en ny väg eller järnväg, och
            fyrstegsprincipen tas inte på fullt allvar i planeringen. För
            inte är det fyrstegsprincipen som har inspirerat till den sexfiliga
            motorvägen Förbifart Stockholm eller för den delen nedmonteringen
            av järnvägen. Om den verkligen tillämpas kan planeringsprocessen
            snabbas på samtidigt som resurser sparas och miljöpåverkan minskas.
            Därför vill vi att fyrstegsprincipen upphöjs till lag.
          </note>
          <note>
            Om regeringens proposition går igenom riskerar allmänhetens insyn
            och påverkansmöjlighet att minska. Regeringen vill nämligen ersätta
            de olika delarna i dagens planering med en fortlöpande process.
            Det är oklart i vilken utsträckning detta betyder att medborgare
            och organisationer även i ett senare skede bjuds in till möten
            och ges möjlighet att reellt påverka planeringen. Det räcker inte
            med ett samråd i början av en planeringsprocess. Då har ännu inte
            alla konsekvenser av ett projekt hunnit belysas och den slutliga
            lösningen presenterats. Det är därför viktigt att hålla samråd
            både i början, innan planerna har sjösatts, och senare, när de
            har tydliggjorts genom en miljökonsekvensbeskrivning och andra
            fördjupade studier.
          </note>
          <note>
            Dagens system med förstudie, utredning och arbetsplan med samråd
            i minst två av dessa delar är tydligt, medan regeringens förslag
            är mer öppet för olika tolkningar. Dagens system bör därför behållas.
            Detta utesluter inte heller en fortlöpande process där olika intressenter
            kontinuerligt informeras om hur planeringen fortskrider.
          </note>
          <note>
            En seriös dialog med alla berörda i ett tidigt skede kan spara
            mycket tid och pengar, helt i linje med fyrstegsprincipen. Som
            det nu är kommer ofta lokala boendeföreningar, naturskyddsföreningar
            med flera in för sent i processen då myndigheter och politiker
            redan har låst sig vid en viss lösning. Det ska alltså vara samråd
            och dialog både tidigt och sent.
          </note>
          <note>
            Det är allvarligt att regeringen vill försämra miljöskyddet på
            flera avgörande punkter. Man föreslår till exempel att ingen miljökonsekvensbeskrivning,
            mkb, ska behöva göras om ett järnvägs- eller vägprojekt inte kan
            antas medföra betydande miljöpåverkan, som man kallar det. Beslutet
            om vad som är betydande ska fattas av länsstyrelsen.
          </note>
          <note>
            Miljöpartiet anser att mkb är ett av de bästa verktygen för att
            säkra miljöskyddet. Risken är stor att länsstyrelsernas underlag
            utformas för att övertyga om att det inte är fråga om betydande
            miljöpåverkan i stället för att belysa de verkliga konsekvenserna.
            Vad som är betydande kan också värderas högst olika, och det som
            är betydande för en lokalbefolkning kanske inte uppfattas så av
            en länsmyndighet. Tolkningen skiljer sig också åt mellan olika
            länsstyrelser i Sverige, och Naturvårdsverket utreder nu frågan.
          </note>
          <note>
            Vidare vill regeringen ta bort det generella biotopskyddet för
            väg- och järnvägsbyggen enligt fastställda vägplaner eller järnvägsplaner.
            Men det är en viktig skyddsform för att bevara den biologiska
            mångfalden i landet. Genom biotopskyddsområden kan små mark- och
            vattenområden som är livsmiljö för hotade djur- eller växtarter
            skyddas. Det kan vara alléer, odlingsrösen, åkerholmar och liknande.
          </note>
          <note>
            Miljöpartiet anser också att miljöprövningen på sikt bör göras
            av en oberoende prövningsinstans. Regeringen däremot vill avskaffa
            den obligatoriska tillåtlighetsprövningen av vägar och järnvägar.
          </note>
          <note>
            Tvärtemot vad utredningen om planeringsprocessen vill föreslår
            regeringen att Naturvårdsverket inte längre ska ha rätt att överklaga
            beslut enligt väglagen. Om länsstyrelserna ensamma ska bevaka
            statens intressen försvagas miljöskyddet. Länsstyrelserna är nämligen
            i praktiken utsatta för regionalt tryck att exploatera. Vi vill
            i stället utöka Naturvårdsverkets rätt att överklaga till att
            gälla även järnvägsbyggen enligt banlagen. Risken för att detta
            skulle orsaka längre planeringstid bedömer vi som liten. Med mer
            resurser till länsstyrelserna och Naturvårdsverket för att handlägga
            väg- och järnvägsbyggen kan planeringen gå snabbare och miljöskyddet
            stärkas, medborgarinflytandet värnas och fyrstegsprincipen och
            därmed hushållningen med resurser bättre följas.
          </note>
          <note>
            Fru talman! Det är viktigt att våra gemensamma resurser används
            klokt, till rätt ändamål och så att vi får så mycket som möjligt
            för skattepengarna. Riksrevisionens granskning av stora järnvägsinvesteringar
            har tyvärr visat på allvarliga brister i kostnadskontrollen av
            projekten. Regeringen och Banverket, som det var då, har inte
            gjort tillräckligt. Det är illa. När slutnotan för projekten blir
            mycket högre än väntat äventyras hela den nationella planen för
            transportsystemet. Om beslut om satsningar på infrastrukturprojekt
            har tagits med bristande underlag och planer baseras på grova
            underskattningar av verkliga kostnader kommer pengarna inte att
            räcka för att göra det som har planerats.
          </note>
          <note>
            Det behövs en fördjupad analys av möjliga kostnadsökningar i
            den aktuella nationella planen och en uppdatering av alla de större
            väg- och järnvägsprojekten utifrån eventuella kostnadsökningar.
          </note>
          <note>
            Dessutom bör Trafikverket omprioritera projekten ur ett trafikslagsövergripande
            perspektiv för att säkerställa att de bidrar till att uppnå de
            nationella miljökvalitetsmålen likaväl som de transportpolitiska
            målen.
          </note>
          <note>
            Riksrevisionen har också nyligen påvisat att de koldioxidutsläpp
            som följer av den befintliga infrastrukturplanen är gravt underskattade.
            För att komma till rätta med det och bygga ett hållbart transportsystem
            behövs rejält ökade satsningar på järnväg och kollektivtrafik.
            När den nationella planen revideras måste därför satsningarna
            på järnväg ökas under planperioden fram till 2021 eller resurser
            föras över från väg till järnväg.
          </note>
          <note>
            Det finns ytterligare aspekter på finansiering av statlig infrastruktur.
            Vi i Miljöpartiet anser att grundprincipen är att det är statens
            ansvar och ser med stor oro på en utveckling där kostnaderna vältras
            över på kommuner och landsting.
          </note>
          <note>
            Infrastruktursatsningar ska göras utifrån nationella behov och
            inte styras av enskilda kommuners ekonomi. Det är oacceptabelt
            om fattiga delar av landet aldrig får välbehövlig infrastruktur.
            Totalt sett blir det en dålig hushållning. Men medfinansiering
            kan vara befogad där det finns starka näringslivsintressen. Till
            exempel är det rimligt att gruvbolag bidrar till infrastruktur
            för att frakta den malm de bryter.
          </note>
          <note>
            Slutligen vill jag nämna att vi vill införa en miljömässigt och
            geografiskt differentierad lastbilsskatt. En sådan skatt kan också
            bidra till att finansiera infrastrukturinvesteringar. Det är en
            viktig del av den gröna skatteväxling som måste påskyndas för
            att transportsektorn ska kunna nå de klimatmål som riksdagen beslutat
            om. Redan våren 2008 enades Klimatberedningen, med representanter
            för samtliga riksdagspartier, om att Sverige bör införa en kilometerskatt
            för tunga fordon för att minska klimatpåverkan. Det är hög tid
            att detta blir verklighet.
          </note>
          <note>
            Fru talman! Jag står givetvis bakom alla våra reservationer,
            men för tids vinnande yrkar jag bifall bara till reservation 7
            om Naturvårdsverkets roll och reservation 11 om fyrstegsprincipen.
          </note>
          <note type="speaker">
            Anf. 170 TONY WIKLANDER (SD):
          </note>
          <note>
            Fru talman! Jag yrkar inledningsvis bifall till reservation 16
            under punkt 15. Det handlar om ökat stöd till forskning avseende
            elfordon.
          </note>
          <note>
            Den långsiktiga ambitionen för Sveriges fordonsflotta är att
            den 2030 ska vara oberoende av fossila bränslen, och det är verkligen
            en hög ambition. Ska vi nå dit är det synnerligen angeläget att
            vi stöder forskning som hör till den tekniken.
          </note>
          <note>
            Det är viktigt att staten ökar incitamenten för att köra elbil.
            Det kan man naturligtvis delvis uppnå genom skattereduktioner.
            Men framför allt handlar det återigen om teknisk utveckling. Jag
            föreställer mig att alla ingen nämnd och ingen glömd vill minska
            oljeberoendet i mesta möjliga mån. Vad gäller elbilarnas utveckling
            ser man många lovande innovationer dyka upp. Men de är alltså
            fortfarande otillräckliga. Vi lär få nöja oss med hybridbilar
            ett bra tag.
          </note>
          <note>
            Flaskhalsarna hoppas jag inte förblir i all evighet. Vad avser
            elbilarna är de två: utvecklingen av effektiva batterier samt
            effektiva och snabba laddningsmöjligheter. Även där görs väldigt
            ambitiösa försök. Man följer teknik, tidskrifter och fackpress.
            Jag tror därför, fru talman, utan att gå in på detaljer, att när
            elbilen presterar 30 eller 40 mil på en laddning och kan laddas
            om på cirka en halvtimme kommer den mycket snabbt att dominera
            på våra vägar, till stor fromma för miljön.
          </note>
          <note>
            Som sagt yrkar jag bifall till reservation 16 under punkt 15
            och i övrigt bifall till förslaget i betänkandet.
          </note>
          <note type="speaker">
            Anf. 171 SIV HOLMA (V):
          </note>
          <note>
            Fru talman! Betänkandet behandlar propositionen Planeringssystem
            för transportinfrastruktur med tre följdmotioner, sju motionsyrkanden
            med anledning av Riksrevisionens granskning av kostnadskontroll
            i stora järnvägsinvesteringar plus ett antal motionsyrkanden från
            allmänna motionstiden 2011.
          </note>
          <note>
            Vänsterpartiet har nio reservationer. Jag står bakom samtliga,
            men jag yrkar bifall endast till fyra av dessa. Det gäller reservation
            6 under punkt 5 om undantag från krav på miljökonsekvensbeskrivning,
            som förutom Vänsterpartiet även Miljöpartiet står bakom, reservation
            7 under punkt 6 om Naturvårdsverkets roll, som förutom Vänsterpartiet
            även Miljöpartiet och Socialdemokraterna står bakom, reservation
            11 under punkt 11 om fyrstegsprincipen, som förutom Vänsterpartiet
            även Miljöpartiet står bakom, samt reservation 14 under punkt
            13 om finansieringsfrågor, som är en egen V-reservation.
          </note>
          <note>
            Fru talman! Regeringens proposition innehåller en modell för
            hur de ekonomiska delarna i planeringssystemet kan vara uppbyggda
            och hur regeringen vill att systemet ska knytas till den statliga
            budgetprocessen. Den föreslår en rullande planering där de långsiktiga
            åtgärdsplanerna följs upp genom årliga beslut om vilka projekt
            som kan startas med hänsyn till ekonomi och aktuellt planeringsläge.
            Förslaget går också ut på att den fysiska planeringen av transportinfrastrukturen
            sker i en sammanhållen planeringsprocess i stället för dagens
            process, som görs i flera steg och där en förberedande studie
            görs inom ramen för den långsiktiga ekonomiska planeringen.
          </note>
          <note>
            Regeringen föreslår förenklade förfaranden i planeringssystemet.
            Den föreslår att den obligatoriska tillåtlighetsprövningen enligt
            miljöbalken av vissa vägar och järnvägar avskaffas. Bygglov ska
            krävas i färre fall. Dessutom ska fastighetsägare få större möjligheter
            att få sin fastighet inlöst tidigare i planeringsprocessen.
          </note>
          <note>
            Fru talman! Vänsterpartiet delar regeringens bedömning om behovet
            av förenklingar i planeringsprocessen när man bygger transportinfrastruktur,
            och det finns förslag som är motiverade. Men vi anser att ett
            flertal förslag innebär försämringar för miljöskydd, rättssäkerhet
            och demokratiskt inflytande.
          </note>
          <note>
            Riksdag och regering har vid ett flertal tillfällen lyft fram
            betydelsen av att åtgärder i transportsystemet analyseras och
            prioriteras utifrån den så kallade fyrstegsprincipen. Propositionen
            saknar förslag på tydliga styrmedel för att fyrstegsprincipen
            ska tillämpas. Vänsterpartiet anser därför att den ska upphöjas
            till lag. Det behövs för att tillämpningen ska säkerställas. Den
            lägger grunden till ett systemtänkande med ekologiska och ekonomiska
            fördelar.
          </note>
          <note>
            I det första steget ska man överväga och pröva om åtgärder påverkar
            efterfrågan på transporter och på vilket sätt man ska transportera.
            I andra steget ska åtgärder som ger effektivare användning av
            befintlig infrastruktur vidtas. Tredje steget går ut på begränsade
            ombyggnadsåtgärder, förbättringsåtgärder och ombyggnad av befintlig
            infrastruktur som behövs för att göra något åt trafikproblemen.
            Det fjärde steget handlar om nyinvesteringar och större ombyggnadsåtgärder,
            det vill säga om ny mark ska tas i anspråk för exempelvis nya
            ban- och vägsträckningar eller större ombyggnadsåtgärder.
          </note>
          <note>
            Fru talman! Regeringen anser att man behöver använda alternativ
            finansiering i varierande grad över tid. Den ska ha tydlig koppling
            till det nya planeringssystemet och statsbudgeten. Vänsterpartiet
            vill än en gång tydliggöra bristerna i det nuvarande systemet
            med finansiering av infrastrukturen.
          </note>
          <note>
            Budgetlagen föreskriver att investeringar i infrastruktur i normalfallet
            ska finansieras via anslag i statsbudgeten. Det innebär att investeringarna
            redovisas som kostnader i takt med att utgifterna uppstår. Konsekvensen
            blir att kostnaderna för investeringar i infrastruktur direktavskrivs.
            Det är ett märkligt förfarande. En investering i infrastruktur
            är något som används över en lång tidsperiod. En rimlig ordning
            är därför att kostnaderna för en sådan investering fördelas över
            hela denna tidsperiod.
          </note>
          <note>
            Vänsterpartiet menar att staten, i likhet med kommuner, landsting
            och företag, bör införa en investeringsbudget. Det innebär att
            staten kan fördela investeringskostnaderna över hela investeringens
            livslängd. Frågan om att ändra redovisningsprinciperna är komplicerad,
            och en ändring måste naturligtvis föregås av en grundlig parlamentarisk
            utredning. Det är viktigt att staten har samma avskrivningsregler
            som kommuner och landsting. Regeringen bör ges i uppdrag att ändra
            budgetlagen så att lånefinansiering kan utgöra huvudprincip för
            investeringar i transportinfrastrukturen. Med lånefinansieringsmodellen
            skulle nuvarande effektivitetsförluster genom medfinansiering
            från kommuner och privata aktörer kunna undvikas.
          </note>
          <note>
            Vänsterpartiet delar Småkoms bedömning att ökat lokalt inflytande
            över den nationella och infrastruktursinriktade planeringen aldrig
            kan motiveras efter förmågan att kunna ge kommunala bidrag till
            statliga ansvarsområden. De rika kommunerna ska inte gynnas, och
            prioriteringsordningen ska inte kunna förbigås.
          </note>
          <note>
            Med finansieringslösningar genom offentlig-privat samverkan OPS
            sker en glidning i inflytande och kontroll över infrastruktursatsningarna.
            Tid, resurser och kostnader för upphandlingsprocessen stjäl utrymme
            från projekt som inte är lika intressanta för privata aktörer.
          </note>
          <note>
            Medborgare, medier och folkvalda har dessutom inte någon som
            helst insyn i privata företags verksamheter, till skillnad från
            vad som gäller inom den statliga eller den kommunala sfären. Vänsterpartiet
            menar att infrastrukturinvesteringar ska beslutas av demokratiska
            organ och förvaltas med öppen insyn i verksamheten.
          </note>
          <note>
            Fru talman! Regeringen föreslår att den nuvarande obligatoriska
            tillåtlighetsprövningen av vägar och järnvägar som omfattas av
            vissa kriterier i miljöbalken avskaffas. I stället ska Trafikverket
            välja ut vilka vägar och järnvägar som bör bli föremål för regeringens
            tillåtlighetsprövning.
          </note>
          <note>
            Vänsterpartiet menar att detta riskerar att försvaga både miljöskydd
            och rättsäkerhet och att miljöprövningen på sikt bör göras av
            en oberoende prövningsinstans, exempelvis mark- och miljödomstol.
            Dagens ordning tycker vi är bättre, och därför bör regeringens
            förslag avslås.
          </note>
          <note>
            Fru talman! Regeringen föreslår också att Naturvårdsverkets rätt
            att överklaga beslut enligt väglagen ska tas bort. Regeringen
            tycker att det räcker med länsstyrelserna som på regeringens uppdrag
            ska bevaka och samordna statens intressen.
          </note>
          <note>
            Vänsterpartiet menar att regeringen med förslaget försvagar miljöskyddet.
            Naturvårdsverket är den myndighet som ska vara samlande för miljöarbetet
            i landet. Det har, enligt vår mening, de bästa förutsättningarna
            att bevaka miljöintressen med suveränitet. Vi håller med om Transportinfrastrukturkommitténs
            förslag att Naturvårdsverket ska få rätt att överklaga beslut
            enligt banlagen på motsvarande sätt som gäller enligt väglagen.
          </note>
          <note>
            Fru talman! Regeringen föreslår slutligen att om väg- eller järnvägsprojekt
            inte kan antas medföra en betydande miljöpåverkan ska det inte
            behövas någon miljökonsekvensbeskrivning. Vänsterpartiet anser
            att en sådan beskrivning alltid ska upprättas eftersom det är
            svårt att bedöma projektets miljöpåverkan i ett tidigt skede.
            Dessutom saknas en enhetlig bedömning hos länsstyrelserna om vad
            betydande miljöpåverkan är. Det är ytterligare ett skäl till att
            avvisa regeringens förslag.
          </note>
          <note type="speaker">
            Anf. 172 GUNNAR HEDBERG (M):
          </note>
          <note>
            Fru talman! Vi måste alltid i våra uppgifter sträva efter att
            använda de resurser som finns och de offentliga medlen på ett
            så effektivt sätt som möjligt. Det är inte bara viktigt för att
            pengarna i sig ska göra så mycket nytta som det går utan också
            för att det som ska åstadkommas med infrastrukturen har stor betydelse
            för människors möjligheter att kunna bo och arbeta där de vill
            och kan och för att jobben och människorna fortsätter växa.
          </note>
          <note>
            I regeringens proposition 2011/12:118 lägger regeringen fram
            ett antal förslag till förbättringar i planeringssystemet för
            infrastruktur. Förslagen grundar sig på ett antal underlag, framför
            allt från den så kallade Transportinfrastrukturkommittén.
          </note>
          <note>
            Huvudpunkterna i förslaget till ett bättre planeringssystem för
            infrastrukturen innebär att den ekonomiska planeringen ska knytas
            fastare till den statliga budgetprocessen och att den långsiktiga
            ekonomiska planeringen ska kompletteras med årliga beslut om vilka
            byggprojekt som kan starta med hänsyn till budgetramarna och det
            aktuella planeringsläget.
          </note>
          <note>
            Det sista är inte minst viktigt. Vi har många gånger mött överklaganden
            som kan vända upp och ned på de mest välgrundande förhoppningar.
            Det är därför väldigt viktigt att man kopplar ihop detta.
          </note>
          <note>
            Den tredje punkten i propositionen som är viktig är att den fysiska
            planeringen, som i dag består av flera skeden, görs om till en
            sammanhållen process.
          </note>
          <note>
            Allt detta sker i syfte att pengarna ska användas bättre. Det
            ska ligga i samklang med budgetarbetet och med vad som är fysiskt
            möjligt att åstadkomma.
          </note>
          <note>
            Denna proposition och det betänkande vi behandlar är inget ensamt
            ärende. Det är en del i en kedja som kan sägas ha haft sin start
            2008 med den infrastrukturproposition som då lades fram och behandlades.
            Sedan har det kommit utredningar och andra underlag som givit
            grund för det beslut som vi diskuterar i dag. Förnyelsen fortsätter
            sedan med den infrastrukturproposition som kommer i höst.
          </note>
          <note>
            Det finns en rad motioner och reservationer knutna till ärendet.
            Vi har hört tidigare talare referera till en del av dem. Det är
            intressant att kommentera ett par förslag.
          </note>
          <note>
            Lars Johansson tog avstånd från medfinansiering. Det var därför
            intressant att höra att Vänsterpartiet kan tänka sig något när
            det gäller gruvor och liknande.
          </note>
          <note>
            Jag skulle vilja ta ett solskensexempel på medfinansiering. Det
            är Citybaneförhandlingen med Mälarlänen. Det är en viktig medfinansiering
            eftersom den skapar nya förutsättningar för framtiden. Tack vare
            förhandlingen kunde en systemsyn för Citybanearbetet åstadkommas.
            MIAB-avtalet som hade legat som en surdeg mellan Kommunsverige,
            om vi får kalla det så, och staten kunde lösas ut.
          </note>
          <note>
            Medfinansieringsöverenskommelsen upplevdes så viktig och var
            så starkt förankrad och så välmotiverad att alla kommuner och
            landsting i alla län kring Mälaren kunde enas om denna medfinansiering.
            Till och med kommuner som inte hade järnväg inom sitt område ställde
            upp med pengar i medfinansieringen eftersom den var så betydelsefull
            för jobb, utveckling, hållbarhet och miljö.
          </note>
          <note>
            Medfinansiering kan därför inte bara viftas bort med att någon
            köper sig före i kön. Frågan om medfinansiering återkommer och
            preciseras i höstens infrastrukturproposition. Då ges vi möjlighet
            att utveckla den delen, som inte är någon huvudfråga i detta betänkande.
          </note>
          <note>
            I en motion och reservation knutna till dagens ärende vill Socialdemokraterna
            att den regionala utvecklingsplaneringen även ska omfatta fysisk
            planering. Menar ni att kommunerna inte längre ska ha bestämmandet
            över den fysiska planeringen i sin kommun?
          </note>
          <note>
            Alltsedan Sverige organiserades har det varit en viktig uppgift
            för kommunerna att utföra den fysiska planeringen nära och i dialog
            med medborgarna.
          </note>
          <note>
            Överkommunal planering kan bara bli framgångsrik om starka, självständiga
            kommuner samverkar. Jag hoppas att ert förslag är en olycklig
            formulering av det som kan vara en ambition om samverkan mellan
            kommuner.
          </note>
          <note>
            Fru talman! Jag yrkar bifall till utskottets förslag, som är
            ett viktigt steg för bättre transporter.
          </note>
          <note>
            I detta anförande instämde Jessica Rosencrantz och Eliza Roszkowska
            Öberg (båda M) samt Lars Tysklind (FP).
          </note>
          <note type="speaker">
            Anf. 173 LARS JOHANSSON (S) replik:
          </note>
          <note>
            Fru talman! Det kan tyckas som att Citybanan och den medfinansiering
            som där finns var ett solexempel, Gunnar Hedberg. Men då ska man
            komma ihåg att under denna process sade staten: Om ni inte går
            in tillsammans och deltar i medfinansiering blir det ingen satsning!
            Det var alltså en utpressning mot kommunerna och mot kommunfullmäktige.
            Många ledamöter i de olika kommunernas fullmäktigeförsamlingar
            har beskrivit just denna situation.
          </note>
          <note>
            Man kommer inte runt huvudfrågan, nämligen att Citybanan är en
            statlig angelägenhet och en riksangelägenhet. Varför ska då enskilda
            kommuner med sina skattemedel vara med och finansiera ett sådant
            projekt?
          </note>
          <note>
            Det finns andra exempel på samma sak som man kan se i Västra
            Götalandsregionen, där kommunerna för att de ska kunna vara med
            i medfinansiering har sagt: Vi klarar inte detta fullt ut själva,
            men däremot kan regionen gå in och ta kostnaden för den medfinansiering
            för att få fram olika projekt som vi i de mindre kommunerna ska
            stå för!
          </note>
          <note>
            Hur man än gör i sammanhanget hamnar man i slutändan i situationen
            att man med kommunala skattemedel ska finansiera gemensamma angelägenheter
            inom infrastrukturen, alltså statliga vägar och järnvägar. Jag
            kan inte se annat än att det är ett brott mot den finansieringsprincip
            som har varit gällande tidigare mellan kommun och stat.
          </note>
          <note type="speaker">
            Anf. 174 GUNNAR HEDBERG (M) replik:
          </note>
          <note>
            Fru talman! Jag tycker att det är viktigt att vi slår fast att
            staten har grundansvaret. Men sedan måste vi också se alla de
            möjligheter som finns med medfinansieringen. Och visst sade staten:
            Vi vill ha pengarna för att göra den lokala, nationella och regionala
            satsningen på Citybanan! Men då var vi som företrädde länen inte
            dummare än att vi sade att vi måste kunna använda Citybanan också.
            Då kom vi in i den produktiva dialogen mellan stat och omgivande
            län där man kunde komma loss med ett antal projekt som gjorde
            att Citybanans värde ökade i och med att länen stoppade in pengar.
          </note>
          <note>
            Men staten fick då också upp ögonen för att här måste göras mycket
            annat. Här måste göras ett dubbelspår förbi Gamla Uppsala, och
            här måste man lösa problematiken med Mälarbanan och Svealandsbanan.
            På så sätt är detta en solskenshistoria från början till slut
            när det gäller medfinansiering.
          </note>
          <note>
            Jag tror att det är viktigt att man i denna typ av diskussioner
            inte säger att vi nu bara ska hålla oss till nuvärdeskvot eller
            någonting annat. I en dynamisk värld som den vi lever i, där gårdagen
            är vitt skild från i dag och vitt skild från i morgon, måste vi
            hela tiden bygga in dynamiska moment. Därför gäller det att vi
            håller ögonen öppna och använder alla de möjligheter som finns
            för en positiv utveckling.
          </note>
          <note type="speaker">
            Anf. 175 LARS JOHANSSON (S) replik:
          </note>
          <note>
            Fru talman! Kommunerna har inte så många andra intäkter än kommunalskatten.
            Staten har en helt annan möjlighet att finansiera. Den har momsen,
            bensinskatter, statliga skatter, bolagsskatter etcetera. Så gott
            som alla skatteområden förfogar staten över. Kommunerna förfogar
            över en skatt, och det är kommunalskatten. Jag kan inte få in
            i min skalle varför det ska vara så väsentligt att just plocka
            pengar ur den skatten, som har som huvudändamål att finansiera
            vård, skola och omsorg.
          </note>
          <note>
            Jag uppfattar Gunnar Hedberg som en kommunalpolitiker, som själv
            vet vilka budgetdebatter man har i den egna kommunen om hur man
            ska prioritera olika verksamheter. Då kommer man här och säger:
            Ni ska vara med och betala en statlig angelägenhet därutöver!
            Den må vara välmotiverad, men det blir fel rent principiellt.
            Det är där jag tycker att ni har gått in på någonting utan att
            riktigt ha tänkt igenom vad det leder till. Detta är den ena biten.
          </note>
          <note>
            Den andra biten är att Stockholmsområdet naturligtvis har en
            stark ekonomisk kraft. Men hur ser det ut i andra delar av landet?
            Hur ser det ut i Värmland, till exempel? Där diskuterar man mycket
            att man vill ha bättre järnvägsförbindelser med Norge. Men där
            finns inte den ekonomiska kraften att vara med och finansiera
            infrastruktursatsningar. Då blir de utan. Då hamnar vi fel. Vi
            kanske tycker att det skulle vara bra med en ökad infrastruktursatsning
            i Värmland för att öka kontakten över kölen till Norge. Men där
            finns inte de ekonomiska resurserna.
          </note>
          <note type="speaker">
            Anf. 176 GUNNAR HEDBERG (M) replik:
          </note>
          <note>
            Fru talman! Här gäller hela tiden avvägningar avvägningar inte
            bara mot skola, vård och omsorg utan också mot hållbarhets- och
            klimatfrågor. I stället för att säga att ni måste bygga ut vägar
            och ni måste göra si och så kan man säga: Vi satsar hellre på
            järnvägen. Vi vill ha en station här, för då kan också våra klimatmål
            nås lättare! Då är det inte en avvägning i första hand mot skola,
            vård och omsorg. Det är i stället en avvägning mellan hållbarhet
            utlöst på ett sätt och klimatfrågorna lösta på ett sätt och frågan
            om ifall vi kan påverka dem genom en medfinansiering. På så sätt
            kan vi få en långt mycket bättre effekt av de kommunala pengarna
            genom att vi är med och gör saker tillsammans.
          </note>
          <note>
            Fattiga kommuner i Värmland, talar Lars Johansson om. Här var
            fattiga kommuner i Bergslagen med. De ställde upp. Tiotals kommuner
            och landsting ställer upp på en enda medfinansieringsåtgärd. Det
            är någonting att tänka på när vi fortsätter debatten i höst.
          </note>
          <note type="speaker">
            Anf. 177 LARS TYSKLIND (FP):
          </note>
          <note>
            Fru talman! Jag börjar med att instämma i Gunnar Hedbergs anförande.
            Jag kan konstatera att alla debatter och beslut naturligtvis är
            viktiga på sitt sätt, men det beslut om infrastrukturplanering
            som vi kommer att fatta i nästa vecka kommer att betyda mycket
            för den framtida infrastrukturplaneringen det är helt klart. Det
            handlar både om den fysiska planeringen och om den ekonomiska
            planeringen som blir mer ändamålsenlig och tydligare. Inte minst
            Riksrevisionen har vid ett antal tillfällen påpekat att det finns
            stora brister i detta historiskt sett.
          </note>
          <note>
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note>
            Fru talman! Propositionen bygger på ett antal viktiga utredningar.
            En av dem är Transportinfrastrukturkommitténs utredning om effektivare
            planering av järnvägar och vägar. Medfinansieringsutredningens
            delbetänkande och slutbetänkande finns också med.
          </note>
          <note>
            En stor utmaning i sammanhanget är att få betydligt bättre förutsättningar
            för ett fungerande samspel mellan ekonomisk och fysisk planering.
            Det ska hänga ihop. De långsiktiga planerna som fastställs ungefär
            vart fjärde år vilket är ett system som ska vara kvar kompletteras
            nu med årliga beslut om åtgärders genomförande. Det ger förutsättningar
            för att kugga ihop ekonomisk och fysisk planering.
          </note>
          <note>
            Som tidigare har beskrivits här kommer de årliga besluten att
            bestå av att man beslutar om ett till tre år. Det handlar alltså
            om det som är byggklart inom ett till tre år. När det gäller fyra
            till sex år är det de troligaste, som sedan ligger på tur. Detta
            bygger på den enkla sanningen när vi talar om ekonomisk och fysisk
            planering att det krävs både tillstånd och finansiering för att
            ett byggande ska bli av över huvud taget. Detta har brustit ibland.
          </note>
          <note>
            De årliga besluten ger en koppling till statsbudgeten. När vi
            talar om besluten för ett till tre år står det tydligt att man
            där ska ange eventuella alternativa finansieringar som har diskuterats.
            Det ska vara klart att det inte handlar om att gå före i några
            köer utan att det här är den prioritering som gäller.
          </note>
          <note>
            Det gäller även förskotteringar. Det har funnits ett system där
            man kanske har köpt sig in på banan. Riksrevisionen har i viss
            mån antytt detta. Ska man förskottera ska det finnas med i de
            här årtalen, åtminstone fyra till sex. Innan man tar ett förskotteringsbeslut
            ska det vara med ett till tre år i framtiden.
          </note>
          <note>
            Fru talman! Låt mig gå över till systemet för planering av järnvägar
            och vägar, den fysiska planeringen med andra ord. Det bygger på
            att man ska ändra en del i väglagen och en del i lagen om byggande
            av järnväg. Förslaget innebär att vi får en sammanhållen planeringsprocess.
            Den viktigaste orsaken till det är att den nuvarande planeringsprocessen
            inte är anpassad till olika typer av projekt. Framför allt blir
            de enkla projekten mycket komplicerade i planeringshänseende.
          </note>
          <note>
            En kanske ännu viktigare del i detta är det som sker innan man
            över huvud taget startar någon planering, det vill säga att man
            gör en förutsättningslös analys enligt fyrstegsprincipen. Oavsett
            vilket transportslag det handlar om klargör man där hur man kan
            lösa det transportbehov som finns. Den diskussion som har förts
            här om klimathänsyn och så vidare kommer naturligtvis in som en
            mycket viktig faktor i detta. Det är först när den här analysen
            visar att lösningen är byggande av en ny järnväg eller väg som
            man över huvud taget börjar tänka på planeringen. Man måste först
            se att man verkligen har behov av en ny väg eller en ny järnväg.
          </note>
          <note>
            Det nuvarande systemet med tre steg, förstudie, väg- eller järnvägsutredning
            och arbetsplan eller järnvägsplan, har visat sig vara ett väldigt
            ineffektivt system med mycket ställtider och parallella processer.
            Det beror främst på att det är ett mycket komplicerat system där
            många aktiviteter av mycket formell karaktär måste upprepas vid
            flera tillfällen. Som jag sade tidigare är det speciellt mindre
            projekt som blir relativt lidande av detta.
          </note>
          <note>
            Vi har också diskuterat den enskildes rätt att påverka detta.
            När man håller på med demokratiska planeringsprocesser är det
            otroligt viktigt att alla berörda, enskilda, kommuner, myndigheter
            och organisationer, får möjlighet att framföra sina synpunkter
            via samråd.
          </note>
          <note>
            För den enskilde är det främst mycket viktigt att man kan överblicka
            och förstå planeringsprocessen. Det är min erfarenhet från planering
            av vägar att det är väldigt svårt att som medborgare förstå vad
            man påverkar, var man är och vilka beslut som ska fattas när man
            har de här samråden.
          </note>
          <note>
            Det nya förslaget innebär en sammanhållen process. Det är viktigt
            att man har ett tidigt samråd när alla alternativ är öppna och
            man verkligen kan påverka vad som händer och vad som ska göras.
            Det här tidiga samrådet handlar främst om att inhämta kunskap
            från enskilda människor, organisationer och kommuner som kan påverka
            valet av dragning av en väg eller järnväg.
          </note>
          <note>
            Nu har Miljöpartiets och Vänsterpartiets representanter lämnat
            kammaren, men om man säger att det här skulle vara det enda samrådet
            har man inte läst propositionen. I propositionen och i utredningen
            från Transportinfrastrukturkommittén är det väldigt tydligt att
            samrådet är en fortlöpande process under hela planeringsskedet.
            Det ändrar i och för sig kanske karaktär under planeringen, men
            det är inte beskrivet så att man bara skulle ha ett första samråd
            och sedan köra fram till ett beslut. Det vore också otroligt dumt
            att göra på det sättet. Om man vill undvika överklaganden är det
            viktigt att ha bra kommunikation med dem som det berör. Det kommer
            att vara fortlöpande samråd tills man har bestämt lokalisering,
            utformning och miljöpåverkan. Det är så det är beskrivet både
            i utredningen och i propositionen.
          </note>
          <note>
            Sedan finns det ett antal reservationer som främst handlar om
            en oro för att miljöskyddet ska graderas ned, vilket naturligtvis
            inte är fallet. Det handlar om förändringar, men det handlar inte
            om att sänka kraven för transportsektorn.
          </note>
          <note>
            Alla vi här i kammaren är ganska överens om att den obligatoriska
            tillståndsprövningen ska tas bort. I utredningen kom det fram
            att det nästan är omöjligt att få rekvisit som gör att man kan
            fånga in de projekt som borde tillåtlighetsprövas av regeringen.
            De rekvisit som fanns om att det var fyrfältsväg minst tio kilometer
            och fjärrtåg minst fem kilometer nytt spår fångade bara in en
            del av det hela. Det var väldigt många andra projekt som också
            prövades för att de ansågs viktiga, till exempel Citybanan som
            vi har pratat om. Den fångades inte in i de här rekvisiten, men
            det är ändå ett stort projekt som det vore väldigt konstigt om
            inte regeringen tillåtlighetsprövade. Regeringen kommer naturligtvis
            även i framtiden att tillåtlighetspröva stora och viktiga projekt
            med stor miljöpåverkan. Jag tror att det systemet kommer att bli
            mycket mer precist.
          </note>
          <note>
            Huvudregeln är fortfarande att man ska göra en miljökonsekvensbeskrivning
            vid byggande av väg och järnväg. Men nu blir det tydligare att
            om det kan antas att åtgärden inte kommer att medföra någon betydande
            miljöpåverkan kan man undantas från krav på formell miljökonsekvensbeskrivning.
            Det här är inget märkvärdigt. Det pågår också i all annan planering
            enligt PBL och miljöbalken. Om länsstyrelsen bedömer det att det
            inte får en betydande miljöpåverkan finns det inget krav på en
            formell miljökonsekvensbeskrivning. Kriterierna bygger på en förordning
            som i sin tur bygger på EU:s mkb-direktiv.
          </note>
          <note>
            Det generella biotopskyddet togs upp här tidigare. Det handlar
            inte om att det ska försvagas, utan man ska ta upp frågan i ett
            annat skede i planeringen. Man ska ta upp det tidigt. Det är naturligtvis
            mycket klokt att ta upp hur man ska hantera biotopskyddet tidigt
            i processen så att planeringen av den kommande vägen eller järnvägen
            tar de hänsyn som krävs.
          </note>
          <note>
            Frågan om Naturvårdsverkets rätt att överklaga har tagits upp.
            Det är helt riktigt att Transportinfrastrukturkommittén kom fram
            till att Naturvårdsverket skulle ha rätt att överklaga både vägplaner
            och järnvägsplaner, men samtidigt står det i betänkandet att det
            är en fråga som man kan diskutera. Det mest principiellt viktiga
            i sammanhanget är att det är likadant. Förut kunde man överklaga
            det ena men inte det andra. Det var egentligen det mest märkliga.
            Historiskt sett kan vi säga att i väglagen hade man rättighet
            att överklaga. Det beror på att den tillkom tidigare. När sedan
            banlagen kom ansåg man att det inte var principiellt riktigt att
            Naturvårdsverket hade en särställning. Därför kom detta inte med
            i processen jag tror att det var 19951996. Länsstyrelsen har ju
            rollen att samordna och ta vara på statens intressen i det här
            sammanhanget. Regeringens bedömning att inte ta med Naturvårdsverkets
            överklaganderätt är en högst rimlig bedömning, inte minst ur principiell
            synpunkt.
          </note>
          <note>
            Fru talman! Det låter precis som om projekten inte ska miljöprövas
            om man tar bort miljökonsekvensbeskrivningar och så vidare. All
            utbyggnad av vägar och järnvägar miljöprövas. Vi har miljöbalkens
            hänsynsregler och andra tillämpliga bestämmelser som man måste
            pröva projekt emot. Det är ingen tvekan om att miljöhänsynen inte
            sänks utan ligger kvar på samma nivå som tidigare.
          </note>
          <note>
            Det finns många andra saker med den här planeringen. Det blir
            enklare för enskilda, och det blir enklare när det gäller vissa
            projekt. Bland annat ska spårvagnar och tunnelbanor gå enligt
            plan- och bygglagen. Det finns många sådana saker i det här betänkandet,
            men jag nöjer mig med detta.
          </note>
          <note>
            I detta anförande instämde Gunnar Hedberg, Jessica Rosencrantz
            och Eliza Roszkowska Öberg (alla M).
          </note>
          <note type="speaker">
            Anf. 178 LARS JOHANSSON (S) replik:
          </note>
          <note>
            Fru talman! Lars Tysklind är mycket saklig. Jag ska försöka att
            vara lika saklig tillbaka. Jag tyckte mig inte riktigt få klarhet
            i varför Lars Tysklind och de andra borgerliga ledamöterna har
            ändrat uppfattning när det gäller Transportinfrastrukturkommitténs
            bedömning. I grunden handlar det här med Naturvårdsverket om att
            de ska ha en möjlighet att pröva frågan. Det är rätt att länsstyrelsen
            har ett ansvar. Det förutsätter att man gör en miljökonsekvensbeskrivning
            under projektets gång, men Naturvårdsverket ska ha den möjligheten.
            Det innebär en press på projektarbetet i övrigt. Om de inte gör
            en tillräckligt bra miljökonsekvensbeskrivning och om länsstyrelsen
            är utsatt för regionalt tryck att släppa fram det här projektet,
            om det är en järnväg eller en väg, kanske de inte orkar stå emot.
            Men de vet att Naturvårdsverket kommer att pröva detta om de inte
            fullföljer planeringen på rätt sätt och tar miljöhänsyn.
          </note>
          <note>
            Det är därför som det har betydelse. Det är inte för att vi tycker
            att Naturvårdsverket ska pröva alla projekt, utan det är för att
            de ska ha möjligheten för att det sätter press på arbetet längre
            ned i organisationen i samhället.
          </note>
          <note>
            Det är det som är det principiellt viktiga, och det var det som
            kommittén kom fram till, nämligen att vi i fortsättningen ska
            ha samma regler när det gäller järnväg såväl som väg. Man blev
            överens mellan partierna om att det var en riktig ordning. Jag
            är förvånad över att ett sådant handslag sedan inte gäller när
            frågan kommer till riksdagen.
          </note>
          <note type="speaker">
            Anf. 179 LARS TYSKLIND (FP) replik:
          </note>
          <note>
            Fru talman! Det kan väl ligga någonting i det, och jag kan inte
            säga att Socialdemokraterna är de som har gått ifrån utredningen
            mest. De partier som har lämnat kammaren nu har egentligen frångått
            de flesta punkterna.
          </note>
          <note>
            Låt oss prata om Naturvårdsverkets överklagandemöjligheter. I
            kommittén, som jag ju själv satt med i, diskuterade vi att det
            mest ologiska var att det var olika i lagarna. Då får man antingen
            göra så att det inte finns med i någon av lagarna eller att det
            finns med i båda.
          </note>
          <note>
            Som det även står i utredningsbetänkandet är frågan om vilket
            alternativ man ska välja något man kan diskutera. I den diskussion
            vi hade då valde vi att man skulle ha det i båda. Det tippade
            över till det, kan man säga. Jag kan tycka att ur principiell
            synpunkt är det mer rätt att det inte finns i någon av dem.
          </note>
          <note>
            Länsstyrelsens roll i de här sammanhangen har nu några gånger
            här beskrivits som svag. Det är inte alls min erfarenhet av länsstyrelsen,
            i alla fall inte den i Västra Götaland eller dem jag har jobbat
            med, att man inte har styrkan och att man skulle kunna släppa
            igenom icke fullödiga miljökonsekvensbeskrivningar. Beskrivningen
            av att länsstyrelsen skulle göra det känner jag inte alls igen.
          </note>
          <note>
            Jag är helt tillfreds med att det är länsstyrelsen som samordnar
            och tar till vara statens intressen i de här sammanhangen.
          </note>
          <note type="speaker">
            Anf. 180 LARS JOHANSSON (S) replik:
          </note>
          <note>
            Fru talman! Min fråga var egentligen om inte Lars Tysklind ser
            poängen med att Naturvårdsverket har den övergripande rollen när
            det gäller att sätta press på de övriga samhällsaktörerna att
            verkligen göra allt vad de kan för att ta fram riktiga konsekvensbeskrivningar
            som gör att man får med sig miljöfrågan ordentligt in i projektet.
          </note>
          <note>
            Där har, menar jag, en sådan möjlighet för Naturvårdsverket en
            betydelse. I dag har man den möjligheten. Det är ju en lagändring
            som ska genomföras nu, men i dag har man den möjligheten. När
            det gäller väginvesteringar vet länsstyrelsen att Naturvårdsverket
            kan agera om man inte fullföljer detta.
          </note>
          <note>
            Vi har inte så väldigt mycket järnvägsinvesteringar för närvarande.
            Det kommer kanske förhoppningsvis att bli mer, men de är inte
            så omfattande i dag. Blir de det i framtiden kommer det att ha
            ännu större betydelse att detta också ska gälla för järnvägsinvesteringar.
          </note>
          <note>
            Den andra frågan jag vill ställa är samma som jag ställde tidigare
            till Gunnar Hedberg och handlar om det här med medfinansiering.
          </note>
          <note>
            Jag utgår från att Lars Tysklind tycker att det är ett bra förslag
            att man ska låta kommunala skattemedel gå till väginvesteringar.
            Jag tycker fortfarande att det är märkligt att ni borgerliga är
            så överens på den punkten, för jag har uppfattat att Folkpartiet
            i andra sammanhang har drivit frågan att man bör sänka skatterna.
            Det har man gjort nu senast i min egen hemkommun. Men det kommer
            ju inte att gå om man ska vara med och medfinansiera de stora
            infrastruktursatsningar som nu diskuteras.
          </note>
          <note>
            Även om det blir uttalat att det ska ske inom en viss period
            blir det ändå en prioritering, och då innebär det faktiskt att
            de som är beredda att lägga fram dessa pengar kommer att kunna
            få förtur jämfört med dem som inte har den möjligheten. Då minskar
            statens styrningsförmåga och riksdagens förmåga att styra investeringarna
            i framtiden.
          </note>
          <note type="speaker">
            Anf. 181 LARS TYSKLIND (FP) replik:
          </note>
          <note>
            Fru talman! Jag tycker att det är viktigt i det här sammanhanget
            att framhäva att Naturvårdsverket har en viktig roll i de stora
            processerna, speciellt i de stora projekten. Naturvårdsverkets
            kompetens bör vara med tidigt i de processerna, i samrådsskeden
            och sådant. Sedan har Naturvårdsverket också en viktig roll i
            att övergripande se till att länsstyrelserna har en någorlunda
            samstämmighet när man till exempel bedömer det här med en icke
            betydande miljöpåverkan över landet, och det jobbar man ju med.
          </note>
          <note>
            Länsstyrelsen har en viktig roll, och jag ser inte riktigt den
            bilden som Lars Johansson beskriver här att länsstyrelserna skulle
            behöva det flåset i nacken att de kan bli överprövade av Naturvårdsverket
            för att göra ett bra jobb. Jag är helt övertygad om att länsstyrelserna
            kommer att sköta detta som de har gjort tidigare.
          </note>
          <note>
            När det gäller medfinansiering är man från regeringens sida ganska
            försiktig och ser det som någonting som ska utvecklas över tid.
            Det står väldigt tydligt i propositionen att vid åtgärdsplaneringen
            ska man också ta ställning till vilka typer av medfinansiering
            som kan vara aktuella, och det kan förändras över tid.
          </note>
          <note>
            Det framhävs också av Medfinansieringsutredningen att det finns
            många tillfällen då man får synergieffekter. Kommunerna har, precis
            som Lars Johansson sade, hand om investeringar i egen infrastruktur,
            och ibland kan man samordna detta. Sådana medfinansieringar måste
            även Lars Johansson tycka är bra.
          </note>
          <note>
            Jag tycker att man får ta den här diskussionen när man kan se
            att det här har stora fördelar för samhället. Jag tror att både
            kommuner och regioner, precis som vi var inne på tidigare, har
            kompetens att göra de bedömningarna och komma fram till de avtalen
            med staten. Staten beordrar inte kommunerna att medfinansiera,
            utan det är ändå en diskussion och en avtalsbit det hänger på.
          </note>
          <note>
            Överläggningen var härmed avslutad.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 juni
          </note>
          <note>
            Peter Persson
          </note>
          <note>
            Jasenko Omanovic
          </note>
          <note>
            den 7 juni
          </note>
          <note>
            Johan Löfstrand
          </note>
          <note>
            Gunvor G Ericson
          </note>
          <note>
            Lennart Axelsson
          </note>
          <note>
            Gunvor G Ericson
          </note>
          <note>
            Christer Engelhardt
          </note>
          <note>
            Kerstin Engle
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 12 juni.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 juni
          </note>
          <note>
            Valter Mutt
          </note>
          <note>
            Jasenko Omanovic
          </note>
          <note>
            den 7 juni
          </note>
          <note>
            Gunnar Sandberg
          </note>
          <note>
            Phia Andersson
          </note>
          <note>
            Carin Runeson
          </note>
          <note>
            Ingela Nylund Watz
          </note>
          <note>
            Mats Pertoft
          </note>
          <note>
            Christer Engelhardt
          </note>
          <note>
            Gunnar Sandberg
          </note>
          <note>
            Catharina Bråkenhielm
          </note>
          <note>
            Lennart Axelsson
          </note>
          <note>
            Josefin Brink
          </note>
          <note>
            Peter Persson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 12 juni.
          </note>
          <note>
            15 § Kammaren åtskildes kl. 20.47.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
