<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--107</head>
          <docDate when="2012-05-02">2012-05-02</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:107
          </note>
          <note>
            Onsdagen den 2 maj
          </note>
          <note>
            Kl. 09:00 - 17:57
          </note>
          <note>
            1 § Justering av protokoll
          </note>
          <note>
            Justerades protokollen för den 24 och 25 april.
          </note>
          <note>
            2 § Anmälan om ordförande i utrikesutskottet
          </note>
          <note>
            Andre vice talmannen anmälde att Sofia Arkelsten (M) valts till
            ordförande i utrikesutskottet från och med den 26 april.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:330
          </note>
          <note>
            Interpellation 2011/12:330 Digital kompetens
          </note>
          <note>
            Interpellationen kommer att besvaras tisdagen den 1 juni 2012.
          </note>
          <u>
            <seg>
              Skälet till dröjsmålet är tidigare inbokade arrangemang och resor.
            </seg>
          </u>
          <note>
            Jenny Forkman
          </note>
          <note>
            Interpellation 2011/12:336
          </note>
          <note>
            Interpellation 2011/12:336 Fortsatt subventionering av kärnkraften
          </note>
          <note>
            Interpellationen kommer att besvaras tisdagen den 1 juni 2012.
          </note>
          <u>
            <seg>
              Skälet till dröjsmålet är tidigare inbokade arrangemang och resor.
            </seg>
          </u>
          <note>
            Jenny Forkman
          </note>
          <note>
            Interpellation 2011/12:337
          </note>
          <note>
            Interpellation 2011/12:337 Systemet för utvärdering av högre
            utbildning
          </note>
          <note>
            Interpellationen kommer att besvaras tisdagen den 8 maj 2012.
          </note>
          <u>
            <seg>
              Skälet till dröjsmålet är sedan tidigare inbokade resor och engagemang.
            </seg>
          </u>
          <note>
            Jan Björklund
          </note>
          <note>
            Interpellation 2011/12:338
          </note>
          <u>
            <seg>
              Interpellation 2011/12:338 Hoten mot vår säkerhet
            </seg>
          </u>
          <note>
            Interpellationen kommer att besvaras fredagen den 11 maj 2012.
          </note>
          <u>
            <seg>
              Skälet till dröjsmålet är att statsrådet vid de svarstillfällen
              som finns före den 11 maj 2012 befinner sig på resa och tar emot
              inkommande besök.
            </seg>
          </u>
          <note>
            Nils Cederstierna
          </note>
          <note>
            4 § Anmälan om inkommet protokollsutdrag från utskott
          </note>
          <note>
            Andre vice talmannen anmälde att ett utdrag ur prot. 2011/12:27
            för torsdagen den 26 april i ärende om subsidiaritetsprövning
            av EU-förslag inkommit från justitieutskottet.
          </note>
          <note>
            5 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012)102
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Kommittéberättelse 2012 m.m.
          </note>
          <note>
            Föredrogs
          </note>
          <note type="speaker">
            Anf. 1 ANDREAS NORLÉN (M):
          </note>
          <u>
            <seg>
              Herr talman! Denna vackra vårmorgon när björkens blad precis
              har spruckit ut, i varje fall hos mig i Motala, har kammaren att
              behandla 2011 års kommittéberättelse. Det är regeringens redogörelse
              för sammansättningen av och verksamheten i de kommittéer regeringen
              har tillsatt, vanligen för att utreda en fråga och föreslå lagändringar
              eller en ny lag. Kommittéväsendet är en viktig del av den svenska
              lagstiftningsprocessen och ett inslag i beredningen av nya lagar
              som Sverige har utvecklat och strukturerat mer än många andra
              länder.
            </seg>
          </u>
          <u>
            <seg>
              Kommittéernas, utredningarnas, arbete är av stor betydelse för
              att vi ska få lagar som är noga genomtänkta. Det är en illustration
              av deras betydelse att regeringen varje år redovisar en sammanställning
              av kommittéernas arbete för riksdagen. Redogörelsen innehåller
              inga förslag utan är just en redogörelse, och därför är förslaget
              att den ska läggas till handlingarna.
            </seg>
          </u>
          <u>
            <seg>
              Till berättelsen fogas också utskottets ställningstagande till
              några motionsyrkanden från allmänna motionstiden. Det handlar
              först och främst om nordiska konsekvensanalyser, alltså att man
              noggrannare ska beakta de nordiska aspekterna i olika frågor som
              riksdagen har att avgöra. Utskottets konstaterande är att det
              redan pågår ett mycket omfattande arbete med att beakta de nordiska
              dimensionerna i lagstiftningsarbetet, att riva de gränshinder
              som finns och att underlätta arbetsmarknadernas sammanväxning.
            </seg>
          </u>
          <u>
            <seg>
              Det finns ett förslag i en annan motion om att alla lagar borde
              få en tidsgräns så att de inte längre gäller efter en viss tid.
              Syftet är gott. Det gäller naturligtvis alltid att tänka efter
              om varje lag och varje bestämmelse behövs. Förslaget ska ses i
              regelförenklingssammanhang. Men utskottet bedömer att det är praktiskt
              ogörligt att ha en sådan ordning. Man konstaterar att det hela
              tiden måste pågå ett arbete med att följa upp och utvärdera den
              lagstiftning som finns. Regeringen har bedrivit ett omfattande
              regelförenklingsarbete, men mycket återstår fortfarande att göra
              för att göra det lättare för privatpersoner och företag att ha
              en överblick över de regler som gäller och att följa dem.
            </seg>
          </u>
          <u>
            <seg>
              Sist och slutligen föreslås ett särskilt it-verktyg för att göra
              medborgarna mer delaktiga i lagstiftningsprocessen. Utskottet
              menar dock att det i första hand är de politiska partierna och
              inte riksdagen som sådan som har att föra dialog med medborgarna
              i lagstiftningsärenden och andra politiska frågor. I det arbetet
              kan partierna naturligtvis använda elektroniska kommunikationsmedel,
              men framför allt handlar det om att lyssna, föra dialog och möta
              medborgarna i deras vardag. Det handlar om att lära av deras verkligheter
              och att fånga upp deras förslag till förbättringar.
            </seg>
          </u>
          <u>
            <seg>
              Ett exempel är att Moderaterna nu genomför ett omfattande arbete
              för att utveckla och förnya vår politik när det gäller barn. Det
              handlar om lyssnande och dialog på förskolor, i föräldragrupper
              och i andra sammanhang där man kan möta barn och föräldrar och
              dem som arbetar med barn. Det är nog i grund och botten ett bättre
              sätt att gå till väga på än att införa ett nytt it-verktyg i Sveriges
              riksdag.
            </seg>
          </u>
          <note>
            Med detta, herr talman, yrkar jag bifall till utskottets förslag
            i betänkandet.
          </note>
          <note>
            Överläggningen var härmed avslutad.
          </note>
          <note>
            8 § Handlingsplan för att värna demokratin mot våldsbejakande
            extremism
          </note>
          <note>
            Föredrogs
          </note>
          <note type="speaker">
            Anf. 2 JONAS ÅKERLUND (SD):
          </note>
          <u>
            <seg>
              Herr talman! På bordet har vi en handlingsplan för att värna
              demokratin mot våldsbejakande extremism. Det är bra. Den behövs.
              Lika välkommet som det är att den finns här på vårt bord, lika
              bedrövligt är det att den över huvud taget behövs. Vi kan bara
              hoppas att den visar sig bli framgångsrik när den omsätts i faktisk
              handling, för den berör ett oerhört väsentligt område när det
              gäller att värna vår demokrati.
            </seg>
          </u>
          <u>
            <seg>
              Jag tycker att det är särskilt glädjande att man skriver så klart
              hur man ser på den grundläggande frågan. Det står så här: I skrivelsen
              redovisar regeringen sin syn på demokrati och på våldsbejakande
              extremism samt presenterar de åtgärder som regeringen har vidtagit
              och avser att vidta under mandatperioden för att stärka medvetenheten
              om demokratin och värna den mot våldsbejakande extremism.
            </seg>
          </u>
          <u>
            <seg>
              Man fortsätter med följande: Ordet extremism används i skrivelsen
              för att beskriva rörelser, ideologier eller personer som inte
              accepterar en demokratisk samhällsordning. En person anses som
              våldsbejakande om han eller hon vid upprepade tillfällen bedöms
              ha uppvisat ett beteende som inte bara accepterar våldsanvändning,
              utan stödjer eller utövar ideologiskt motiverat våld för att främja
              en sak.
            </seg>
          </u>
          <u>
            <seg>
              Sådana här grupper lever inte i ett vakuum, utan de är beroende
              av en kontext, som det heter numera, ett samhällssammanhang. Jag
              är i den ålder då man har sett en samhällsutveckling under en
              tid. Jag minns ett tv-program från 1968, tror jag att det var.
              Tage Erlander var i varje fall statsminister, och det fanns en
              kanal att titta på. Där satt en programledare med ett antal unga
              män som sade att de tyckte att den Erlanderska skendemokratin
              inte gav folket dess rättmätiga plats. De menade att den bör avskaffas,
              och eftersom den inte torde låta sig avskaffas i allmänna val
              skulle man använda våld för att göra detta. Programledaren sade:
              Det var intressanta tankegångar. Tack för att ni kom hit!
            </seg>
          </u>
          <u>
            <seg>
              Jag såg ingen läsarstorm i tidningar eller hörde något om detta
              på radio. Saker kunde sägas på den tiden. Om man däremot vid den
              här tiden bodde jag i Uppsala hörde talas om att någon faktiskt
              hade slagit någon reagerade man väldigt mycket och tyckte att
              det var helt på tok.
            </seg>
          </u>
          <u>
            <seg>
              I dag har våldet blivit så vanligt att det egentligen bara är
              gratistidningarna som delas ut i olika stadsdelar som under rubriken
              Polisrapporter rapporterar om väpnat rån på öppen gata, misshandel
              och liknande.
            </seg>
          </u>
          <u>
            <seg>
              En sak som jag tyckte var ganska skrämmande var när jag för någon
              vecka sedan tog del av en undersökning som man hade gjort på en
              skola. Man hade ställt den här frågan till killar i tonåren: Om
              du hör någon säga någonting som du inte vill höra, är det då okej
              att slå ned honom och fortsätta att sparka även med risk för allvarliga
              skador eller för att personen rent av dör? Nästan hälften svarade:
              Ja, ungefär, typ.
            </seg>
          </u>
          <u>
            <seg>
              I ett sådant sammanhang är det mycket viktigt att stor vikt läggs
              vid den här planen. Vår demokrati förutsätter trots allt att vi
              känner oss fria att uttrycka våra åsikter.
            </seg>
          </u>
          <u>
            <seg>
              Jag har inga som helst problem med planen. Det är bara på en
              punkt som vi skulle vilja se en annan skrivning. Det gäller det
              vi skriver i vår reservation, som jag yrkar bifall till. Vi skriver
              att undersökningar visar att ungdomar som ansluter sig till vänsterautonoma
              eller våldsbejakande islamistiska organisationer inte lämnar dessa
              när de blir äldre i samma omfattning som individer som ansluter
              sig till andra ideologiska våldsmiljöer. Vi anser därför att det
              är viktigt att bygga upp verksamheter som bedrivs för att förebygga
              rekrytering till dessa grupper samt stödja individer som vill
              lämna sådana grupper. I dag har vi ingen organisation som bedriver
              en sådan verksamhet.
            </seg>
          </u>
          <u>
            <seg>
              Med det sagt yrkar jag bifall till förslaget i KU18 med undantag
              för vår reservation.
            </seg>
          </u>
          <note>
            Anf. 3 HELENE PETERSSON i Stockaryd (S):
          </note>
          <u>
            <seg>
              Herr talman! Våldsbejakande extremism ska alltid bekämpas på
              det mest effektiva sättet. Den målsättningen är vi helt övertygade
              om att även regeringen delar. Det är bra att regeringen redovisar
              de åtgärder man vidtagit det mesta startade ju under den förra
              S-regeringen, men det har fortsatt och vad man tänker göra för
              att värna demokratin mot just våldsbejakande extremism.
            </seg>
          </u>
          <u>
            <seg>
              Men, herr talman, vi tycker att handlingsplanen är tunn, och
              det har vi reagerat på. Den innehåller en hel del utredningar
              och studier och väldigt få konkreta åtgärder. Det är alltid bra
              att skaffa sig mer kunskap i olika sammanhang, men vi anser att
              det redan finns en hel del kunskap som bör tas till vara och att
              det i skrivelsen saknas en helhetssyn på de bakomliggande orsakerna.
              Det går inte att bara åtgärda symtomen, utan handlingsplanen och
              det förebyggande arbetet måste bygga på en genomarbetad samhällsanalys
              för att leda till effektiva åtgärder.
            </seg>
          </u>
          <u>
            <seg>
              Herr talman! Det är vår grundsyn att väldigt få människor under
              normala omständigheter frivilligt väljer att bli kriminella eller
              våldsbejakande extremister. Däremot är det väldigt många som upplever
              att de inte är en önskvärd del av samhället och därför väljer
              att vända sig ifrån det på olika sätt. Klyftorna i samhället har
              ökat. Utbildningsnivå, betygens betydelse och den klassegregering
              som skapas i utbildningssystemet är nyckelfaktorer som låser in
              individer.
            </seg>
          </u>
          <u>
            <seg>
              Andra faktorer är nedmonteringen av de sociala skyddsnäten som
              slår hårdast mot de individer som har en låg utbildningsnivå och
              är arbetslösa. En ökande segregation, inte minst i boendet, och
              en hög arbetslöshet, speciellt bland unga, leder till att fler
              och fler upplever ett utanförskap i samhället och känner sig diskriminerade.
              Denna utveckling leder fram till en ökad rekryteringsbas för all
              sorts kriminalitet och självfallet även för den våldsbejakande
              extremismen.
            </seg>
          </u>
          <u>
            <seg>
              För att komma till rätta med problemen med våldsbejakande extremism
              måste det förebyggande arbetet i form av skapandet av ett samhälle
              med ökad integration och minskade sociala spänningar inta en central
              position. Detta är ingen nyhet. Det finns redan en bred kunskap
              om dessa förhållanden. Det är alltså oerhört viktigt att regeringen
              agerar kraftfullt mot de ökade klyftorna i samhället och mot den
              massarbetslöshet som gör att människor hamnar i utanförskap.
            </seg>
          </u>
          <u>
            <seg>
              I vår motion och i vårt särskilda yttrande tar vi framför allt
              upp tre områden som det är nödvändigt att ta ett helhetsgrepp
              på. Det handlar om den ökande segregeringen i skolan, arbetslösheten
              bland ungdomar och den organiserade brottsligheten.
            </seg>
          </u>
          <u>
            <seg>
              Vårt mål är en sammanhållen skola där elever med olika bakgrund
              lär av varandra och där alla elever ges samma chans att lyckas.
              Skolhuvudmännen måste arbeta för att sammansättningen av elever
              i varje skola ska vara heterogen när det gäller kön och social
              och etnisk bakgrund. För att kunna ha förståelse och tolerans
              för alla människors sätt att vara och leva måste man ha möjlighet
              att vistas tillsammans, och där har skolan en oerhört viktig roll.
            </seg>
          </u>
          <u>
            <seg>
              De som är unga i dag ska bära upp samhället i morgon. Det är
              ett ekonomiskt och mänskligt slöseri att låta många unga börja
              sitt vuxenliv med arbetslöshet. Har de inget arbete att gå till
              förlorar många känslan att vara behövda. Det behövs inga rutiner
              för att få livet att fungera, och risken är stor att man förlorar
              tron på samhällets förmåga till stöd och hjälp. Förlorar du den
              tron blir demokratin och dess uttryck och former oväsentliga och
              andra former och uttryck för att föra fram ditt budskap och dina
              åsikter ett alternativ.
            </seg>
          </u>
          <u>
            <seg>
              Fler än jag har säkert läst om Maslows behovstrappa under sin
              utbildning. Alla har behov. Det handlar inte bara om de primära
              behoven av mat och sömn, utan det handlar också om behov av trygghet,
              kontakt, gemenskap och uppskattning. Nästa steg i trappan är prestationsbehovet.
              Det handlar om att kunna påverka sin egen situation och ägna sig
              åt det man själv tycker är meningsfullt.
            </seg>
          </u>
          <u>
            <seg>
              Det är när det gäller de två sistnämnda trappstegen i behovstrappan
              som det i de flesta fall går åt fel håll för dem som ansluter
              sig till våldsbejakande grupper. Kan du inte vinna respekt och
              bli omtyckt för vad du kan eller vem du är kan du kanske sätta
              dig i respekt genom hot och våld. Har du inte ett socialt kontaktnät
              som accepterar de demokratiska värdena och samhällets uppbyggnad
              ansluter du dig till något annat nätverk eller någon annan grupp.
              Dessa är i många fall kriminella eller har extrema och snäva åsikter
              och en extrem och snäv världsbild.
            </seg>
          </u>
          <u>
            <seg>
              Herr talman! Det är viktigt att ha en tillhörighet och att någon
              ser en. Därför är det så otroligt viktigt att de unga får möjlighet
              att möta och lära känna andra elever från andra uppväxtförhållanden
              och får börja sitt vuxna liv på en arbetsplats.
            </seg>
          </u>
          <u>
            <seg>
              Det tredje området är organiserad brottslighet. Tar vi inte tag
              i unga lagöverträdare och sätter in åtgärder snabbt löper denna
              grupp stor risk att hamna i grövre kriminalitet och att ansluta
              sig till extrema rörelser. Även här handlar det om att bli sedd,
              respekterad och accepterad. Det måste finnas en rejäl och trygg
              möjlighet att lämna extrema och våldsbejakande miljöer. Jag hoppas
              att den satsning som polisen har gjort med en jourtelefon dygnet
              runt kan vara till någon hjälp. För att stödja dem som lämnar
              fängelset och få dem att bryta med gamla kriminella miljöer har
              vi också tagit fram ett förslag om en särskild utslussningspeng.
              Det är mycket viktigt att bryta gamla mönster och förhindra återrekrytering
              i de grupper som ägnar sig åt våldsbejakande extremism.
            </seg>
          </u>
          <u>
            <seg>
              Även segregerade bostadsområden kan skapa en grogrund för känslor
              av utanförskap och diskriminering hos dem som bor där. Invånarna
              upplever ofta en hopplöshet och en stark känsla av att vara satta
              på undantag i samhället. Ett sätt att bryta detta mönster kan
              vara att rusta upp själva bostadsområdena och försöka skapa en
              blandad bebyggelse.
            </seg>
          </u>
          <u>
            <seg>
              Herr talman! Regeringen skriver i skrivelsen att man avser att
              fördela medel till organisationer som har en verksamhet som stärker
              ungas demokratiska värderingar, och det är gott. Men vi anser
              att det också behövs medel för speciella insatser inför valet
              2014. Demokratin måste vinnas av varje generation. Får vi inte
              de unga att gå och rösta och tycka att det demokratiska system
              vi har är ett bra verktyg för påverkan och styrning ger de uttryck
              för sina åsikter på annat sätt, och i en del fall sker det på
              ett våldsamt sätt.
            </seg>
          </u>
          <u>
            <seg>
              Som distriktsordförande för Unga Örnar i Jönköpings län var jag
              med på en Unga Örnar-kongress i Älvsbyn samma helg som kravallerna
              i Göteborg ägde rum. Våra unga stod i talarstolen och argumenterade
              för sina förslag och sina åsikter medan ungdomarna i Göteborg
              kastade sten för att visa sitt ställningstagande och motstånd
              mot både toppmötet och det sätt de tyckte sig bli behandlade på
              av ordningsmakten.
            </seg>
          </u>
          <u>
            <seg>
              Den helgen kände jag hur viktigt det är att vi fortsätter att
              jobba för de demokratiska former som vi har i Sverige och att
              vi aldrig får göra avkall på dem eller ge efter för hot och våld
              eller extremgrupper som tar till andra medel för att få sin vilja
              igenom och skapar rädsla i samhället.
            </seg>
          </u>
          <u>
            <seg>
              Herr talman! Eftersom vi inte har någon reservation utan bara
              ett särskilt yttrande ställer jag mig bakom att KU:s betänkande
              nr 18 läggs till handlingarna.
            </seg>
          </u>
          <note type="speaker">
            Anf. 4 CECILIA BRINCK (M):
          </note>
          <u>
            <seg>
              Herr talman! Regeringen tar arbetet med att förebygga våldsbejakande
              extremism på extremt stort allvar. Den viktigaste byggstenen i
              det arbetet är, som tidigare talare har nämnt, att värna demokratin
              och det demokratiska systemet. Det kan verka fullständigt självklart
              och är det för oss som sitter här, men det kräver arbete och engagemang
              hela tiden. Demokratin är aldrig självklar.
            </seg>
          </u>
          <u>
            <seg>
              Enligt Säpo och Brå som har bidragit med fakta till den här handlingsplanen
              finns det ett antal olika extremistiska inriktningar. Jag tror
              att det är viktigt att man betonar det eftersom vi gärna ser all
              extremism som uttryck för ungefär samma typer av förhållanden.
              Enligt Säpo och Brå finns det de nynazistiska grupperingarna som
              förespråkar våld i största allmänhet utifrån något slags antidemokratisk,
              rasistisk världsbild. Där finns till exempel de aktiva inom den
              svenska vitmaktmiljön.
            </seg>
          </u>
          <u>
            <seg>
              Man har även identifierat de så kallade vänsterautonoma grupperna.
              De anser också att våld är ett fullständigt legitimt medel för
              att förändra det samhälle som de tycker illa om rättstat, marknadsekonomi
              och frihet betraktar man som fientliga. Därtill har Säkerhetspolisen
              också identifierat ett antal personer som aktivt stöttar och deltar
              i våldsbejakande islamistisk extremism.
            </seg>
          </u>
          <u>
            <seg>
              Herr talman! Vi tror gärna att även om uttrycken skiljer sig
              åt är grunderna för extremismen desamma. Extremister blir extremister
              på grund av fattigdom och på grund av att de står utanför det
              etablerade samhället och inte anser sig ha andra medel att ta
              till. Det finns något slags determinism här som gör att man tänker
              att somliga människor inte har något annat val än att hamna i
              extremistiska miljöer. Men så är det inte, eller i varje fall
              är det absolut inte så enkelt.
            </seg>
          </u>
          <u>
            <seg>
              Det råder visserligen delade meningar inom forskningen om varför
              människor hamnar i den här typen av miljöer och om orsakerna till
              att vissa människor lockas att ta till våld för att förändra samhället.
              Socioekonomisk exkludering och utanförskap är viktiga faktorer
              för somliga men inte så viktiga som debatten ibland kan ge sken
              av.
            </seg>
          </u>
          <u>
            <seg>
              I den vänsterautonoma miljön till exempel förekommer ofta unga
              som kommer från familjer med hög utbildningsnivå och hög inkomstnivå.
              Där handlar det inte alls om socioekonomiskt exkluderande, utan
              där handlar det om helt andra saker. För dem som ansluter sig
              till våldsbejakande islamistisk extremism finns det ingenting
              som tyder på att religiositeten i sig har särskilt stor betydelse.
              Det visar sig att det är personer med rätt lågt eller alldeles
              nyfunnet intresse för religionen som ansluter sig till de grupperna.
              Här finns ett delaktighetsproblem.
            </seg>
          </u>
          <u>
            <seg>
              På grund av att de här grupperna ser så olika ut är det viktigt
              med en plan som har stor bredd bland åtgärderna, och det är det
              som regeringen fokuserar på i sin handlingsplan. Målet är att
              motverka tendenser som på sikt kan utgöra hot mot demokratin.
              De här rörelserna utgör i dag inget hot mot det demokratiska systemet.
              Däremot är de ofta utomordentligt obehagliga för de människor
              som hamnar i vägen för dem eller som rörelserna hamnar i vägen
              för.
            </seg>
          </u>
          <u>
            <seg>
              Det handlar om att stärka medvetenheten om de demokratiska värderingarna.
              Det handlar om att öka kunskapen om våldsbejakande extremism och
              vilka människor som ansluter sig, vad de vill och hur de fungerar.
              Det handlar om att stärka samverkansstrukturer mellan kommuner,
              det civila samhället och de offentliga myndigheterna, och det
              handlar om förebyggande arbete med att se till att människor inte
              hamnar i extremistgrupperna.
            </seg>
          </u>
          <u>
            <seg>
              Handlingsplanen har också till syfte att motverka grogrunderna
              för det ideologiskt motiverade våldet och försöka fördjupa internationellt
              samarbete. Extremismen känner inga nationsgränser.
            </seg>
          </u>
          <u>
            <seg>
              Arbetet berör väldigt många olika politikområden. Föregående
              talare var inne på hur viktigt det är att arbeta med de här frågorna
              i skolan, och jag instämmer i detta. Skolan har ett självklart
              uppdrag som arena för ungdomar. Skolan har också enligt skollagen
              ett självklart demokratiuppdrag där både demokrati och mänskliga
              rättigheter ska genomsyra utbildningen på alla nivåer.
            </seg>
          </u>
          <u>
            <seg>
              Herr talman! Redan i dag pågår ett intensivt arbete för att motverka
              extremismen, men det arbetet måste fördjupas, och det är det som
              handlingsplanen handlar om. Regeringen delar in åtgärderna i sex
              områden. Det handlar om att stärka medvetenheten om de demokratiska
              värderingarna. Det handlar om att öka kunskaperna om våldsbejakande
              extremism. Det handlar om vikten av samverkan. Det handlar om
              att samverka med myndigheter, kommuner, civila organisationer
              och andra aktörer som spelar roll.
            </seg>
          </u>
          <u>
            <seg>
              Det förebyggande arbetet vill jag speciellt betona. Det är utomordentligt
              viktigt, och där ingår också att hantera människor som väljer
              att hoppa av de här grupperingarna. Det finns organisationer som
              gör det. De gör ett fantasiskt arbete, men det behövs mer. Också
              åtgärder för att motverka grogrunderna för det ideologiskt motiverade
              våldet och att fördjupa det internationella samarbetet ingår i
              handlingsplanen.
            </seg>
          </u>
          <u>
            <seg>
              En väl fungerande demokrati är det främsta skyddet mot all form
              av extremism, och det är vårt ansvar vi som sitter här och alla
              våra kolleger att värna och skydda demokratin.
            </seg>
          </u>
          <u>
            <seg>
              Herr talman! Jag yrkar bifall till utskottets förslag.
            </seg>
          </u>
          <note type="speaker">
            Anf. 5 MATHIAS SUNDIN (FP):
          </note>
          <u>
            <seg>
              Herr talman! Det är första gången som jag står här i riksdagens
              talarstol, och det känns väldigt ärofyllt. Jag är glad att jag
              hittade hit, för jag började arbeta för bara en timme sedan här
              i riksdagen.
            </seg>
          </u>
          <u>
            <seg>
              Jag har haft kort förberedelsetid, men just den här frågan var
              bra att få börja med, för det finns många kopplingar till kommun-
              och landstingsnivå som jag är aktiv på.
            </seg>
          </u>
          <u>
            <seg>
              Jag läste rapporterna från Brå och Säkerhetspolisen redan 2009
              och 2010, och när jag nu har läst regeringens handlingsplan har
              jag haft en händelse i bakhuvudet från valrörelsen i Norrköping
              i augusti 2010. En av våra kampanjarbetare blev nedslagen. Han
              blev sparkad i huvudet och hotad till livet. Anledningen till
              det var att han var folkpartist och hade engagerat sig för Folkpartiet
              i valrörelsen.
            </seg>
          </u>
          <u>
            <seg>
              När vi efter den händelsen pratade med personer som kände till
              mannen som hade misshandlat kampanjarbetaren sade de att han ofta
              pratade om otäcka saker, som de uttryckte det. Några påstod att
              han hade kopplingar till islamister och al-Shabab, och andra sade
              att han själv var islamist. Hur det var med den saken vet inte
              jag i dag, men som ni förstår påverkade detta vår valrörelse mycket.
              Vi fick en allvarlig påminnelse om hur konkret det här är. Se
              bara på det som hände i Eskilstuna i går när vänsterautonoma och
              vit makt drabbade samman där.
            </seg>
          </u>
          <u>
            <seg>
              Herr talman! Jag tycker att den här planen innehåller många bra
              och konkreta punkter. Jag ska inte rabbla upp alla dessa, utan
              jag vill framför allt framhålla en av dem, och det är den som
              handlar om avhopparverksamheten.
            </seg>
          </u>
          <u>
            <seg>
              Av de här tre grupperna som vi pratar om vit makt, de vänsterautonoma
              och islamisterna finns det ett naturligt avhopp i de två första
              grupperna. Det är inte alls många som fortsätter efter 25-årsåldern.
              Men i islamistgruppen kan vi se att det naturliga avhoppet inte
              riktigt finns. Därför känns det extra viktigt med en avhopparverksamhet
              där, och därför tycker jag att det är bra att regeringen skjuter
              till pengar till Ungdomsstyrelsen. I år finns det 2,7 miljoner
              kronor att ansöka om till avhopparverksamhet och andra insatser
              mot våldsbejakande extremism.
            </seg>
          </u>
          <u>
            <seg>
              Förra året avsattes ½ miljon kronor för att bygga upp en nationell
              plattform till avhopparverksamheten. Inom vitmaktområdet finns
              en mycket bra avhopparverksamhet i form av Exit, men stöd till
              avhopparverksamhet för den vänsterautonoma gruppen och islamistgruppen
              finns inte i dag. Det tas upp i handlingsplanen, och det finns
              pengar. Det är viktigt att detta blir av och att det kommer till
              i samarbete med civilsamhället.
            </seg>
          </u>
          <u>
            <seg>
              Herr talman! Jag vill kort kommentera oppositionens synpunkter
              och yttrande, och jag inser jag att jag nu låter som en lite naiv
              kommunpolitiker. På kommunnivå är vi nämligen duktiga på att i
              denna typ av mycket allvarliga frågor lyckas lyfta oss över det
              partipolitiska poängtagandet. Jag kanske är lite orättvis om jag
              hårdrar Socialdemokraternas yttrande, men om man genomför Socialdemokraternas
              budgetmotion försvinner dessa problem. Det är en orättvis beskrivning,
              men jag är lite orättvis just för att peka på att den här debatten
              ska handla om de specifika, konkreta punkter som finns i planen.
            </seg>
          </u>
          <u>
            <seg>
              Det är inget fel att diskutera de underliggande orsakerna i samhället,
              men där tror vi i Alliansen att vår politik är bäst för att komma
              till rätta med dem och ni rödgröna tror att er politik är bäst
              för att komma till rätta med dem. Jag tycker att man kan debattera
              det i andra sammanhang. Nu bör vi fokusera på dessa punkter och
              måna om att komma fram till en samsyn. Det är mycket viktigt.
              Jag tror inte att det är bra om vi uppträder splittrade i den
              här frågan.
            </seg>
          </u>
          <u>
            <seg>
              Eftersom man yrkar bifall till handlingsplanen ställer man sig
              därmed bakom den. Jag tycker att det är bra om vi kan uppnå en
              sådan samsyn och kan jobba i den andan.
            </seg>
          </u>
          <note>
            Anf. 6 HELENE PETERSSON i Stockaryd (S) replik:
          </note>
          <u>
            <seg>
              Herr talman! Eftersom vi blev apostroferade begärde jag replik.
              De saker som finns i handlingsplanen ska det självklart jobbas
              med. Vi tycker att de är bra. Det vi angriper är att man inte
              tar vara på lite mer av den kunskap som vi anser finns. Man tillsätter
              ytterligare studier och utredningar.
            </seg>
          </u>
          <u>
            <seg>
              En av de saker som jag reagerat på jag har min bakgrund bland
              annat i skolan är att man plockar fram material för att man ska
              kunna ta diskussionerna ute i skolorna, vilket givetvis är jättebra.
              Vi gjorde så när det gällde Förintelsen. Då gav regeringen ett
              uppdrag till Forum för levande historia. Man fick ut ett material
              till skolorna. Men när vi har skolor som är så segregerade som
              de är i dag talar man om olika grupperingar, olika människor som
              man aldrig möter. Det är den stora biten vi måste angripa.
            </seg>
          </u>
          <u>
            <seg>
              Skolan har en enorm betydelse. Går du i en skola där det bara
              finns en homogen grupp elever du vistas med dem i skolan, på eftermiddagarna,
              på kvällarna, du kanske tillhör samma religiösa gruppering, samma
              kvarter eller vad som helst får du aldrig en chans att visa tolerans
              för en annan grupp människor. Jag menar att man måste ta tag i
              det, och det är därför vi i vårt yttrande och vår motion så starkt
              betonar de bakomliggande orsakerna.
            </seg>
          </u>
          <note type="speaker">
            Anf. 7 MATHIAS SUNDIN (FP) replik:
          </note>
          <u>
            <seg>
              Herr talman! När Helene Petersson säger till en folkpartist att
              skolan är viktig träffar hon helt rätt. Jag instämmer naturligtvis
              i det. Där finns inga skiljaktigheter.
            </seg>
          </u>
          <u>
            <seg>
              Forum för levande historia nämns i handlingsplanen just för att
              de ska ta fram nytt material. Segregering och andra underliggande
              orsaker är givetvis ett problem, men jag tycker att ert yttrande,
              Helene Petersson, och även en stor del av ditt anförande, handlar
              om de övergripande eller underliggande kanske man ska säga orsakerna.
              Det är inget fel i sig, men vi har i handlingsplanen nu ett antal
              konkreta, specifika punkter som jag tycker är viktiga att diskutera
              och hitta en samsyn kring.
            </seg>
          </u>
          <u>
            <seg>
              Ni nämner några saker i ert yttrande, bland annat bättre samverkan
              mellan polis och skola. Jag kan tänka mig att det är en viktig
              del för att det inte ska bli så dramatiskt med polisen senare
              i livet; då kanske man inte känner sådant stort avstånd till polisen
              och så vidare. Det är en bra punkt, men det låter lite grann som
              att ifall vi genomför förslagen i er budgetmotion blir det bättre.
              Där har vi i grunden olika politiska uppfattningar, men här är
              det viktigt att vi anstränger oss för att komma fram till en samsyn.
            </seg>
          </u>
          <note>
            Anf. 8 HELENE PETERSSON i Stockaryd (S) replik:
          </note>
          <u>
            <seg>
              Herr talman! Att angripa orsakerna måste vara det primära för
              att inte någon ska hamna i våldsbejakande extremism. Mathias Sundin
              tog själv upp avhopparverksamheten, som är jätteviktig. Speciellt
              viktigt är att den finns i alla grupperingar, att det finns stöd
              och hjälp för alla grupper att kunna lämna. Det är ett stort steg
              att ta. Det kan vara ett stort steg att lämna en gruppering som
              är mindre extrem, men har du hamnat i denna grupp har du kanske
              även samhällets ögon på dig på ett helt annat sätt och då blir
              det ännu svårare. Jag tog upp behovstrappan, att du har ett behov
              av att bli sedd, respekterad och uppfattas som trovärdig. Därför
              får dessa personer ännu större problem.
            </seg>
          </u>
          <u>
            <seg>
              Vi tycker fortfarande att vi måste börja med grundorsakerna,
              och sedan ska vi ta det andra. Vi måste bygga upp kunskap. Vi
              måste se till att värna demokratin. Därför tycker vi att valen
              är viktiga. Vår regering anslog före valet 2006 pengar för att
              man speciellt skulle jobba med ungdomar och öka valdeltagandet.
              Vi ville se till att de sätt på vilka vi arbetar med demokrati
              blev mer kända, mer accepterade. Det är den sortens demokratiutveckling
              som även ungdomarna ska vilja ansluta sig till i fortsättningen.
            </seg>
          </u>
          <u>
            <seg>
              Vi tycker att det är illa att man inte anslagit speciella pengar
              till det. Nu är det ett par år kvar till valet så det finns möjlighet
              för denna regering att ändra åsikt. Vi har även några konkreta
              idéer om hur man ska kunna gå vidare. Framför allt måste vi börja
              underifrån.
            </seg>
          </u>
          <note type="speaker">
            Anf. 9 MATHIAS SUNDIN (FP) replik:
          </note>
          <u>
            <seg>
              Herr talman! Det finns ingen brist på debatter om underliggande
              orsaker. Det är den stora debattfrågan. Det var den det talades
              om i går på första maj. Det är alltid det vi debatterar när det
              gäller jobbpolitik och så vidare. Det är inte jobbskatteavdraget
              som avgör om någon blir våldsbejakande extremist eller inte.
            </seg>
          </u>
          <u>
            <seg>
              När vi nu har en konkret, specifik plan tycker jag att vi huvudsakligen
              ska debattera den och försöka hitta en samsyn i de frågorna. Sedan
              har vi gott om tid att debattera alla andra frågor, såsom de underliggande
              orsakerna.
            </seg>
          </u>
          <note type="speaker">
            Anf. 10 MIA SYDOW MÖLLEBY (V):
          </note>
          <u>
            <seg>
              Herr talman! Vi diskuterar en skrivelse från regeringen som handlar
              om hur regeringen har för avsikt att värna demokratin mot våldsbejakande
              extremism. Det finns några följdmotioner till skrivelsen och några
              motioner från den allmänna motionstiden.
            </seg>
          </u>
          <u>
            <seg>
              Vad gäller handlingsplanen finns bara ett förslag. Ingen har
              yrkat på någonting annat beträffande själva handlingsplanen, även
              om man kunde tro det med tanke på det tidigare replikskiftet.
              Däremot finns ett särskilt yttrande skrivet av Socialdemokraterna,
              Vänsterpartiet och Miljöpartiet. Bakgrunden till yttrandet är
              för Vänsterpartiets del att om man ska anta en handlingsplan mot
              våldsbejakande extremism till skydd för demokratin vore det logiskt
              att tänka sig att den smartaste och mest effektiva ingången vore
              att fokusera en del på orsakerna och bakgrunden till att människor
              väljer att ställa sig bredvid samhället, på orsakerna till att
              man ger upp tron på demokratin och i stället väljer att bekämpa
              den. Det gäller alltså att verkligen satsa på det förebyggande
              arbetet. Inom många politikområden anses det vara helt självklart;
              sjukvården är väl ett klassiskt exempel på det.
            </seg>
          </u>
          <u>
            <seg>
              När det gäller att värna demokratin mot våldsbejakande extremism
              väljer regeringen emellertid att framför allt fokusera på vad
              man ska göra när människor redan blivit extremister, dragits till
              grupperingar runt extremister eller på andra sätt verkar vara
              på väg åt det hållet i stället för att motverka att de över huvud
              taget dras till de grupperingarna.
            </seg>
          </u>
          <u>
            <seg>
              Vi vet att människor som har vuxit upp med arbetslösa föräldrar
              med dålig ekonomi och tillhör socioekonomiskt utsatta grupper
              oftare vänder sig mot samhället än personer som känt sig delaktiga
              i det gemensamma samhällsbygget under sin barndom. Vi hörde tidigare
              här ett inlägg om vikten av att ha en skola där man träffar människor
              från olika grupperingar och har möjligheter att skapa en gemensam
              syn med alla människor runt sig på hur vi ska bygga vårt samhälle.
              Det är inget konstigt med det.
            </seg>
          </u>
          <u>
            <seg>
              Det beskrivs också i handlingsplanen. Även om det inte ser exakt
              likadant ut för alla de olika grupperingarna är det tydligt att
              socioekonomisk utsatthet är en viktig grogrund för extremism.
              I handlingsplanen anges också att det övergripande syftet är att
              värna och stärka demokratin och att göra samhället mer motståndskraftigt
              mot våldsbejakande extremism. Det anges att det förutsätter ett
              långsiktigt arbete för att öka den demokratiska medvetenheten
              och insatser för att förebygga uppkomsten av våldsbejakande extremistmiljöer.
            </seg>
          </u>
          <u>
            <seg>
              Ändå väljer man att framför allt fokusera på repressiva åtgärder
              i efterskott i stället för att på allvar ta itu med den arbetslöshet
              och de stora ekonomiska skillnader som drar isär vårt samhälle
              och delar upp det alltmer i vi och de. Det finns väldigt mycket
              att göra innan. Det finns ingenting i handlingsplanen som är direkt
              fel, inget som är direkt dåligt. Det är bara lite för sent i processen,
              och det har fel fokus.
            </seg>
          </u>
          <u>
            <seg>
              Vänsterpartiet står bakom utskottets förslag, men vi har som
              sagt tillsammans med Socialdemokraterna och Miljöpartiet ett särskilt
              yttrande om vikten av att arbeta för ökad jämlikhet om vi på allvar
              ska kunna motverka extremism och antidemokratiska grupperingar.
            </seg>
          </u>
          <note type="speaker">
            Anf. 11 MONTASER ENEIM (M):
          </note>
          <u>
            <seg>
              Herr talman! Vår svenska demokrati är det kanske starkaste fundamentet
              i vårt gemensamma samhällsbygge. Demokratin åtnjuter ett nästan
              totalt stöd hos befolkningen och efterlevs i stort sett oberoende
              av kön, ålder, religion, partifärg och så vidare. Vi tar den mer
              eller mindre för given och utgår ofta från att så kommer det alltid
              att förbli.
            </seg>
          </u>
          <u>
            <seg>
              Tyvärr är det inte så. Den våldsbejakande extremismen, terrorismen
              och grovt organiserade brottsligheten har nått Sverige, och den
              vill bara expandera. Detta är och förblir oacceptabelt.
            </seg>
          </u>
          <u>
            <seg>
              Lite drastiskt uttryckt är vår demokrati därför utsatt för en
              hotbild. Det handlar inte om något militärt hot från något annat
              land eller några andra länder. Hotbilden har fått den moderna
              världens karaktär och verkar och sprids därför främst genom sociala
              medier och via gräsrotsaktivism. Den utnyttjar de friheter och
              möjligheter som vår svenska demokrati innebär allt i syfte att
              sprida våld, hat och förödelse.
            </seg>
          </u>
          <u>
            <seg>
              Hotbilden har även en annan karaktär än tidigare samhällsomstörtande
              grupper haft under efterkrigstiden. I dag räcker det tyvärr ofta
              med en ensam galning vars illdåd kan både skada enskilda människor
              och åstadkomma stor materiell skada. Detta är ingenting som längre
              är begränsat till utlandet, till avlägsna militärdiktaturer eller
              utvecklingsländer på andra sidan klotet. Nej, denna nya typ av
              terror har tyvärr redan hemsökt vårt land flera gånger bland annat
              även häromåret mitt i vår huvudstad.
            </seg>
          </u>
          <u>
            <seg>
              Många av dessa grupper vill inte bara fortsätta. De vill även
              utöka och förvärra terrorn för att sprida sitt hatiska budskap
              och skada de människor vars åsikter eller utseende de ogillar.
            </seg>
          </u>
          <u>
            <seg>
              Herr talman! Sverige är ett öppet, tolerant och inkluderande
              land och ska så förbli. Men vår demokrati varken kan eller får
              stå still inför hotet från den våldsbejakande extremismen. Vi
              måste agera preventivt så att den aldrig uppstår, och vi måste
              agera om den trots allt skulle uppstå. Vi måste också lära oss
              av egna och andras erfarenheter av hotet från våldsbejakande extremister.
              Här måste vi samla alla goda krafter till det gemensamma försvaret
              av vår demokrati och frihet. Demokratin kan därför aldrig tas
              för given, utan måste ständigt utvecklas, stärkas och värnas.
            </seg>
          </u>
          <u>
            <seg>
              Detta arbete mot våldsbejakande extremism känner jag personligen
              extra starkt för. Jag har själv tvingats fly två gånger från länder
              som drabbats av extremism och terror.
            </seg>
          </u>
          <u>
            <seg>
              Mot denna bakgrund är det därför välkommet att regeringens skrivelse
              debatteras här i kammaren.
            </seg>
          </u>
          <u>
            <seg>
              Herr talman! Arbetet med att öka den demokratiska medvetenheten
              och förebygga uppkomsten av extremistmiljöer är ett långsiktigt
              arbete. Det är viktigt att påpeka att våldsbejakande extremism,
              grovt organiserad brottslighet och terror ofta beror på utanförskap,
              bristande integration och ekonomiskt underläge. Därför handlar
              kampen mot dessa samhällshot inte enbart om traditionell brottsbekämpning
              eller om påföljder.
            </seg>
          </u>
          <u>
            <seg>
              Skrivelsen tar fasta på att framgång kräver en bred portfölj
              av åtgärder. Sådana åtgärder måste tillsammans skapa och uppmuntra
              de känslor av inkludering, gemenskap och hopp som troligen utgör
              det starkaste vapnet mot extremismens, kriminalitetens och terrorns
              grogrunder. Här har givetvis vi politiker ett stort ansvar att
              fatta rätt beslut och fördela mandat och resurser till de bäst
              lämpade myndigheterna, organisationerna och företrädarna.
            </seg>
          </u>
          <u>
            <seg>
              Samtidigt har även civilsamhället ett stort ansvar att förvalta,
              utveckla, utföra och följa upp de åtgärder som de har ålagts av
              regering och riksdag. Denna syn delas i allt väsentligt av justitieutskottet
              och kulturutskottet i deras yttranden.
            </seg>
          </u>
          <u>
            <seg>
              Med dessa avslutande ord, herr talman, vill jag yrka avslag på
              motionerna och yrka på att riksdagen lägger skrivelsen till handlingarna.
            </seg>
          </u>
          <note type="speaker">
            Anf. 12 HANS EKSTRÖM (S):
          </note>
          <u>
            <seg>
              Herr talman! Jag hade inte tänkt begära ordet, men i går var
              första maj och jag höll förstamajtal i Strängnäs. Det var strålande
              väder, ovanligt många mötesdeltagare och bra stämning. Därefter
              tog jag bilen för att åka till Stockholm och mötte 1015 polispiketer
              med blåljus, den största polisutryckning jag har sett någon gång.
              Jag undrade vad som hade hänt. Strax därefter blev jag uppringd
              på telefonen från min hemstad Eskilstuna, där det just då surrade
              en helikopter över staden. Polispiketbilarna var på väg till Eskilstuna,
              där Svenskarnas parti och något slags autonoma vänstergrupper
              hade kravaller. Tillresta från hela landet hade de här grupperna
              kidnappat min hemstad, och rena stridsscener utspelades på stadens
              gator.
            </seg>
          </u>
          <u>
            <seg>
              Det är klart att detta får en att fundera över vad det är som
              gör att sådana tendenser dyker upp. Cecilia Brinck var inne på
              att det kanske inte är så enkelt som att det bara finns en grogrund,
              och det är rätt. Jag läste just en bok om döda vita män som jag
              kan rekommendera för läsning. Den handlar om engelska aristokrater
              av olika sorter med bra kläder. De engelska fascisternas ledare
              Mosley var född i aristokratin och gift med ölmiljarderna från
              Guinness, men lyckades ändå bli fascistledare, så visst finns
              det olika bakgrunder till att man kan hamna i konstiga miljöer.
            </seg>
          </u>
          <u>
            <seg>
              Men nog finns det någonting som är gemensamt. När vi ser tendenser
              till särhälle i stället för samhälle, när människor inte möter
              människor som är annorlunda än de själva är, då är det mycket
              enklare att skapa bilder av hur människor är och därigenom också
              ta avstånd totalt från de människorna.
            </seg>
          </u>
          <u>
            <seg>
              Jag tror att det handlar väldigt mycket om att hata idéerna och
              älska människorna. Vi får inte hamna i att vi tar avstånd från
              de människor som har hamnat i extremism.
            </seg>
          </u>
          <u>
            <seg>
              Det handlar också om att arbeta med den internationella utvecklingen.
              Självklart har väldigt mycket av extremismen internationella dimensioner.
              Fredsarbete är alltså en del av arbetet mot extremism också på
              hemmaplan.
            </seg>
          </u>
          <u>
            <seg>
              En fred i Mellanöstern skulle säkert minska tendenserna till
              exempelvis islamisk extremism. Det handlar också om internationell
              ekonomisk utveckling. Minskade ekonomiska klyftor skapar mindre
              spänning. Det handlar även om en rimlig fördelning i samhället,
              inte bara i Sverige utan också internationellt.
            </seg>
          </u>
          <u>
            <seg>
              Nog behöver man arbeta med grogrunden för extremism också, Cecilia,
              och det är det som vårt särskilda yttrande handlar om.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 9.50 på förslag av andre vice talmannen
            att ajournera förhandlingarna i ca 5 minuter på grund av tekniska
            problem.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 9.55.
          </note>
          <note>
            9 § Ansvar och engagemang en nationell strategi mot terrorism
          </note>
          <note>
            Föredrogs
          </note>
          <note type="speaker">
            Anf. 13 ELIN LUNDGREN (S):
          </note>
          <u>
            <seg>
              Herr talman! Jag vill allra först yrka bifall till reservationerna
              5 och 7.
            </seg>
          </u>
          <u>
            <seg>
              Regeringen redovisar skrivelsen Ansvar och engagemang en nationell
              strategi mot terrorism . Terrorhoten mot Sverige har de senaste
              åren ökat, och hotbilden har förändrats. Att det finns behov av
              en nationell strategi mot terrorism är uppenbart. Vi ställer oss
              bakom skrivelsen i de delarna, men vi socialdemokrater tycker
              att det saknas konkreta, skarpa förslag på åtgärder som krävs
              för att bekämpa terrorismen effektivare.
            </seg>
          </u>
          <u>
            <seg>
              Skrivelsen pekar på att flera utförda eller avbrutna attentat
              har planerats och utförts av personer som agerat på egen hand.
              Det gör hotbilden mer komplex och svårbedömd. Förberedelser till
              terrorbrott kan vara svåra att upptäcka, och det utvecklas hela
              tiden nya mönster.
            </seg>
          </u>
          <u>
            <seg>
              För att nå framgång med en strategi mot terrorism krävs en grundlig
              samhällsanalys ur ett brett perspektiv. En av de viktigaste åtgärderna
              för att bekämpa terrorismen är att fokusera på orsakerna till
              att människor väljer en extremistisk bana där våld används för
              att nå politiska mål.
            </seg>
          </u>
          <u>
            <seg>
              Säkerhetspolisen pekade i en rapport förra året ut den ökade
              polariseringen i samhället som ett hot inför framtiden när det
              gäller extremism. Här är regeringens analys bristfällig. Det saknas
              målsättningar och åtgärder för att bryta en sådan polarisering.
            </seg>
          </u>
          <u>
            <seg>
              En strategi mot terrorism borde också kompletteras med en handlingsplan
              där en rad åtgärder preciseras. I stora delar är skrivelsen mest
              en beskrivning av det skydd som finns i dag.
            </seg>
          </u>
          <u>
            <seg>
              Som en viktig del i det förebyggande arbetet mot terrorism ingår
              att minska enskildas och gruppers vilja att begå eller stödja
              terroristbrottslighet. Vår grundsyn är att väldigt få människor
              under normala omständigheter väljer att bli kriminella eller våldsbejakande
              extremister. Däremot är det alltför många som upplever att de
              inte är en önskvärd del av samhället och därför väljer att vända
              sig från det på olika sätt.
            </seg>
          </u>
          <u>
            <seg>
              Under flera år har utvecklingen i vårt samhälle för stora grupper
              gått åt fel håll. Vi kan se ökade klyftor i samhället, där ojämlikheten
              har ökat. Totalt lever 220 000 barn i Sverige i dag enligt Rädda
              Barnens definition i fattiga familjer. Arbetslösheten i utsatta
              områden är mycket hög, inte minst bland unga. Antalet långtidsarbetslösa
              ungdomar ökar. En ökad segregation har skett, inte minst i boendet.
              Nedmonteringen av de sociala skyddsnäten slår absolut hårdast
              mot dem som har en låg utbildningsnivå och är arbetslösa.
            </seg>
          </u>
          <u>
            <seg>
              Den här utvecklingen leder fram till en ökande rekryteringsbas
              för all sorts kriminalitet självklart även för den våldsbejakande
              extremismen. För att komma till rätta med problemen med våldsbejakande
              extremism måste det förebyggande arbetet i form av att skapa ett
              samhälle med ökad integration och minskade sociala spänningar
              inta en central position.
            </seg>
          </u>
          <u>
            <seg>
              Regeringen måste agera kraftfullt mot de ökade klyftorna i samhället
              och mot massarbetslösheten. Människor måste komma ut i arbete
              och egen försörjning. Vi efterlyser konkreta åtgärder från regeringen
              för att minska klyftorna i samhället, som är en grogrund för extremism.
            </seg>
          </u>
          <u>
            <seg>
              Det finns tydliga kopplingar mellan terrorism och den grova organiserade
              brottsligheten, eftersom terrorism ofta finansieras genom andra
              brott. Vi från Socialdemokraterna vill slå ihop Rikskriminalpolisen,
              Säkerhetspolisen och Ekobrottsmyndigheten till en nationell spetsorganisation.
              Det innebär att kopplingen mellan kampen mot terrorism och kampen
              mot organiserad brottslighet skärps.
            </seg>
          </u>
          <u>
            <seg>
              Dessutom vill vi öka de centrala resurserna till Rikskriminalpolisen.
              Vi behöver också en lagstiftning som ger polisen möjlighet att
              arbeta med infiltration under rättssäkra former.
            </seg>
          </u>
          <u>
            <seg>
              I skrivelsen pekar regeringen på att man kan komma att överväga
              åtgärder för att undanröja hinder för en effektiv och modern myndighetssamverkan.
              Det som avses är att byta information mellan de tre myndigheter
              som finns representerade i Nationellt Centrum för Terrorbedömning,
              som har framfört att de har behov av en sådan förbättring.
            </seg>
          </u>
          <u>
            <seg>
              För att öka insynen i Säpo och förstärka rättssäkerheten menar
              vi socialdemokrater att det bör övervägas om en ökad parlamentarisk
              insyn i Säpo behövs. Det skulle exempelvis kunna handla om ett
              insynsråd. Vi ser även att det behövs någon fristående tillsyn
              över polisen.
            </seg>
          </u>
          <u>
            <seg>
              Inom det förebyggande arbetet finns det också ett antal konkreta
              förslag som regeringen borde genomföra. Vi säger bland annat att
              regeringen borde tillsätta en nationell samordnare för det brottsförebyggande
              arbetet. En nationell samordnare skulle bland annat få i uppdrag
              att driva på och koordinera det brottsförebyggande arbetet regionalt
              och nationellt.
            </seg>
          </u>
          <u>
            <seg>
              Herr talman! Våra förslag utgår från en samhällsanalys och skapar
              en betydligt mer heltäckande väv av åtgärder för att minska den
              våldsbejakande extremismen och bekämpa terrorismen än de åtgärder
              som regeringen har tagit fram i sin skrivelse.
            </seg>
          </u>
          <note>
            I detta anförande instämde Arhe Hamednaca, Mattias Jonsson och
            Anna Wallén (alla S).
          </note>
          <note type="speaker">
            Anf. 14 MARIA FERM (MP):
          </note>
          <u>
            <seg>
              Herr talman! Jag vill inleda med att yrka bifall till reservationerna
              3 och 5, även om vi självfallet står bakom alla våra reservationer.
            </seg>
          </u>
          <u>
            <seg>
              I den skrivelse som vi i dag debatterar, Ansvar och engagemang
              en nationell strategi mot terrorism , skriver regeringen: En utgångspunkt
              är att terrorism endast kan bekämpas effektivt med medel och för
              ändamål som hör hemma i ett öppet, demokratiskt och rättssäkert
              samhälle. Internationell rätt, inklusive mänskliga rättigheter,
              ska respekteras nationellt och internationellt.
            </seg>
          </u>
          <u>
            <seg>
              Det är vackra ord, men tyvärr är det långt ifrån hur verkligheten
              ser ut när det gäller det så kallade kriget mot terrorismen, både
              i Sverige och internationellt. Sedan den 11 september 2001 har
              en USA-ledd kamp mot den internationella terrorismen fått enorma
              konsekvenser för politiska beslut och lagstiftning i nationalstater
              världen över och självfallet även för individer.
            </seg>
          </u>
          <u>
            <seg>
              Nu, över tio år senare, är det enkelt att konstatera att världen
              i dag är förändrad. Repressiv lagstiftning har drivits igenom
              i USA och i EU. Integritetskränkande förslag har antagits i en
              rasande fart på nationell nivå men även internationellt. Det går
              att konstatera att vi befinner oss i ett paradigmskifte, där flera
              av våra hitintills gällande rättssäkerhetsprinciper om den personliga
              integriteten frångås i terrorbekämpningens namn.
            </seg>
          </u>
          <u>
            <seg>
              Vi i Miljöpartiet de gröna ser med oro på den pågående utvecklingen,
              där en stor mängd integritetskränkande lagar har antagits och
              fortsätter att antas utan en större diskussion om vilka konsekvenser
              detta får för rättssäkerheten och den personliga integriteten.
            </seg>
          </u>
          <u>
            <seg>
              Vi vill gärna tillsammans med regeringen avvärja hot mot Sverige
              som är baserade på realistiska bedömningar. Vi är däremot inte
              beredda att offra den personliga integriteten på terrorbekämpningens
              altare. Ett övervakningssamhälle riskerar att avskaffa de fri-
              och rättigheter som det egentligen är tänkt att försvara.
            </seg>
          </u>
          <u>
            <seg>
              Vi kan inte acceptera att medborgares rättssäkerhet äventyras
              på ett sådant sätt och kommer därför att fortsätta vår kamp mot
              integritetskränkande förslag och för effektiva och starka rättssäkerhetsgarantier.
              En utvärdering av all lagstiftning som syftar till att bekämpa
              terrorism bör därför ske med utgångspunkt i integritet, proportionalitet
              och kostnadseffektivitet.
            </seg>
          </u>
          <u>
            <seg>
              I alla samhällen kommer det alltid att finnas radikala individer.
              I stället för att se radikalisering som ett nytt fenomen ska det
              snarare ses som en ofrånkomlig samhällsföreteelse.
            </seg>
          </u>
          <u>
            <seg>
              En viktig del för att förebygga terrorism är att stärka demokratin
              och möjliggöra en konstruktiv kanalisering av ungas engagemang
              för och frustration över samhället. En viktig ansats för att förebygga
              terrorism är alltså, precis som regeringen tar upp i skrivelsen,
              målsättningen att bidra till en väl fungerande demokrati och ett
              öppet och tolerant samhälle där det finns förutsättningar för
              diskussion och debatt.
            </seg>
          </u>
          <u>
            <seg>
              Även i Säkerhetspolisens rapport om våldsbejakande islamistisk
              extremism från 2011 tas tillgång till alternativ information och
              en ökad öppenhet upp som något av stor vikt. I den rapporten konstateras:
              Det mest effektiva sättet att motverka misstro och missförstånd
              är således kanske inte statliga informationskampanjer, utan en
              ökad öppenhet. Det låter alla dra sina egna slutsatser och kan
              bidra till att positiva idéer sprids mellan människor.
            </seg>
          </u>
          <u>
            <seg>
              När det gäller orsaker och grogrunder för terrorism är regeringens
              analys dock bristfällig. Regeringen bör komplettera sin strategi
              med en mer heltäckande analys av orsaker och riskfaktorer bakom
              extremism och terrorism.
            </seg>
          </u>
          <u>
            <seg>
              En viktig del i det förebyggande arbetet är att minska enskildas
              och gruppers vilja att begå eller stödja terrorbrott. Få människor
              väljer under normala omständigheter att bli kriminella eller våldsbejakande
              extremister. Däremot är det alltför många som upplever att de
              inte är en önskvärd del av samhället och därför väljer att vända
              sig från samhället. För att råda bot på segregation och upplevt
              utanförskap krävs åtgärder för att minska klyftor i samhället,
              minska arbetslösheten, minska trångboddheten och stärka demokratin.
            </seg>
          </u>
          <u>
            <seg>
              Skolan blir här självfallet en arena av stor vikt, dels för att
              det är där som många unga känner sig misslyckade och förlorar
              framtidstron, dels för att det är en viktig aktör för att motverka
              att unga tar till sig förenklade sanningar. Att allt färre unga
              går ut gymnasiet med fullständiga betyg är inte minst i detta
              sammanhang oroväckande.
            </seg>
          </u>
          <u>
            <seg>
              Internet har ökat i betydelse för våldsbejakande grupper och
              nätverk, delvis som medel för egen kommunikation men kanske allra
              mest som plattform för att föra ut budskap och propaganda. I en
              tid då det är väldigt enkelt att på nätet sålla information och
              komma i kontakt endast med meningsfränder som bekräftar ens egen
              verklighetsbild är det viktigt att rusta unga med till exempel
              bättre undervisning i källkritik.
            </seg>
          </u>
          <u>
            <seg>
              De senaste tio åren har islamofobin ökat, och åsikter om att
              muslimerna är vårt största utländska hot sedan andra världskriget
              har letat sig in i politikens finrum.
            </seg>
          </u>
          <u>
            <seg>
              Säkerhetspolisen och Brottsförebyggande rådet redovisade 2009,
              på uppdrag av regeringen, rapporten Våldsam politisk extremism
              Antidemokratiska grupperingar på yttersta höger- och vänsterkanten
              . År 2010 redovisade Säkerhetspolisen, också på uppdrag av regeringen,
              rapporten Våldsbejakande islamistisk extremism i Sverige . Ingen
              genomgång har dock gjorts om den antimuslimska våldsbejakande
              miljön. Det enda som kommer i närheten är Europols kartläggning
              av extremism i norra Europa.
            </seg>
          </u>
          <u>
            <seg>
              Brottsförebyggande rådet har i sin årliga statistik över utvecklingen
              av hatbrotten i Sverige för år 2010 redovisat att ungefär 270
              anmälda brott var baserade på islamofobi, vilket är en ökning
              jämfört med år 2009 och följer en uppåtgående trend sedan mätningarna
              startade. Det är inte klart i vilken grad islamofobin har funnits
              med som skäl för personer att begå terrorhandlingar, men dagligen
              kan vi till exempel följa rättegången mot en norsk terrorist med
              antimuslimska åsikter.
            </seg>
          </u>
          <u>
            <seg>
              Säkerhetspolisen bör därför utreda i vilken omfattning den antimuslimska
              våldsbejakande miljön leder till utövandet av systemhotande brottslighet
              även i Sverige.
            </seg>
          </u>
          <note type="speaker">
            Anf. 15 KENT EKEROTH (SD):
          </note>
          <u>
            <seg>
              Herr talman! Skrivelsen består av tre delar, och det jag anför
              här gäller främst delen om att förebygga terrorism.
            </seg>
          </u>
          <u>
            <seg>
              Vi vill se en skrivelse där det tydligt framgår om regeringens
              handlingsplan mot terrorism verkligen är genomtänkt och effektiv.
              Vi valde därför att följdmotionera med yrkandet att handlingsplanen
              ska innehålla en klar koppling mellan översiktliga analyser av
              olika former av terrorism och riskgrupper, åtgärder specifikt
              anpassade efter dessa riskgrupper och slutligen vetenskapligt
              underlag som ger stöd för att åtgärderna verkligen fungerar.
            </seg>
          </u>
          <u>
            <seg>
              Detta måste anses grundläggande. Annars kan man utifrån handlingsplanen
              inte veta vad man ska förebygga och med vilka medel.
            </seg>
          </u>
          <u>
            <seg>
              I hotbildsbeskrivningen om terrorism i Sverige sägs inte speciellt
              mycket i skrivelsen. Det sägs att varken högerextremister, vänsterextremister
              eller islamister utgör något hot mot det demokratiska styrelseskicket.
              Detta låter naturligtvis betryggande, men vad säger detta om hotet
              att utsättas för terrorattentat för vanliga medborgare, företag,
              mediepersonligheter eller liknande?
            </seg>
          </u>
          <u>
            <seg>
              Självmordsbombaren i Stockholm 2010 riktade sitt inspelade avskedstal
              till hela svenska folket och sade att våra barn, bröder och systrar
              skulle dö och försökte sedermera spränga några hundratals stockholmare
              i julruschen. Man kan undra hur regeringen får detta till att
              hot och allvarliga brott endast riktas mot enskilda personer.
            </seg>
          </u>
          <u>
            <seg>
              Hur som helst. Vilken typ av miljöer det är fråga om och omfattningen
              av den brottsliga verksamheten redovisas inte. Inte heller redovisas
              och värderas vilka riskgrupper som riskerar att rekryteras till
              terrorism.
            </seg>
          </u>
          <u>
            <seg>
              Regeringen vill inte redovisa en korrekt hotbildsbeskrivning.
              Det är viktigare att skydda en grupp människor från att bli utpekade
              än att ta itu med problemen och skydda den stora befolkningen
              som består av vanliga hederliga människor. I skrivelsen står det
              nämligen: Dessutom bör alla berörda undvika att brännmärka någon
              särskild grupp människor och i stället utveckla en dialog för
              att främja ömsesidig medvetenhet och förståelse.
            </seg>
          </u>
          <u>
            <seg>
              Beröringsångesten med verkligheten är genomgående för regeringens
              politik vare sig det gäller terrorism eller brottslighet i allmänhet.
              Det handlar givetvis inte om att brännmärka. Det handlar om att
              identifiera problemet. Görs inte det går det knappast att förbättra
              situationen.
            </seg>
          </u>
          <u>
            <seg>
              Vill man vara seriös med en handlingsplan mot terrorism, vilken
              inkluderar handlingsplan mot det som kallas våldsbejakande extremism,
              kanske det vore åtminstone lite relevant med kunskap om vilka
              åsiktsströmningar som florerar inom vissa grupper. Det är åsikter
              som på ett mycket tydligt sätt visar på idéer som kan resultera
              i just terrorism. Det finns många opinionsundersökningar gjorda
              till exempel bland muslimska grupper, många av dem i England.
              Jag tänker referera till några av dem för att ge lite perspektiv.
            </seg>
          </u>
          <u>
            <seg>
              År 2011 visade en undersökning från Kanada att 35 procent inte
              ville ta avstånd från al-Qaida. Endast en liten minoritet tog
              enligt samma undersökning avstånd från terroristorganisationer
              som Hamas och Hizbullah. I en undersökning från 2010 från England
              som genomfördes vid 30 universitet där man frågade muslimska studenter
              var det 32 procent som ansåg att det var berättigat att döda i
              religionens namn, och 40 procent ville ha sharialagar.
            </seg>
          </u>
          <u>
            <seg>
              År 2010 gjordes en annan undersökning, denna gång i Danmark,
              som visade att var fjärde ung muslim sympatiserar med eller direkt
              stöder islamism. År 2008 gjordes en undersökning bland muslimska
              studenter i Storbritannien. Det visade sig att en tredjedel ansåg
              att det var berättigat att döda i islams namn.
            </seg>
          </u>
          <u>
            <seg>
              I en undersökning från 2006, också den från Storbritannien, visade
              det sig att 78 procent av de muslimer man undersökte ville straffa
              dem som publicerade Muhammedteckningarna, och 68 procent ville
              åtala dem som förolämpar islam.
            </seg>
          </u>
          <u>
            <seg>
              Detta är bara några exempel på flera opinionsundersökningar runt
              om i världen som visar på dessa tendenser. Man kan undra: Är sådana
              åsiktsströmningar inte relevanta i en handlingsplan mot terrorism
              och extremism för att konkretisera vad det är man talar om? Jag
              menar att de är det.
            </seg>
          </u>
          <u>
            <seg>
              Trots att jag med flera har påtalat det tidigare är det först
              nyligen som fler vågat erkänna den muslimska antisemitismen med
              Malmö som praktexempel. Till och med judiska församlingen har
              sent omsider vågat erkänna det den tidigare inte vågade erkänna.
              Det är bara ett exempel på extremism som länge förbisetts av styrande
              politiker och svenska medier. Man kan undra: Är sådant inte relevant
              att veta om man har en handlingsplan mot terrorism och extremism?
              Jag menar att det är det, och regeringens rädsla att våga peka
              ut problemet förvärrar det bara.
            </seg>
          </u>
          <u>
            <seg>
              I utskottsbetänkandets motivering till avslag på mitt motionsyrkande
              instämmer man i att förebyggande arbete ska ske med stöd av vetenskapligt
              underlag. Man hänvisar vidare till diverse åtgärder, bland annat
              till utökat antal platser inom komvux. Det är ett ungefär lika
              roande som Miljöpartiets förslag när det gäller organiserad brottslighet.
              Jag kunde förvänta mig sådana stollerier från Miljöpartiet. Men
              i ärlighetens namn blev jag något förvånad att ett sådant förslag
              nu även kommer från regeringspartierna.
            </seg>
          </u>
          <u>
            <seg>
              Komvuxförslaget vittnar om en klassisk villfarelse när det gäller
              att förklara varför vissa hänger sig åt terrorism. Vi hörde det
              förut från Socialdemokraterna, och vi ganska övertygad om att
              vi kan höra det också från Vänsterpartiet. Det handlar givetvis
              om deras favoritargument: fattigdom. Tanken är väl att med komvux
              får terroristerna bättre möjlighet att skaffa sig ett jobb, och
              då skulle de inte hålla på med terrorism. Det skulle jag tro är
              det bakomliggande argumentet.
            </seg>
          </u>
          <u>
            <seg>
              Som jämförelse kan jag nämna att självmordsbombaren i Stockholm
              hade universitetsexamen. Hjärnan bakom attackerna den 11 september
              Muhammed Atta hade två examina i arkitektonisk ingenjörskonst
              respektive stadsplanering. Hjärnan bakom bomberna i Londons tunnelbana
              var neurolog, och terroristerna kom från välmående medelklasshem.
            </seg>
          </u>
          <u>
            <seg>
              Jag kan passa på att slå hål på myten när vi väl är inne på den.
              Är det så att terrorister drivs av fattigdom? Är det vad som gör
              att de känner ett behov av terrorism?
            </seg>
          </u>
          <u>
            <seg>
              Den mest uppenbara iakttagelsen är att titta på alla länder i
              världen som är fattiga, och de är ganska många. Trots att större
              delen av Afrikas länder, många i Sydamerika och inte minst i Östeuropa,
              är mer eller mindre fattiga har terrorism aldrig blivit ett bestående
              fenomen där. Endast i muslimska miljöer har detta etablerats på
              riktigt.
            </seg>
          </u>
          <u>
            <seg>
              I Journal of Economic Perspectives från 2003 presenterades en
              undersökning bland palestinaaraberna där de tillfrågades om det
              finns några omständigheter där du kan motivera terrorism för att
              uppnå politiska mål. Det mer välbeställda segmentet bland dessa
              var mer positiva till detta än de mindre välbeställda.
            </seg>
          </u>
          <u>
            <seg>
              De i det högre segmentet var också mer benägna att stödja väpnade
              attacker mot israeliska mål. Samma dynamik finns när man tar med
              utbildning.
            </seg>
          </u>
          <u>
            <seg>
              En annan studie undersökte Hizbullahanhängare som dött i strid
              och jämförde dem med den övriga libanesiska befolkningen. Hizbullahmedlemmarna
              hade något mindre sannolikhet att vara fattiga och mycket högre
              sannolikhet att ha avslutat gymnasiestudier. En annan studie fann
              att självmordsbombare generellt sett var rikare. Det var 15 procent
              som var under fattigdomsgränsen jämfört med 35 procent av normalbefolkningen.
              De var dessutom mer välutbildade än den övriga befolkningen. Det
              var 95 procent som hade motsvarande gymnasiestudier avklarade
              medan siffran för befolkningen i allmänhet var 50 procent.
            </seg>
          </u>
          <note>
            Harvardprofessorn Alberto Abadie presenterade i oktober 2004
            en studie av 1 776 terroristattacker och hittade inga kopplingar
            mellan attackerna och fattigdom.
          </note>
          <u>
            <seg>
              Han har sagt: Förr i tiden hörde vi människor hänvisa till den
              starka kopplingen mellan terrorism och fattigdom. Men faktum är
              att när man tittar på data är den inte där. Det sade han i Harvard
              Gazette 2004.
            </seg>
          </u>
          <u>
            <seg>
              Förhållandet visar sig snarare vara det omvända. Två forskare,
              Efraim Benmelech vid Harvard University och Claude Berrebi vid
              RAND, undersökte förhållandet mellan humankapital och terrorism
              och fann att äldre personer med högre utbildning anförtros uppdrag
              som har högre profil, dödar mer människor och löper mindre risk
              att misslyckas. Med andra ord: ju mer välutbildad, desto bättre
              terrorist.
            </seg>
          </u>
          <u>
            <seg>
              En annan som har undersökt förhållandet mellan terrorism och
              fattigdom är Marc Sageman, före detta CIA-agent, som tittade på
              162 terrorister och kom fram till följande slutsatser: Två tredjedelar
              av de undersökta gick på universitet i en del av världen där endast
              10 procent normalt gör det. De flesta kom från medelklass eller
              övre medelklass.
            </seg>
          </u>
          <u>
            <seg>
              Till och med Svenska Dagbladet vågade erkänna och skrev om Aje
              Carlboms forskning, som kom fram till samma slutsats. Han skriver:
              Det typiska är att de mest radikala socialt sett inte är särskilt
              marginaliserade.
            </seg>
          </u>
          <u>
            <seg>
              Utskottsmajoriteten påstår att det är viktigt med vetenskapligt
              stöd samtidigt som man köper in myten om att terrorism motiveras
              av fattigdom, trots att forskning visar på det motsatta. Det är
              ganska talande för skrivelsen, och det är centralt i min kritik
              av den.
            </seg>
          </u>
          <u>
            <seg>
              I skrivelsen säger vidare regeringen att den stora utmaningen
              i att motverka terrorism är att möta fenomen som står i strid
              med grundläggande demokratiska värden och principen om allas lika
              värde. Det är fina ord, men något underlag som visar att detta
              förebygger terrorism redovisas inte.
            </seg>
          </u>
          <u>
            <seg>
              Vidare hänvisar regeringen till att man har tagit fram en rapport
              tillsammans med Sveriges Kommuner och Landsting om hur man lokalt
              motverkat våldsbejakande extremism. Jag undrar om regeringen ens
              själv har läst den skriften.
            </seg>
          </u>
          <u>
            <seg>
              Först och främst utgör den endast en samling anekdoter om hur
              man tidigare arbetat mot extremism utan att påvisa vad som verkligen
              är effektivt. Jag ska citera från skriften:
            </seg>
          </u>
          <u>
            <seg>
              Urvalet av lokala exempel är på inget sätt vetenskapligt och
              gör inget anspråk på att vara best practice inom området.
            </seg>
          </u>
          <u>
            <seg>
              Med andra ord är detta ingen skrift som kan användas som någon
              mall för hur man bäst arbetar mot terrorism.
            </seg>
          </u>
          <u>
            <seg>
              Vidare hänvisar man till polisens förebyggande arbete. Mycket
              av polisens arbete är säkert bra. Men vad av det som redovisas
              i skrivelsen är så bra? Det står:
            </seg>
          </u>
          <u>
            <seg>
              Polisen genomför särskilda ansträngningar för att motverka brott
              med motiv att kränka en person på grund av hudfärg, nationellt
              ursprung, sexuell läggning.
            </seg>
          </u>
          <u>
            <seg>
              Någon koppling till exakt hur denna ansträngning skulle bidra
              till att förebygga terrorism redovisas inte.
            </seg>
          </u>
          <u>
            <seg>
              Man hänvisar till att man gett Ungdomsstyrelsen i uppdrag att
              fördela medel till civila organisationer som arbetar med att förhindra
              rekrytering till terrorism, extremism och dylikt. Det låter jättebra.
              Men vet regeringen hur Ungdomsstyrelsen fördelar sina medel?
            </seg>
          </u>
          <u>
            <seg>
              Ungdomsstyrelsen fördelar bland annat medel till Sveriges Unga
              Muslimer, som 2005 bjöd in en brittisk islamist, Riyadh ul Haq,
              en man som hyllar talibanernas förmåga att upprätthålla sharia
              och som vill uppmuntra till jihad och förföljelse av judar.
            </seg>
          </u>
          <u>
            <seg>
              År 2009 bjöd Sveriges Unga Muslimer in den ökände muslimska föreläsaren
              Khalid Yasin, som tidigare kritiserats hårt för uttalanden om
              behovet av sharialagar, påståendet att aids är ett västerländskt
              påhitt, att jämställdhet är en vanföreställning och att hustrumisshandel
              är rimligt.
            </seg>
          </u>
          <u>
            <seg>
              År 2010 anordnades Sikta högt, Nordens största muslimska ungdomsträff,
              av Sveriges Unga Muslimer. Då hade man bjudit in imamen Abdullah
              Hakim Quick, välkänd för sina hätska uttalanden om smutsiga judar
              och sitt försvar av dödsstraff för homosexualitet.
            </seg>
          </u>
          <note>
            År 2012 bjöd man in Anas Altikriti, grundare av Cordoba Foundation
            i London, som av David Cameron beskrivits som en frontorganisation
            för islamistiska Muslimska brödraskapet.
          </note>
          <u>
            <seg>
              Det låter här som att regeringen direkt arbetar mot sig själv
              genom att låta Ungdomsstyrelsen finansiera organisationer som
              accepterar islamism som en del av verksamheten.
            </seg>
          </u>
          <u>
            <seg>
              Jag tänkte avsluta detta anförande med att återigen ta upp Europols
              rapport. Vänstern älskar den, och drar upp den varje gång. Jag
              tror säkert att de själva har förstått att den är irrelevant som
              argument i debatten.
            </seg>
          </u>
          <u>
            <seg>
              De använder den som ett argument för att visa att islamistisk
              terrorism inte alls är det farligaste ute i Europa. Men redan
              i den inledande sammanfattningen av rapporten skriver Europol:
              Under 2010 skedde terroristattacker i nio medlemsstater. Hotet
              om attacker av islamistiska terrorister i EU är fortfarande högt
              och varierande.
            </seg>
          </u>
          <u>
            <seg>
              Hotbilden från separatisterna, som det gärna hänvisas till, riktar
              sig främst mot myndigheter och främst på materiell förstörelse.
              Det är givetvis illa nog. Men att jämföra det med medvetna massmord
              på människor är att gå väldigt långt.
            </seg>
          </u>
          <u>
            <seg>
              Europol skriver att majoriteten av de fall som i dag benämns
              som terrorism liknar vanliga kriminella handlingar, såsom attacker
              på enskilda egendomar. Om Europol skulle klassa om de här attackerna
              mot enskilda egendomar skulle över hälften av fallen försvinna
              direkt.
            </seg>
          </u>
          <u>
            <seg>
              För att få lite perspektiv ska jag läsa ett utdrag ur RAND-databasen
              över terroristbrott det är väldigt typiskt när man beskriver de
              här separatisthandlingarna eller terroristhandlingarna, som vissa
              kallar dem: Högkvarteret för det spanska socialistarbetarpartiet
              fick flera rutor förstörda när det attackeras med stenar.
            </seg>
          </u>
          <u>
            <seg>
              Detta var ett kort utdrag ur den här databasen för terroristattacker.
              Det handlar alltså om stenkastning mot skyltfönster. Det är illa
              nog, men det går knappast att jämföra med den dödliga islamistiska
              terrorn. Skadan för de här skyltfönstren uppskattades till några
              tusen kronor, kan jag väl tillägga.
            </seg>
          </u>
          <u>
            <seg>
              Svenska massmedier borde självfallet rikta in sig på de hot som
              kan tänkas riktas mot svenska individer. Den hotbilden står inte
              fönsterkrossande separatister på den korsikanska landsbygden för,
              ej heller Eta. De hoten kommer från islamister och vänsterextremister
              i dag.
            </seg>
          </u>
          <u>
            <seg>
              Sedan 2001 kommer 97 procent av alla dödsoffer vid terrorism
              från muslimska attentat. Räknar man bort den 11 september, som
              står för en stor del av dessa, är det 91 procent av alla dödsoffer.
              Det är den här faran som är påträngande.
            </seg>
          </u>
          <u>
            <seg>
              Det sammantagna intrycket är att regeringen inte förmår skilja
              på och redovisa olika terroristbejakande miljöer och värdera deras
              olikheter. Som en följd av detta förmår man inte heller prioritera
              resurserna så att de kommer dit där de bäst behövs. Och de åtgärder
              som beskrivs verkar sakna varje tillstymmelse till vetenskapligt
              underlag när det gäller om de är effektiva eller inte.
            </seg>
          </u>
          <u>
            <seg>
              Resultatet blir i bästa fall att Sverige inte förmår arbeta förebyggande
              mot terrorism och i värsta fall att arbetet riskerar att bli direkt
              kontraproduktivt.
            </seg>
          </u>
          <u>
            <seg>
              Jag vill yrka bifall till SD:s reservation.
            </seg>
          </u>
          <note>
            (ANDRE VICE TALMANNEN: Jag får upplysa om att den anmälda talartiden
            överskreds med över 100 procent.)
          </note>
          <note type="speaker">
            Anf. 16 MARIA FERM (MP) replik:
          </note>
          <u>
            <seg>
              Herr talman! Jag vill börja med att säga att jag tycker att det
              är väldigt oroväckande att Kent Ekeroth försöker skuldbelägga
              alla muslimer, gång på gång, för vad enskilda terrorister har
              gjort.
            </seg>
          </u>
          <u>
            <seg>
              Det är för mig helt obegripligt hur man kan försöka skuldbelägga
              enskilda människor bara på grund av religiös tillhörighet och
              försöka få det till att handla om vad extremister har gjort. Det
              är ungefär lika intelligent som att försöka skuldbelägga alla
              norrmän för vad Anders Behring Breivik har gjort. Det tror jag
              inte att någon här skulle vilja göra.
            </seg>
          </u>
          <u>
            <seg>
              Jag skulle tycka att det var mer klädsamt om man inte försökte
              göra sådana generaliseringar.
            </seg>
          </u>
          <u>
            <seg>
              När det gäller det som vi debatterar i dag, nämligen terrorism
              i allmänhet, kan man bara konstatera att Kent Ekeroth försöker
              få allt till att handla om islamistisk terrorism. Det tycker jag
              är ganska problematiskt, eftersom det finns många likheter mellan
              alla sorters våldsbejakande extremism.
            </seg>
          </u>
          <u>
            <seg>
              Det är faktiskt någonting som Säkerhetspolisen tar upp i sin
              rapport om just våldsbejakande islamistisk extremism, från 2011:
              Att alla olika former av extremism har likheter. Det handlar inte
              så mycket om ideologi utan snarare om extremismen som sådan eller
              våldsbejakandet som sådant.
            </seg>
          </u>
          <u>
            <seg>
              Ett exempel på det är att flera olika extremister har gått från
              att vara vitmaktextremister till att bli islamistiska extremister
              och så vidare. Många rör sig runt de här olika grupperna bara
              för att det handlar om extrema åsikter.
            </seg>
          </u>
          <u>
            <seg>
              Det är just det som Säkerhetspolisen säger i sin rapport. Vilken
              subkultur en person dras in i beror till viss del på vilken subkultur
              som är etablerad på orten där personen bor. Därför är det viktigt
              att våldsbejakande islamistisk extremism inte förknippas med religionen
              islam utan att fokus ligger på just extremismen i sig.
            </seg>
          </u>
          <note type="speaker">
            Anf. 17 KENT EKEROTH (SD) replik:
          </note>
          <u>
            <seg>
              Herr talman! Det handlar, som jag sade i mitt anförande, inte
              om att skuldbelägga muslimer, men om man har en handlingsplan
              mot terrorism, eller för den delen våldsbejakande extremism som
              man vill kalla det, blir det relevant att försöka identifiera
              var de här farorna kan ligga. Det ligger i sakens natur att man
              måste veta det. Man måste identifiera problemet innan man kan
              förebygga det.
            </seg>
          </u>
          <u>
            <seg>
              När jag läste upp de här opinionsundersökningarna i mitt anförande
              var det för att visa på var dessa åsikter florerar som starkast.
              Det är inte bland norrmännen som Maria Ferm jämt vill göra gällande.
              Jag vet att den debatten alltid kommer att komma upp nu. Men det
              är inte bland norrmän sådana här åsikter är utbredda. Tyvärr är
              det inte det, eller tyvärr ska jag inte säga, för det är inte
              bra att de är utbredda någonstans, men om man tittar på var de
              är utbredda, där man har vågat göra dessa opinionsundersökningar,
              ser man tyvärr att det är bland muslimska grupper, ofta i Storbritannien
              men även på andra ställen.
            </seg>
          </u>
          <u>
            <seg>
              Jag läste upp några av dem, och de säger en hel del. Det var
              ungefär som när vi diskuterade den så kallade arabiska våren.
              Då stod folk och sade att det inte fanns något islamistiskt hot
              i Egypten. Jag sade då att undersökningar visade att 75 procent
              ville ha sharialagar i Egypten. Vad hände sedan? Jo, 75 procent
              av befolkningen röstade fram islamister.
            </seg>
          </u>
          <u>
            <seg>
              Det är klart att man måste dra någon slutsats av vilka åsikter
              olika grupper har, och har de sådana extrema åsikter som jag redogjorde
              för är det en ganska stor grogrund för rekrytering till terrorism
              och dylika organisationer. Då måste man också inrikta insatserna
              där de kan göra mest nytta i de grupper där risken är störst.
            </seg>
          </u>
          <u>
            <seg>
              Det handlar inte om att brännmärka någon, och det handlar inte
              om att peka ut hela grupper, utan det handlar om att vara realistisk
              så att man de facto kan göra något åt problemen i stället för
              att stoppa huvudet i sanden och låtsas att allting är bra, bara
              för att man ska vara politiskt korrekt.
            </seg>
          </u>
          <note type="speaker">
            Anf. 18 MARIA FERM (MP) replik:
          </note>
          <u>
            <seg>
              Herr talman! Om Kent Ekeroth anser att man ska se till grupper
              där det finns extrema åsikter och se om man kan arbeta förebyggande
              där gissar jag att Kent Ekeroth tycker att det är fullt rimligt
              att rösta för den reservation som vi har om att Säkerhetspolisen
              borde utreda i vilken omfattning antimuslimska miljöer leder till
              systemhotande verksamhet. Jag gissar att Kent Ekeroth har kommit
              längre i dag än när Anders Behring Breivik sköt personer på Utøya
              och Kent Ekeroth skyllde det på muslimer i samma ögonblick och
              nu tänker att man faktiskt bör arbeta emot sådana extrema handlingar
              oavsett vem som står bakom dem. I så fall borde man rimligen kolla
              på dessa miljöer också, eftersom det är ett ganska aktuellt exempel
              där människor i vårt närområde har blivit utsatta för terrorism.
            </seg>
          </u>
          <note type="speaker">
            Anf. 19 KENT EKEROTH (SD) replik:
          </note>
          <u>
            <seg>
              Herr talman! Det är självklart att man ska jobba mot alla former
              av extremism, oavsett vad det nu må vara. Men när det gäller exemplet
              Breivik har det inte, vilket jag inte är förvånad över, kommit
              några som helst bevis på att han hade stöd av någon, att det handlade
              om någon organisation eller att detta på något sätt är ett utbrett
              fenomen. Allting tyder på att han var en ensam galning, och det
              finns också flera rapporter som har kommit fram till det.
            </seg>
          </u>
          <u>
            <seg>
              Jag tror därför att det är viktigare att fokusera på de miljöer
              där det bevisligen under lång tid och i breda lager av populationen
              har visat sig finnas grogrund för de här åsikterna, dels i England
              och Kanada, dels i Sverige nu när den muslimska antisemitism som
              vi importerar dagligen till det här landet och som utsätter andra
              minoritetsgrupper i Sverige för hot och förföljelse har kommit
              upp till ytan.
            </seg>
          </u>
          <u>
            <seg>
              Det handlar så klart om att prioritera sina resurser, och då
              ska man prioritera dem där de gör mest nytta. Oavsett hur gärna
              vänstern vill och försöker få det till högerextremism tror jag
              att vanligt folk och dessutom forskningen visar på det motsatta.
            </seg>
          </u>
          <u>
            <seg>
              Maria Ferm pratade innan om att de som finns i vitmaktrörelsen
              snart går över till islamismen, hur islamismen går över till vänsterextremism
              och hur vit makt och vänsterextremismen möts. Det är sant. De
              har väldigt mycket gemensamt, de som kallas högerextrema. Nazister
              brukar ju kallas högerextrema, men egentligen är nazister socialister,
              så nationalsocialister och socialister ligger väldigt nära varandra
              ideologiskt sett. Det har de alltid gjort, och det är också därför
              de har börjat samarbeta på vissa ställen. Att nazister och islamister
              har mycket gemensamt är också sant, eftersom antisemitismen förenar
              dem, USA-hatet förenar dem och hatet mot kapitalismen förenar
              dem, precis som det förenar dem med socialisterna.
            </seg>
          </u>
          <u>
            <seg>
              Det är alltså inte speciellt förvånande att de här grupperna
              möts. Socialist som socialist, som jag brukar säga.
            </seg>
          </u>
          <note type="speaker">
            Anf. 20 MARIANNE BERG (V):
          </note>
          <u>
            <seg>
              Herr talman! Jag börjar med att yrka bifall till reservationerna
              2 och 5.
            </seg>
          </u>
          <u>
            <seg>
              Ett samhälle som bygger på demokrati och alla människors lika
              värde vill som tur är de flesta av oss ha. Vi vill ha ett stabilt
              och öppet samhälle, för det är grunden till att vi ska känna oss
              trygga och utvecklas i positiv riktning.
            </seg>
          </u>
          <u>
            <seg>
              Men i alla samhällen världen över finns det människor som inte
              känner sig delaktiga och som kanske aldrig får en chans att utveckla
              ett fritt och tryggt liv. Det är naturligtvis förödande, för vi
              vet att många gånger är det just under sådana förhållanden som
              det är lätt att rekrytera unga människor till brottslig verksamhet.
              Den har sin bas där.
            </seg>
          </u>
          <u>
            <seg>
              Här hemma och i vår omvärld breder brottsligheten ut sig, och
              vi måste med alla de medel som står till buds bekämpa detta och,
              framför allt, försöka se orsakerna och analysera varför detta
              händer.
            </seg>
          </u>
          <u>
            <seg>
              Ett samhälle är naturligtvis aldrig helt rosenrött, men vi får
              aldrig ge upp. Vi kan inte nå den optimala lösningen att allt
              ska vara fritt från brottslighet, extremism eller terrorism, men
              de bakomliggande faktorerna måste vi se till att få med.
            </seg>
          </u>
          <u>
            <seg>
              Vi vill inte ha ett samhälle där vi bekämpar varandra på grund
              av att vi har olika åsikter eller religioner. Vi vill inte ha
              ett samhälle där rasismen gror. Vi vill inte ha ett samhälle där
              hat och våld är en del i vår vardag. Därför måste vi se till helheten
              när vi ska motverka dessa mörka krafter. Vi kan inte bara se till
              vissa delar, för då har vi inte gjort allt vi kan för att stävja
              brottsligheten eller för att se till att förhindra att extremism
              och terrorism utvecklas och växer sig fast.
            </seg>
          </u>
          <u>
            <seg>
              Regeringen har en strategi. Där tar man bland annat upp demokrati
              och öppenhet för att motverka dessa mörka sidor i vårt samhälle.
              Det är jättebra, men Vänsterpartiet anser att det finns något
              mer att önska, och det är en heltäckande analys av orsaker och
              riskfaktorer bakom brottslig verksamhet, extremism och terrorism.
            </seg>
          </u>
          <u>
            <seg>
              Herr talman! Säkerhetspolisen har, som någon tog upp tidigare,
              pekat på den ökande polariseringen i samhället och att den utgör
              ett hot inför framtiden. Vi ser det inte i dag, men vi kan kanske
              se det i framtiden när det gäller extremism. Detta anser Vänsterpartiet
              att regeringen inte tagit till sig på fullt allvar.
            </seg>
          </u>
          <u>
            <seg>
              Här tycker jag att Alliansen har haft skygglappar. De ser inte
              att under de år som de har styrt har landet splittrats och klyftorna
              ökat. Arbetslösheten har ökat, speciellt bland ungdomar. I dag
              är nästan 25 procent av ungdomarna arbetslösa. Jämställdhetsarbetet
              har många gånger fått stå tillbaka. Barnfattigdomen breder ut
              sig.
            </seg>
          </u>
          <u>
            <seg>
              Det är just sådana faktorer, bland flera, som utgör orsakerna
              till att extremism och terrorism kan utvecklas. Sociala och ekonomiska
              orättvisor i ett samhälle utgör en av flera grogrunder för en
              ökad rekryteringsbas för kriminalitet och extremism i alla dess
              olika skepnader och måste naturligtvis motarbetas. Vi får inte
              heller glömma att vi måste göra stora satsningar på de avhopparverksamheter
              som i dag finns i landet.
            </seg>
          </u>
          <u>
            <seg>
              Herr talman! För att på bästa möjliga sätt motverka alla typer
              och former av brott måste målet vara att skapa det jämställda
              samhället, ett jämlikt samhälle där alla känner sig delaktiga,
              ett samhälle som i stället för att öka skillnaderna och klyftorna
              mellan människor ser till att minska dem.
            </seg>
          </u>
          <u>
            <seg>
              Då krävs handling genom bland annat att med krafttag minska arbetslösheten,
              öka antalet utbildningsinsatser och satsa på att ge ungdomar en
              positiv skolgång och en bra fritid. Men i dag har vi en regering
              som definitivt inte fullt ut lägger allt krut där.
            </seg>
          </u>
          <u>
            <seg>
              Herr talman! I en nationell strategi mot terrorism måste konkreta
              åtgärder för att minska klyftorna i samhället ingå. Annars blir
              det inte komplett. Det blir inte en fullgod strategi. Alla eventuella
              riskfaktorer måste tas med. Alliansen säger nej till detta, men
              jag kanske kan få ett svar lite längre fram i debatten på varför
              ni inte ser någon anledning till att se till de riskfaktorer som
              jag precis har nämnt.
            </seg>
          </u>
          <u>
            <seg>
              Ett växande problem, ett skrämmande problem, i den brottsliga
              verksamheten är också införseln av illegala vapen. För att stoppa
              detta krävs en rad åtgärder. Regeringen har gjort en del, och
              det tycker jag är bra, men det finns alltid något som kan göras
              bättre för att just minska antalet vapen som förs in i landet
              till gagn för brottslig verksamhet. De kan också användas i extrema
              syften och vid terrorattentat.
            </seg>
          </u>
          <u>
            <seg>
              Tullen och polisen har i dag ett jättebra samarbete, men för
              att verkligen komma åt den organiserade brottslighetens verksamheter
              måste detta stärkas. Tullens befogenheter måste utökas. Bland
              annat vapensmugglingen bör bli ett prioriterat område inom tullens
              ramar.
            </seg>
          </u>
          <u>
            <seg>
              För att ta ytterligare ett steg vore det på sin plats att Tullverket
              förutom att utföra varukontroller av brev, paket och så vidare
              kunde utföra dessa kontroller på försändelser som i dag kommer
              via så kallade kurirföretag. När denna möjlighet inte finns, för
              den har vi inte i dag, tycker jag att det säger sig självt att
              vi öppnar vägar in i landet för smuggling av än det ena, än det
              andra.
            </seg>
          </u>
          <u>
            <seg>
              Menar vi allvar måste vi se till att täppa igen varje hål, herr
              talman. Vänsterpartiet menar allvar och anser att Tullverkets
              befogenheter måste utökas för att på bästa möjliga sätt se till
              att bland annat illegala vapen inte förs in i vårt land.
            </seg>
          </u>
          <note type="speaker">
            Anf. 21 KENT EKEROTH (SD) replik:
          </note>
          <u>
            <seg>
              Herr talman! Jag noterade att Vänsterpartiet här pratade om att
              motverka extremism. Jag har en fråga med anledning av det.
            </seg>
          </u>
          <u>
            <seg>
              Det visar sig att extremismen i Malmö har tilltagit på grund
              av den invandringspolitik som vi har haft. Det har numera många
              erkänt, inte minst sedan Paulina Neuding skrev om den muslimska
              antisemitismen i Neo. Det visar sig att den muslimska population
              som vi nu har importerat under 30 år har en utbredd antisemitism
              som utsätter den judiska minoriteten för förföljelse. Jag undrar
              om ni från Vänsterpartiet menar att motverkandet av extremism
              går hand i hand med den liberala invandringspolitik som vi har
              och har fört under väldigt lång tid.
            </seg>
          </u>
          <u>
            <seg>
              Den andra frågan jag har utgår från att Vänsterpartiet pratade
              om polarisering och sade att påverkan av arbetslösheten är ett
              sätt att bemöta extremism och terrorism. Då undrar jag hur det
              går ihop med den förda invandringspolitiken i Sverige. Enligt
              regeringen det erkänner man själv i sin vårproposition är det
              så att sysselsättningsgraden har gått ned enbart på grund av den
              invandring vi har haft. Om vi inte hade haft en vad de kallar
              ogynnsam demografisk förändring, kopplad till invandringen, skulle
              situationen på arbetsmarknaden alltså se mycket bättre ut än den
              gör i dag. Nästan hela tappet kan räknas till den invandring vi
              har haft.
            </seg>
          </u>
          <u>
            <seg>
              Båda de här perspektiven, extremismen som till exempel syns tydligt
              i Malmö och den polarisering som Marianne Berg menar har med arbetslöshet
              att göra, kan på ett eller annat sätt kopplas till den invandringspolitik
              som vi har fört. Jag tänkte fråga: Hur går det ihop med det du
              sade om den liberala invandringspolitik som jag vet att Vänsterpartiet
              förespråkar?
            </seg>
          </u>
          <note type="speaker">
            Anf. 22 MARIANNE BERG (V) replik:
          </note>
          <u>
            <seg>
              Herr talman! Malmö är min hemstad. Där har jag bott i snart 40
              år. Här har Kent Ekeroth mage att tala om den extremism som finns
              i Malmö och samtidigt påstå att den skulle komma från ett islamistiskt
              håll. Det är, på ren svenska, skitsnack.
            </seg>
          </u>
          <u>
            <seg>
              Vad det handlar om i Malmö är den organiserade brottsligheten,
              och där är många svenskar, bland annat de många så kallade motorcykelklubbarna.
              Var finns den extremism i Malmö som har förorsakats av någon från
              en annan etnisk bakgrund, som du vill påstå att den kommer ifrån?
              Jag vet det inte.
            </seg>
          </u>
          <u>
            <seg>
              Den sista beskjutningen av invandrare begicks av en svensk man.
              Är alltså alla svenskar extremister? Det pågick i flera år. De
              senaste beskjutningarna som har skett i Malmö, om det är det du
              vill ta upp, har begåtts av den organiserade brottsligheten.
            </seg>
          </u>
          <u>
            <seg>
              Jag har inget mer att tillägga i den frågan.
            </seg>
          </u>
          <note type="speaker">
            Anf. 23 KENT EKEROTH (SD) replik:
          </note>
          <u>
            <seg>
              Herr talman! Det var ett exempel på att svara på något helt annat,
              som jag inte ens har pratat om.
            </seg>
          </u>
          <u>
            <seg>
              Marianne Berg pratade om skjutningar i Malmö och den organiserade
              brottsligheten. Men det är inte det jag pratar om. Jag vet att
              det är gängen som står för den organiserade brottsligheten. Det
              är inte det jag pratar om.
            </seg>
          </u>
          <u>
            <seg>
              Jag pratar om det som judiska församlingen sent omsider själv
              har vågat erkänna. De har gått ut och sagt rakt av: Nej, det är
              inte de vita skinnskallarna som står för antisemitismen i Malmö
              i dag, som den klassiska bilden är. Det är inte de. Det har de
              själva gått ut och sagt. Det kommer mer eller mindre uteslutande
              från den muslimska gruppen i Malmö. Det har de själva gått ut
              och sagt. Det är möjligt att Marianne Berg har missat det, men
              det har varit en väldigt stor debatt efter att Neo intervjuade
              Reepalu om situationen i Malmö.
            </seg>
          </u>
          <u>
            <seg>
              Jag pratar inte om organiserad brottslighet. Jag pratar om extremism.
              Jag pratar om de miljöer som vi står här och säger att vi vill
              motverka, de miljöer som vi importerar dagligen till det här landet.
              Det är de miljöerna det är fråga om. Jag utgår från de ord judiska
              församlingen i Malmö själv uttalar.
            </seg>
          </u>
          <u>
            <seg>
              Jag är också född i Malmö. Jag har släkt där fortfarande. Jag
              vet precis hur det ser ut. Och det har varit så under väldigt
              lång tid. Det är först nu det har kommit upp till ytan. Det här
              missar Vänsterpartiet helt och hållet att svara på.
            </seg>
          </u>
          <u>
            <seg>
              Jag vill gärna ha ett svar på min fråga, inte om organiserad
              brottslighet i allmänhet utan om extremismen och den muslimska
              antisemitismen. Menar Marianne Berg att det går ihop med den nuvarande
              invandringspolitiken?
            </seg>
          </u>
          <u>
            <seg>
              Den andra frågan jag hade var: Om Marianne Berg nu menar att
              motverkandet av arbetslösheten är centralt för att bekämpa extremism,
              hur går det ihop med den invandringspolitik som enligt regeringen
              själv orsakar hög arbetslöshet? Hur går det ihop?
            </seg>
          </u>
          <note type="speaker">
            Anf. 24 MARIANNE BERG (V) replik:
          </note>
          <u>
            <seg>
              Herr talman! Nej, jag får inte regeringens politik att gå ihop.
              Det har du rätt i, Kent Ekeroth. Det får jag inte. Du tog upp
              arbetslösheten. Den är en del i att människor känner sig utanför.
              Det är en av många grogrunder till att man kan hamna mycket snett
              i samhället. Det är en del av att den brottslighet, den extremism
              eller den terrorism som kan florera i landet kan få en rekryteringsbas
              att hämta nya medlemmar från.
            </seg>
          </u>
          <u>
            <seg>
              Där behöver vi verkligen ta tag för att motverka, för att människor
              ska känna sig delaktiga, för att människor ska få ett arbete,
              för att människor ska få en utbildning och känna sig trygga i
              samhället. Det har jag kritiserat i dag och det står jag för.
              Jag tycker inte att regeringen gör tillräckligt mycket när det
              gäller den delen.
            </seg>
          </u>
          <u>
            <seg>
              Kent Ekeroth har hela tiden enbart detta att komma med. Det vi
              säger är att det är en del av många som är grogrund för brottslighet,
              extremism och terrorism. Det säger till och med Säkerhetspolisen.
            </seg>
          </u>
          <note type="speaker">
            Anf. 25 PATRICK RESLOW (M):
          </note>
          <u>
            <seg>
              Herr talman! Justitieutskottet har behandlat regeringens skrivelse
              Ansvar och engagemang en nationell strategi mot terrorism . Det
              är en uppdatering av den strategi som regeringen presenterade
              2008. I skrivelsen redogör regeringen för utgångspunkterna, målsättningarna
              och inriktningen för svensk bekämpning av terrorism. Det är en
              beskrivning av såväl genomförda som påbörjade och planerade åtgärder
              för att möta de framtida utmaningarna på området. I huvudsak går
              dessa åtgärder ut på att förebygga uppkomsten av terrorism, att
              förhindra terroristattentat och att förbereda för det fall ett
              terroristattentat ändå inträffar.
            </seg>
          </u>
          <u>
            <seg>
              Terrorism oavsett omfattning, syfte och aktörer är ett allvarligt
              hot mot det öppna, fria och demokratiska samhället och mot de
              principer på vilka ett sådant samhälle vilar. Sedan attacken mot
              World Trade Center den 11 september 2001 har också omvärldens
              insatser fördjupats i syfte att bekämpa den gränsöverskridande
              och globala terrorismen, främst med inriktning mot våldsbejakande
              islamistiska terrornätverk som al-Qaida. Ökat globalt samarbete
              och effektivare bekämpning av terrorism har också minskat förmågan
              för dessa nätverk att utföra attentat i större skala. Detta har
              emellertid även bidragit till en förändring av taktik när det
              gäller planerade och genomförda terroristattentat.
            </seg>
          </u>
          <u>
            <seg>
              Europa har utsatts för terrordåd. Attentaten i Madrid 2004 och
              i London 2005, som båda ledde till ett flertal civila offer, utfördes
              av gärningsmän med liknande syften som al-Qaida. Annars drivs
              terroristgrupperna i Europa av andra politiska ideologier än våldsbejakande
              islamism. Dessa grupper, ofta vänsterextrema, anarkistiska eller
              separatistiska, agerar lokalt i de länder eller områden där de
              politiska målen fokuseras.
            </seg>
          </u>
          <u>
            <seg>
              Under senare år har emellertid hotbilden förändrats. Attentat
              utförs numera i flertalet fall av ensamma gärningsmän, där bakgrund
              och målsättning kan variera helt och hållet. Dessa personer kan
              vara lierade med internationella nätverk men även agera helt på
              egen hand utan koppling till något nätverk. Terrordåden i Norge
              sommaren 2011 är exempel på ett sådant attentat. Hotbilden är
              således i dag mer komplex och svårbedömd än tidigare, vilket också
              ställer större krav på arbetet med att bekämpa terrorism.
            </seg>
          </u>
          <u>
            <seg>
              Regeringen anför i sin skrivelse att hotbilden från den våldsbejakande
              extremismen i Sverige definierad som vit makt, vänsterautonomi
              och våldsbejakande islamistisk extremism inte i dagsläget utgör
              något allvarligt hot mot det svenska styrelseskicket. Utförda
              attentat och avbrutna attentatsplaner visar emellertid att det
              finns risk för terroristattentat även i Sverige eller mot svenska
              intressen.
            </seg>
          </u>
          <u>
            <seg>
              I Dagens Nyheter kunde vi dessutom för någon månad sedan läsa
              om hur unga svenska män utbildas i andra länder för att utföra
              terroristdåd och få träning i väpnad strid. Risken för fler attentat
              liknande det i Stockholm för ett och ett halvt år sedan ska inte
              negligeras. Hotbildens komplexitet har därför bidragit till en
              bred ansats i såväl målsättningar som åtgärder från regeringens
              sida.
            </seg>
          </u>
          <u>
            <seg>
              I skrivelsen lyfter regeringen fram ett antal utgångspunkter
              och principer som ska vara styrande för svenskt arbete och samverkan
              mot terrorism. Som exempel kan nämnas att arbetet ska präglas
              av respekten för mänskliga rättigheter och de grundlagsfästa fri-
              och rättigheterna, upprätthållandet av rättssäkerheten, tillförsäkran
              av rättstrygghet, insyn, tillsyn och kontroll av berörda myndigheters
              arbete samt proportionerlig tillämpning av varje åtgärd. Kampen
              mot terrorismen ska således utföras i enlighet med de principer
              på vilka det öppna, fria och demokratiska statsskicket vilar.
              Avvägningar mellan olika intressen och målsättningar, inte minst
              den fria åsiktsbildningen och den personliga integriteten, måste
              hela tiden göras.
            </seg>
          </u>
          <u>
            <seg>
              Herr talman! Förebyggande och förhindrande av terrorism syftar
              till att minska enskilda personers och gruppers vilja att begå
              eller stödja brottslighet i form av terrorism. Arbetet inkluderar
              ansträngningar för att försöka identifiera och minska möjliga
              grogrunder för terrorism och våldsbejakande extremism. Förebyggande
              arbete består även i att stärka de värden som det demokratiska
              samhället vilar på.
            </seg>
          </u>
          <u>
            <seg>
              Alliansregeringen har med kraft tagit sig an uppgiften att arbeta
              för att förebygga och förhindra terrorism. En gedigen handlingsplan
              för att värna demokratin mot våldsbejakande extremism har tagits
              fram och nyligen behandlats i kammaren, och stödet till olika
              organisationer i det civila samhället har stärkts. Ett antal uppdrag
              till olika aktörer, såsom Sveriges Kommuner och Landsting samt
              Forum för levande historia, syftar till att på olika sätt kartlägga
              och stimulera insatser för att förebygga våld samt att stärka
              och värna demokratins grundvalar bland unga. Regeringen har också
              prioriterat polisens och Säkerhetspolisens förebyggande arbete,
              där dialogen med det kringliggande civila samhället står i centrum
              och där syftet är att samverka för att motverka rekryteringen
              till olika kriminella nätverk. Regeringen har också i mars 2011
              givit klartecken till en pilotverksamhet med sociala insatsgrupper
              för unga som riskerar att bli kriminella. Dessutom arbetar Sverige
              aktivt internationellt för att bekämpa fattigdom, utveckla stabila
              demokratier, förebygga och lösa konflikter samt stärka de medborgerliga
              fri- och rättigheterna och rättsstaten som idé för att bidra till
              att förebygga terrorism.
            </seg>
          </u>
          <u>
            <seg>
              Herr talman! Alliansregeringen har genomfört den största satsningen
              på rättsväsendet genom historien. Alliansen visar därmed tydligt
              att brottsbekämpning prioriteras högt. Satsningen har gjorts för
              att bekämpa brott i allmänhet, men även för att specifikt förbättra
              förmågan att förhindra terroristattentat.
            </seg>
          </u>
          <u>
            <seg>
              För att upptäcka, utreda och förhindra terroristattentat mot
              svenska intressen behövs en tydlig och effektiv samverkan mellan
              olika aktörer. Detta har också varit en viktig utgångspunkt för
              regeringen. Säkerhetspolisens samarbete med övriga polisen ska
              här särskilt omnämnas. Samverkan behövs exempelvis därför att
              det ibland kan vara oklart, särskilt i ett tidigt skede av ett
              brottsligt angrepp, om det är fråga om terroristbrott eller någon
              annan form av allvarligt brott. Samverkan krävs också av resurs-
              och effektivitetshänsyn. Säkerhetspolisen kan till exempel behöva
              anlita Nationella insatsstyrkan vid ingripanden. Polisen har dessutom
              ansvar för många verksamheter som i sina delar har stor betydelse
              i den övergripande kampen mot terrorism.
            </seg>
          </u>
          <u>
            <seg>
              Samverkansrådet mot terrorism, som för närvarande samlar 14 myndigheter
              som har viktiga funktioner i kampen mot terrorism, har utvecklats
              till ett effektivt forum för myndighetssamverkan för att förbättra
              förmågan att förebygga och förhindra terroristattentat. Samverkansrådet
              har inte bara genomfört gemensamma övningar och utbildningar utan
              även varit ett viktigt forum för informationsutbyte mellan myndigheterna.
              Alliansregeringen stöder fortsatt och fördjupat arbete inom Samverkansrådet
              mot terrorism.
            </seg>
          </u>
          <u>
            <seg>
              Under benämningen Nationellt centrum för terrorhotbedömning analyseras
              terroristhotet mot Sverige och svenska intressen av representanter
              från Säpo, Militära underrättelse- och säkerhetstjänsten samt
              Försvarets radioanstalt. Den tillgängliga informationen vid de
              tre myndigheterna används för att kartlägga eventuella hot och
              åtgärder i ett mycket tidigt skede. Utbyte av information står
              även i centrum i det internationella samarbetet, främst inom ramen
              för Europeiska unionens terroristbekämpning.
            </seg>
          </u>
          <u>
            <seg>
              Samarbetet mellan myndigheter är också centralt när det gäller
              att bryta finansieringskällorna för terroristgrupper. Detta arbete
              kommer även i fortsättningen att vara prioriterat, då det förmodligen
              är det mest effektiva sättet att bekämpa såväl grov organiserad
              brottslighet som terrorism.
            </seg>
          </u>
          <u>
            <seg>
              För att Sverige ska vara väl rustat för morgondagens hotbilder
              måste fokus också läggas på forskning och utveckling på området.
              Ett fortsatt informationsutbyte, utvecklande av kunskap på respektive
              myndighetsområde, expertstöd, utvärderingar, analyser och vetenskaplig
              forskning är oundgängliga instrument i kampen mot terrorism.
            </seg>
          </u>
          <u>
            <seg>
              Herr talman! Regeringens strategi mot terrorism är omfattande
              och tydlig. Den har en bred ansats och omfattar alla former av
              terrorism oavsett bakgrund, syfte och aktörer. Den tar fasta på
              samarbetet inte bara mellan myndigheter och över nationsgränser
              utan även mellan myndigheter och det civila samhället. I anledning
              av detta yrkar jag bifall till utskottets förslag i betänkandet.
            </seg>
          </u>
          <note type="speaker">
            Anf. 26 MARIANNE BERG (V) replik:
          </note>
          <u>
            <seg>
              Herr talman! Det finns mycket som är bra i regeringens strategi
              mot terrorism. Jag har två frågor.
            </seg>
          </u>
          <u>
            <seg>
              Varför har utskottet valt att direkt säga nej till att analysera
              de riskfaktorer som har tagits upp i dag? Det gäller klassklyftor,
              arbetslöshet, ungdomsarbetslöshet och nedmontering av till exempel
              ungdomars fritid.
            </seg>
          </u>
          <u>
            <seg>
              Min andra fråga gäller kurirförsändelser. Det finns inte någon
              kontroll i dag. Tullen kan inte kontrollera dem. Vi vet att det
              i dessa försändelser kan förekomma mycket smuggling av till exempel
              cigaretter, narkotika, alkohol och vapen som just finansierar
              terroristernas verksamhet. Varför har ni sagt nej till att arbeta
              fram en ny lagstiftning på det området?
            </seg>
          </u>
          <note type="speaker">
            Anf. 27 PATRICK RESLOW (M) replik:
          </note>
          <u>
            <seg>
              Fru talman! Först och främst instämmer jag i vad Marianne Berg
              säger. Det är en bra strategi som regeringen har tagit fram på
              området.
            </seg>
          </u>
          <u>
            <seg>
              Marianne Berg ställer en fråga om varför vi inte tar med de riskfaktorer
              som hon efterlyser i dokumentet. Det beror helt och hållet på
              att vi har olika ingångsanalyser när det gäller vad i samhället
              som leder fram till terrorism eller kriminalitet.
            </seg>
          </u>
          <u>
            <seg>
              Regeringen arbetar intensivt med att bekämpa arbetslöshet, med
              att förbättra bostadssituationen och med att förbättra skolan,
              som har varit segregerad under lång socialdemokratisk tid. Det
              innebär att flera elever har lämnat grundskolan utan att vara
              behöriga till högre studier.
            </seg>
          </u>
          <u>
            <seg>
              Det här är insatser som gjort att sådant kraftfullt har tillrättalagts,
              och vi kommer att se konsekvenserna av den politiken i en snar
              framtid.
            </seg>
          </u>
          <u>
            <seg>
              Kritiken ni för fram i respektive budgetskrivelser bygger på
              en helt annan analys än den regeringen har gjort.
            </seg>
          </u>
          <u>
            <seg>
              Sedan var det en fråga om krav på försändelser. Vi är positiva
              till alla typer av kontroller som gör att möjligheten att föra
              in vapen eller vad det kan vara minskas. Arbetet är redan i gång.
              Det finns en utredning, Inregränslagsutredningen. Arbetet ligger
              redan på Regeringskansliet. Därför finns det inte skäl att i dag
              säga klart ja till det förslag som Marianne Berg för fram.
            </seg>
          </u>
          <note type="speaker">
            Anf. 28 MARIANNE BERG (V) replik:
          </note>
          <u>
            <seg>
              Fru talman! Det är lite märkligt att alliansregeringen säger
              kort och gott nej. Till och med Säkerhetspolisen har pekat på
              att polariseringen i samhället kan vara en grogrund och att den
              analysen måste tas med i en strategi.
            </seg>
          </u>
          <u>
            <seg>
              Ja, det pågår ett arbete om kurirpost. Utredningen lades fram
              2006, och ännu finns inget svar på bordet. Det har gått sex år.
              Ska det ta sju eller åtta år? Hur lång tid ska det ta innan det
              finns ett lagförslag på bordet?
            </seg>
          </u>
          <note type="speaker">
            Anf. 29 PATRICK RESLOW (M) replik:
          </note>
          <u>
            <seg>
              Fru talman! När det gäller kurirpost arbetar Regeringskansliet
              med den frågan. Det är en komplicerad fråga, och det finns många
              saker att ta hänsyn till innan man kan lägga fram ett förslag.
              Det får ta den tid det tar.
            </seg>
          </u>
          <u>
            <seg>
              Jag vill bara säga att alliansregeringen är positivt inställd
              till att utföra kontroller som innebär att vi försvårar att genomföra
              brott och genomföra terroristbrott. Vi är väl medvetna om att
              vi ska se över den delen.
            </seg>
          </u>
          <u>
            <seg>
              När det sedan gäller detta med grogrund för kriminalitet måste
              man trots allt, Marianne Berg, skilja på vad som är grogrund för
              vardagskriminalitet och vad som är grogrund för terrorism. I det
              här avseendet diskuterar vi bekämpning av terrorism. Där ser inte
              vi det säger faktiskt flera oppositionspartier själva att bara
              det att du har en viss social situation leder till omedelbart
              deltagande i terroristverksamhet.
            </seg>
          </u>
          <u>
            <seg>
              Jag vill ändå säga att regeringens politik är tydlig. Fler ska
              i jobb. Alla jobb är viktiga. Vi arbetar för att fler ska få jobb.
              Vi arbetar för en skola där eleverna lämnar skolan med tillräckliga
              betyg och där man skapar sig en god framtid. Det är de prioriteringar
              som alliansregeringen har valt att göra.
            </seg>
          </u>
          <note type="speaker">
            Anf. 30 ROGER HADDAD (FP):
          </note>
          <u>
            <seg>
              Fru talman! Regeringen har presenterat en reviderad nationell
              strategi mot terrorism. Även om Säkerhetspolisen i dag bedömer
              att det inte finns direkta hot mot styrelseskicket och vår demokrati
              finns det fortfarande en risk för terroristattentat i Sverige
              och mot svenska intressen. De som vill slå till eller har slagit
              till i terrorsyfte mot Sverige har exempelvis hänvisat till svenska
              konstnärers aktiviteter, exempelvis avbildningen av profeten Muhammed
              som rondellhund, men också vårt engagemang och militära deltagande
              i Afghanistan. Säkerhetspolisen har därför noterat en ökad vilja
              att stödja eller begå terroristhandlingar hos flera våldsbejakande
              islamister.
            </seg>
          </u>
          <u>
            <seg>
              Ett mycket viktigt arbete är därför det förebyggande arbete och
              den handlingsplan mot all typ av våldsbejakande extremism som
              debatterades tidigare i dag. Jag delar inte de rödgröna representanternas
              åsikt att vi inte har analys och underlag. Handlingsplanen är
              ett konkret resultat av olika enkätundersökningar och studier,
              och den heter handlingsplan på grund av att den har utgått från
              ett visst behov på lokal, regional och nationell nivå.
            </seg>
          </u>
          <u>
            <seg>
              Den innehåller flera konkreta delar information, sociala insatsgrupper
              lokalt, avhopparverksamhet med mera som direkt syftar till att
              minska risken för att enskilda personer eller grupper vill begå
              terroristhandlingar i Sverige eller mot svenska intressen. Det
              som kommer bort lite grann i denna debatt är det lokala politiska
              arbetet, kommunala politiker, kommuners betydande insatser i förebyggande
              syfte på kommun- och stadsdelsnivå när det gäller fritidsgård,
              skola och alla andra samhällsinsatser, som tidigare har nämnts.
            </seg>
          </u>
          <u>
            <seg>
              Vi ska inte underskatta hur viktigt det är med goda bostadsförhållanden,
              delaktighet i samhället, det civila samhällets roll, en bra skola
              och att man får ett arbete. Misslyckas vi med detta och inte tar
              utanförskapsproblemen på allvar kommer det alltid att finnas krafter
              som vill nyttja detta i politiska eller religiösa syften, som
              vill förmå och uppmuntra unga som känner sig främmande och utanför,
              exempelvis unga somaliska killar, att resa till Somalia, Pakistan
              och Afghanistan för att öva och träna med nätverk kopplade till
              terrornätverk som al-Shabab och al-Qaida.
            </seg>
          </u>
          <u>
            <seg>
              Fru talman! Vår uppgift som förtroendevalda är att verka för
              ökad tolerans och värnandet av vår demokrati. Därför är det positivt
              att regeringen tidigare gav Forum för levande historia ett uppdrag
              att studera attityder bland gymnasieungdomar mot minoriteter.
              Rapporten presenterades och heter Den mångtydiga intoleransen
              , och där fick 4 000 ungdomar tala om hur man ser på homosexuella,
              romer, judar och muslimer. Delar av studien är alarmerande, och
              det är viktigt att vi tar till oss det.
            </seg>
          </u>
          <u>
            <seg>
              Det arbetet underlättas inte när representanten från Sverigedemokraterna
              går upp och håller ett anförande, kritiserar handlingsplanen och
              väljer att peka ut och lyfta upp en viss målgrupp. Tvärtom förstärks
              den intolerans som finns bland många ungdomar i samhället. Ännu
              märkligare blir det att just Kent Ekeroth som person åker runt
              och träffar högerextrema partier i Europa. Senast i januari var
              han till och med på en bal i Wien, för att kanske dansa med högerextrema
              kolleger.
            </seg>
          </u>
          <u>
            <seg>
              Fru talman! Sverige ska inte vara en bas för stöd till terrorismen.
              Det finns enskilda och organisationer i Sverige som finansierar
              terrorism genom att skicka pengar till al-Qaida och al-Shabab
              för att visa sympati och stöd för deras kamp. Vår uppgift måste
              vara att förebygga viljan att stödja den här typen av brott. Satsningen
              på dialogpoliser i storstäderna och samverkan med de religiösa
              samfunden är därför viktiga.
            </seg>
          </u>
          <u>
            <seg>
              Den 1 december 2010 fick vi en ny lag som gör det straffbart
              att offentligt uppmana till terrorism, rekrytera, anordna träningsläger
              och sprida kunskap i terroristsyfte. Problemet med denna lag är
              att den inte når dem som vi känner till som reser ut till Afghanistan
              och Pakistan och övar på dessa träningsläger, utan vi kan bara
              lagföra brott som begås i Sverige. Men det är viktigt att Säkerhetspolisen
              har kunskap och kännedom om och försöker störa den här typen av
              aktiviteter.
            </seg>
          </u>
          <u>
            <seg>
              Om våra myndigheter misstänker att en person som befinner sig
              i Sverige med hänsyn till rikets säkerhet befaras begå eller medverka
              till terroristbrott finns det stöd att utvisa personen enligt
              lagen om särskild utlänningskontroll. Säkerhetspolisen har det
              yttersta ansvaret att bekämpa terrorism, och myndigheten har därför
              fått ökade anslag av alliansregeringen för att stärka skyddet
              av den centrala statsledningen men också prioritera kontraterrorismarbetet.
            </seg>
          </u>
          <u>
            <seg>
              Samverkansrådet mot terrorism som leds av Säkerhetspolisen är
              en viktig funktion för att snabbt koordinera olika myndigheters
              insatser. Nationellt centrum för terrorhotbedömning, som är en
              permanent arbetsgrupp under rådet, genomför viktiga strategiska
              analyser för att hela tiden uppdatera våra myndigheter kring den
              hotbild som finns för att vi ska ha en bra beredskap.
            </seg>
          </u>
          <u>
            <seg>
              Vi kan inte förebygga allt ensamma, fru talman. Antiterrorismarbetet
              kräver samarbete med andra länder, och det finns konkreta fall
              där vi i samverkan med andra länders underrättelsetjänst har avvärjt
              terroristhandlingar.
            </seg>
          </u>
          <u>
            <seg>
              Fru talman! Det är positivt att regeringen aviserat, bland annat
              i denna strategi, ett förslag där Säkerhetspolisen åter från och
              med den 1 oktober 2012 ska få beställa signalspaning från Försvarets
              radioanstalt, FRA. Detta har inte varit möjligt sedan 2009. Detta
              är ett viktigt komplement för att förbättra underrättelsearbetet.
              Säkerhetspolisen har själv medgivit att det skulle ha effektiviserat
              deras spaningsuppdrag i samband med självmordsattentatet i Stockholm
              i december 2010.
            </seg>
          </u>
          <u>
            <seg>
              Regeringen ser nu över tre tillfälliga lagar kring hemliga tvångsmedel,
              såsom hemlig telefonavlyssning, och ska återkomma till riksdagen
              kring vilka delar som ska finnas kvar i den permanenta lagstiftningen.
              Utredningen har också fått ett tilläggsuppdrag att även titta
              på om det går att tillämpa regelverket för att motverka grovt
              vapenbrott, vilket vi från Folkpartiet välkomnar.
            </seg>
          </u>
          <u>
            <seg>
              Justitieutskottet diskuterar också ett brittiskt förslag om hur
              vi ytterligare kan använda passageraruppgifter mellan EU och tredjeland
              men också inom EU för att identifiera vissa rutter vid misstanke
              om grov kriminalitet eller terrorismplanering.
            </seg>
          </u>
          <u>
            <seg>
              De aviserade åtgärderna ska alltid prövas noga, fru talman, och
              vi ska inte per automatik införa nya hemliga tvångsmedel eller
              luckra upp integritetsskyddet om det inte finns tillräckligt starka
              motiv. Den svenska strategin är en bra plattform, och den blir
              en del av den europeiska strategi som just nu diskuteras under
              det danska ordförandeskapet. Från Folkpartiets sida välkomnar
              vi detta initiativ då dess tyngdpunkt ligger på det förebyggande
              sociala perspektivet och inte enbart på det repressiva.
            </seg>
          </u>
          <note type="speaker">
            Anf. 31 JOHAN LINANDER (C):
          </note>
          <u>
            <seg>
              Fru talman! Under min uppväxt på 80-talet hörde vi ganska ofta
              talas om terrorism. Det var i Nordirland och i Baskien, där Eta
              begick terrordåd. Det var religiösa motsättningar mellan katoliker
              och protestanter, och det var separatistiska motiv.
            </seg>
          </u>
          <u>
            <seg>
              År 2001 ändrades synen på terrorism genom al-Qaidas dåd mot World
              Trade Center i New York och Pentagon utanför Washington. Det var
              ett islamistiskt extremistiskt attentat av hat mot västvärlden.
              Men fortfarande var terrordåden långt från Sverige.
            </seg>
          </u>
          <u>
            <seg>
              År 2004 kom terrorismen tillbaka till Europa genom terrordåden
              i Madrid, och 2005 var det London som drabbades. Trots detta var
              det fortfarande många, även här i riksdagens kammare, som talade
              som att terrorism är något som inte sker och finns i Sverige eller
              i Norden. Nu vet vi att det tyvärr inte är sant.
            </seg>
          </u>
          <u>
            <seg>
              Den 11 december 2010 sprängde Taimour Abdulwahab ihjäl sig mitt
              i Stockholm. Det var ren tur att han inte tog fler med sig in
              i döden.
            </seg>
          </u>
          <note>
            Den 29 december 2010 greps fyra män som hade rest från Sverige
            till Köpenhamn och som misstänks ha planerat att döda anställda
            på Jyllands-Posten, tidningen som 2005 publicerade de satiriska
            teckningarna av profeten Muhammed.
          </note>
          <note>
            Förra sommaren, den 22 juli 2011, dödade Anders Behring Breivik
            8 personer genom en bilbomb i centrala Oslo och sköt sedan kallblodigt
            ihjäl 69 personer på Utøya innan han greps.
          </note>
          <u>
            <seg>
              Nu kan inte någon längre hävda att terrorism inte finns i Sverige
              eller i Norden. Terrordåd har utförts i Sverige, och det kan ske
              igen. Terrordåd har planerats från Sverige, och det är sannolikt
              att det kommer att ske igen. Vi kan inte sitta och vänta. Vi måste
              göra vad vi kan för att förebygga uppkomsten av terrorism, förhindra
              terroristattentat och förbereda för det fall att ett terrordåd
              skulle ske i Sverige.
            </seg>
          </u>
          <u>
            <seg>
              Fru talman! Terrorister är kriminella och ska behandlas som kriminella.
              Det tror jag faktiskt att vi är överens om i denna kammare. Jag
              önskar också att vi är överens om att detta gäller oavsett vilka
              typer av terrorism som vi talar om och att de ska behandlas på
              samma sätt. Det kan vara ideologisk, separatistisk eller religiös
              extremism, men det viktiga är att vi inte koncentrerar oss på
              enbart en typ och bortser från en annan.
            </seg>
          </u>
          <u>
            <seg>
              Terrorism har också en annan dimension än den rent kriminella.
              Terrorister har för avsikt att störa eller störta vårt demokratiska
              system. De accepterar inte vår demokratiska samhällsordning. Men
              fortfarande ska denna typ av allvarlig demokratihotande brottslighet
              bekämpas med demokratiska medel inom rättssäkerhetens ram. Antidemokratiska
              krafter kan inte bekämpas med antidemokratiska medel, för den
              dag vi lämnar våra grundläggande principer om alla människors
              lika värde, mänskliga rättigheter och rättssäkerhet är vi på samma
              spelplan som terroristerna, och det ska aldrig få hända. Så lågt
              ska vi aldrig falla.
            </seg>
          </u>
          <u>
            <seg>
              Mycket har redan sagts om vad den nationella strategin mot terrorism
              innehåller. Därför tänker jag hålla mig till ett antal av de reservationer
              som finns i betänkandet.
            </seg>
          </u>
          <u>
            <seg>
              Den första reservationen handlar om definitionen av terrorism,
              och den står Vänsterpartiet och Miljöpartiet bakom. När jag läser
              reservationen kan jag inte riktigt förstå vad det är som dessa
              partier vill ändra på. I motionen som ligger bakom skriver Miljöpartiet
              att definitionen av terrorism är för vid, men det enda konkreta
              exempel som nämns är att statsterrorism inte omfattas, alltså
              att definitionen borde göras ännu vidare. Ni får gärna precisera
              vad det är som ska förändras och hur.
            </seg>
          </u>
          <u>
            <seg>
              Och tänker ni säga att terrorbrott inte får vara åsiktsbrott
              vill jag påminna om att alla terrorbrott är ett annat brott i
              grunden. Det är ett annat brott som begås men med det särskilda
              syftet att försöka störa eller störta staten, till exempel genom
              att injaga allvarlig fruktan hos befolkningen. Jag vill påstå
              att bakom alla typer av terrorbrott ligger en djup åsikt, även
              om det må vara en fullkomligt förvrängd åsikt som hatet mot hela
              det västerländska levnadssättet eller åsikten att unga socialdemokrater
              i Norge ska skjutas ihjäl så att de inte kan fortsätta med politik.
            </seg>
          </u>
          <u>
            <seg>
              Fru talman! En annan reservation som Miljöpartiet och Vänsterpartiet
              står bakom handlar om rättssäkerhetsgarantier. På ett väldigt
              generaliserande och oprecist sätt påstås det att Sveriges lagar
              mot terrorism har stiftats på ett sådant sätt att flertalet av
              våra rättssäkerhetsgarantier har frångåtts. Jag undrar vilka rättssäkerhetsgarantier
              som har frångåtts. Kan ni förklara det lite bättre? Gäller det
              rätten till rättslig prövning, möjligheten att få juridiskt biträde,
              översättning och tolkning vid rättegångar, är det sämre behandling
              i häkte eller i fängelse, eller vad är det egentligen det handlar
              om?
            </seg>
          </u>
          <u>
            <seg>
              Jag kan nämna två tillfällen då rättssäkerheten har fått stå
              åt sidan. Det var dels när FBI tog över en avvisning av två män
              på Bromma flygplats, dels när icke dömda personer fick sina tillgångar
              frysta under lång tid utan möjlighet till rättslig prövning. Det
              är två oacceptabla situationer, men det handlar inte om svensk
              lagstiftning. Så beskriv i vilken ny svensk lagstiftning som flera
              rättssäkerhetsgarantier har frångåtts!
            </seg>
          </u>
          <u>
            <seg>
              I reservation 5, som Socialdemokraterna, Miljöpartiet och Vänsterpartiet
              står bakom, efterfrågas en komplettering av strategin med en analys
              av orsaker och riskfaktorer bakom extremism och terrorism, vilket
              också togs upp i det replikskifte som nyss var.
            </seg>
          </u>
          <u>
            <seg>
              Precis före vår debatt debatterade konstitutionsutskottet handlingsplanen
              för att värna demokratin mot våldsbejakande extremism. Det är
              visserligen en annan skrivelse som har behandlats av ett annat
              utskott, men jag kan ändå tycka att ni i oppositionen skulle klara
              av att lägga ihop ett och ett genom att läsa båda skrivelserna,
              för det ni efterfrågar finns i den skrivelsen. Och jag kan tillägga
              att era partikamrater i konstitutionsutskottet inte hade någon
              reservation utan var nöjda med just analysen av orsaker och riskfaktorer
              bakom extremism och terrorism.
            </seg>
          </u>
          <u>
            <seg>
              Nästa reservation som jag kan tycka är något onödig är Socialdemokraternas
              och Vänsterpartiets reservation för något som de kallar för Reko,
              en sammanslagning av Säkerhetspolisen, Rikskriminalpolisen och
              Ekobrottsmyndigheten. Vad ni tycks mena är att regeringen ska
              låta utreda om en sådan organisation skulle vara en väg för att
              öka effektiviteten. Nu är det så att Polisorganisationskommittén
              har fått ett tilläggsdirektiv och utreder just detta, så vad är
              det egentligen som ni tycker att regeringen ska göra med anledning
              av ett sådant tillkännagivande? Det sker redan. Jag tror inte
              på detta med Reko, eftersom det är en oerhörd skillnad mellan
              Ekobrottsmyndighetens utredningar av skattebrott och Säpos kontraterrorismverksamhet.
              Men frågan utreds i Polisorganisationskommittén, och det är väl
              just det som ni vill ska ske.
            </seg>
          </u>
          <u>
            <seg>
              Samma sak är det med reservationen om insyn hos Säkerhetspolisen.
              Polisorganisationskommittén utreder just nu Säpos organisation,
              och i det ligger också vilken insyn som ska finnas, så det ni
              föreslår i er reservation sker redan nu.
            </seg>
          </u>
          <u>
            <seg>
              Till slut, fru talman, vill jag säga att liksom reservanterna
              i reservation 11, om kontroll av kurirförsändelser, välkomnar
              jag och Centerpartiet att tullen ska få stärkta befogenheter för
              att kunna förhindra organiserad brottslighet. Men frågan är komplicerad
              och bör beredas på sedvanligt sätt innan vi fattar skarpa beslut
              i frågan.
            </seg>
          </u>
          <u>
            <seg>
              Med detta vill jag yrka bifall till betänkandets förslag till
              beslut och avslag på samtliga reservationer.
            </seg>
          </u>
          <note type="speaker">
            Anf. 32 CAROLINE SZYBER (KD):
          </note>
          <u>
            <seg>
              Fru talman! Jag tycker att det är bra att regeringen har tagit
              fram en nationell strategi mot terrorism. Det är viktigt att vi
              förebygger och förhindrar uppkomsten av attentat och förbereder
              oss ifall ett terrorattentat ändå skulle inträffa. Genom denna
              helhetssyn på terrorism strävar regeringen efter att effektivt
              möta hot från terrorism utan att skada de värden som ska försvaras:
              respekten för våra grundläggande värderingar.
            </seg>
          </u>
          <u>
            <seg>
              Terrorism har alltid funnits men har kommit oss allt närmare
              i Sverige de senaste åren och blivit något som vi måste beakta
              och arbeta mot mer konkret. När bomben smällde i centrala Stockholm
              i december 2010 var vi många som ändå blev förvånade över att
              det hände här.
            </seg>
          </u>
          <u>
            <seg>
              Terrorism och extremism ska bekämpas och bekämpas bäst genom
              öppenhet, tydlighet, utbildning, solidaritet och demokratiska
              värderingar. Våldsbejakande extremism förekommer i olika grupper
              i Sverige. Terrorismen riskerar att sprida hat, splittring, rädsla
              och främlingsfientlighet i vårt samhälle.
            </seg>
          </u>
          <u>
            <seg>
              Målet med terroraktioner är givetvis olika i olika fall, men
              gemensamt är att de syftar till att döda, skrämma och påverka
              vårt öppna samhälle. Om vi människor blir misstänksamma mot andra
              blir det som att rädslan segrar.
            </seg>
          </u>
          <u>
            <seg>
              Det är av vikt att våra principer för rättsstaten ligger fast.
              Balansen mellan det öppna samhället och det brottsförebyggande
              arbetet måste vi ständigt arbeta med. I ett öppet och demokratiskt
              samhälle som Sverige måste alla former av hat, främlingsfientlighet
              och fundamentalism bekämpas. Det gäller oavsett om det har sin
              grund i politisk inriktning, religion eller separatism.
            </seg>
          </u>
          <u>
            <seg>
              Vi politiker ska tala om fenomen, inte behandla enskilda händelser.
              Det gör utredare och rättsvårdande myndigheter. Det betyder inte
              att vi inte kan debattera, men vi måste lyfta blicken och sätta
              det i ett större sammanhang.
            </seg>
          </u>
          <u>
            <seg>
              Det gäller att vi politiker målar upp en rättvisande bild som
              inte bör överdrivas, men vi bör inte heller försöka påvisa risker
              som inte föreligger. Vi får inte blunda för problemen med radikalisering,
              och de måste bekämpas med alla medel som en demokrati förfogar
              över.
            </seg>
          </u>
          <u>
            <seg>
              En långsiktig rättspolitik kan förebygga våldshandlingar. Vi
              måste som sagt ständigt arbeta med balansen mellan det öppna samhället
              och det brottsförebyggande arbetet.
            </seg>
          </u>
          <u>
            <seg>
              Det är av största vikt att vi håller oss uppdaterade och inte
              snävar in oss. Terrorism finns som sagt i olika grupper och uppträder
              i olika former. Till exempel har vi de senaste åren sett fler
              attentat utförda av personer som i huvudsak agerar ensamma, vilket
              gör hotbilden mer komplex och svårbedömd. Vi måste också jobba
              mer internationellt tillsammans.
            </seg>
          </u>
          <u>
            <seg>
              Fru talman! Kampen mot terrorism är ytterst en kamp om värderingar.
              Det är en ideologisk kamp som måste vinnas i ett brottsförebyggande
              skede. Därför är det viktigt att vi nu samlas kring de gemensamma
              värderingar som bygger ett starkt och öppet samhälle. Våldshandlingar
              är fel oavsett av vem och av vilken anledning de utförs.
            </seg>
          </u>
          <u>
            <seg>
              Det brottsförebyggande arbetet handlar förstås om att jobba med
              värderingar. Här är skolan en mycket viktig arena för det grundläggande
              arbete som kan bidra till att förebygga radikalisering. Vid sidan
              av skolan är tillgången till meningsfulla fritidsaktiviteter ett
              sätt att främja konstruktiva livsval och därmed förebygga att
              ungdomar blir mottagliga för radikalisering och rekryteringsförsök.
              Det måste finnas god samverkan mellan olika aktörer såsom skola,
              fritidsgårdar, föreningsliv, socialtjänst och närpolis.
            </seg>
          </u>
          <u>
            <seg>
              Detta brottsförebyggande arbete måste även kompletteras med ett
              arbete i det civila samhället. En verksamhet som syftar till att
              förebygga att individer ansluter sig till våldsbejakande extremistgrupper
              och som stöder individer som vill lämna sådana grupper och miljöer
              där terrorism odlas är nödvändig.
            </seg>
          </u>
          <u>
            <seg>
              Mina allianskolleger har redogjort för att regeringen har agerat
              på många olika fronter. Detta arbete måste fortsätta.
            </seg>
          </u>
          <u>
            <seg>
              Efter att ha lyssnat på vissa i denna debatt känner jag att det
              tål att upprepas att det är viktigt att de åtgärder som görs mot
              terrorism och att den debatt som förs dels inte kränker människors
              integritet, dels följer rättsstatens principer.
            </seg>
          </u>
          <u>
            <seg>
              Jag yrkar bifall till förslaget i betänkandet.
            </seg>
          </u>
          <note type="speaker">
            Anf. 33 MORGAN JOHANSSON (S):
          </note>
          <u>
            <seg>
              Fru talman! Elin Lundgren redogjorde på ett utmärkt sätt för
              vår politik på detta område, så jag har inte mycket att tillföra
              i den delen.
            </seg>
          </u>
          <u>
            <seg>
              Jag reagerade dock starkt när jag hörde Kent Ekeroth tala om
              beröringsskräck. Han höll ett helt anförande och nämnde knappt
              det värsta terrordådet i Norden i modern historia, nämligen det
              som skedde i Norge förra året. Tala om beröringsskräck!
            </seg>
          </u>
          <u>
            <seg>
              Jag förstår varför Kent Ekeroth inte vill tala om detta. Breivik
              höll väl fortfarande på att skjuta unga socialdemokrater när Kent
              Ekeroth gick ut på Twitter och lade skulden på muslimerna. Det
              var innan han visste att det var Breivik. Han utgick från att
              det var muslimer som hade sprängt i regeringskvarteren i Oslo.
            </seg>
          </u>
          <u>
            <seg>
              När det sedan gick upp för Kent Ekeroth hur det verkligen förhöll
              sig blev det väl tyst på Twitter ett tag, antar jag. Så kan det
              gå.
            </seg>
          </u>
          <u>
            <seg>
              Det är så här det är med Sverigedemokraterna i denna fråga. De
              sitter och väntar på att det ska hända något hemskt så att de
              sedan kan gå ut och lägga skulden på muslimerna. Det är en i grunden
              helt avskyvärd inställning.
            </seg>
          </u>
          <u>
            <seg>
              Vem har beröringsskräck i denna debatt?
            </seg>
          </u>
          <u>
            <seg>
              Vi har hört att Breivik inte räknas som terrorist i Kent Ekeroths
              värld. Han var ju sinnessjuk, sade Ekeroth. Nu visar det sig att
              han inte var sinnessjuk. Han var bara främlingsfientlig och högerextrem.
              Han skulle säkert känna sig hemma i Sverigedemokraterna.
            </seg>
          </u>
          <u>
            <seg>
              Ni använder dessa tragiska händelser för att fördjupa konflikterna
              och hetsa grupper mot varandra.
            </seg>
          </u>
          <u>
            <seg>
              Jag tror inte att någon begrep Kent Ekeroths utläggning i en
              tidigare replik om nazism, socialism och annat. Det var svårt
              att följa resonemanget, och jag ska inte ens försöka bena ut det.
            </seg>
          </u>
          <u>
            <seg>
              En sak kan vi dock vara klara över, och det är att det här går
              en mycket djup klyfta mellan å ena sidan Socialdemokraterna, Vänsterpartiet,
              Miljöpartiet och de borgerliga partierna och å andra sidan Sverigedemokraterna.
              Våra partier försöker förebygga och bekämpa terrorism medan Sverigedemokraterna
              försöker exploatera dessa illdåd politiskt. Det är en hatets och
              illviljans politik, och den har vi sett förr i historien. Det
              har aldrig någonsin kommit något gott av det.
            </seg>
          </u>
          <note>
            I detta anförande instämde Roza Güclü Hedin, Arhe Hamednaca,
            Mattias Jonsson, Elin Lundgren och Anna Wallén (alla S), Maria
            Ferm (MP), Johan Linander (C) och Marianne Berg (V).
          </note>
          <note type="speaker">
            Anf. 34 KENT EKEROTH (SD) replik:
          </note>
          <u>
            <seg>
              Fru talman! Jag var inte ensam om att utgå från att det var muslimer.
              SVT gjorde detsamma, och Aftenposten i Norge erkände efteråt att
              man också hade trott att det var muslimer. Flera engelska tidningar,
              till exempel The Sun, utgick också från det i början. Det är inte
              så konstigt. Sedan 2001 har 97 procent av dem som dött i terrorattentat
              dött i attentat som har utförts av muslimska terrorister. I 97
              procent av fallen stämmer alltså omvärldsanalysen.
            </seg>
          </u>
          <u>
            <seg>
              Det här med sinnessjuk eller inte, som Morgan Johansson tog upp,
              var ju väldigt bekvämt. Först kom en undersökning som visade att
              han var sinnessjuk. Men, nej, det var fel; man måste göra rätt
              och visa att han inte är sinnessjuk. Det är som i det irländska
              valet där man gör om tills det passar.
            </seg>
          </u>
          <u>
            <seg>
              De undersökningar som gjordes var för att avgöra om han var tillräknelig
              eller inte. Det viktiga för mig och alla norrmän är att han sitter
              inne så länge som möjligt. Förhoppningsvis kommer han att göra
              det. Tillräknelig eller inte om man tittar på det han gjorde,
              på hans förvirrade manifest och hans uttalanden är det självklart
              att han har tomtar på loftet.
            </seg>
          </u>
          <u>
            <seg>
              Till exempel talar han om att han är mot socialism men hyllar
              en av kommunismens värsta massmördare, Mao Zedong. Han säger att
              han är mot nazism men stöder nazistpartiets agenda till 60 procent.
              Han säger sig vilja ha ett tryggt rättssamhälle men vill mörda
              polisen med hjälp av maffian. Han vill återupprätta det muslimska
              kalifatet i Mellanöstern och hjälpa dem med atombomber men är
              mot islam här. Allt detta visar hur förvirrad och galen han är.
            </seg>
          </u>
          <u>
            <seg>
              Socialdemokraterna hänger upp sig på denne terrorist, och jag
              förnekar inte att han är en terrorist, en galen terrorist. Terrorist
              var också han som i miljöns namn sprängde en massa människor i
              USA för ett antal år sedan.
            </seg>
          </u>
          <u>
            <seg>
              Ni vill gärna uppehålla er vid Breivik för att ta bort fokus
              från det stora problemet i världen, det som står för 97 procent
              av dödsoffren, nämligen den muslimska terrorismen.
            </seg>
          </u>
          <note type="speaker">
            Anf. 35 MORGAN JOHANSSON (S) replik:
          </note>
          <u>
            <seg>
              Fru talman! Vi uppehåller oss aldrig vid någonting, utan vi behandlar
              varje fråga för sig. Vi ser extrema rörelser på olika håll, politiska,
              ideologiska och religiösa. Vi försöker bekämpa det så gott det
              går med de medel som finns.
            </seg>
          </u>
          <u>
            <seg>
              Vi försöker avhålla oss från att exploatera det politiskt. Det
              säger jag trots att det som ni väl vet var våra partivänner som
              dog på Utøya. Vi försöker ändå att avhålla oss från att utnyttja
              detta politiskt.
            </seg>
          </u>
          <u>
            <seg>
              Men det gör inte Sverigedemokraterna. Ni använder detta för att
              splittra och dela upp människor och hetsa grupper mot varandra.
              Det kommer alltid att leda fel.
            </seg>
          </u>
          <u>
            <seg>
              Ekeroth säger: Det var inte bara jag som var ute och spekulerade.
              Det var kvällstidningsjournalister också.
            </seg>
          </u>
          <u>
            <seg>
              Som politiker, Ekeroth, är man ansvarig för sina ord. Journalister
              kan säga en sak ena dagen och en annan sak nästa dag. Som politiker
              är det viktigt att man vet vad man säger och att man inte uttalar
              sig innan man vet vad det handlar om.
            </seg>
          </u>
          <u>
            <seg>
              Det var vad Kent Ekeroth gjorde. Det fanns ett syfte med det,
              nämligen att lägga skulden på muslimer. Så jobbar de politiker
              som önskar öka konflikter och aggressioner, ställa grupper mot
              varandra och öka våldsanvändningen i samhället. Så jobbar Sverigedemokraterna.
              Så har socialdemokratin aldrig arbetat.
            </seg>
          </u>
          <note type="speaker">
            Anf. 36 KENT EKEROTH (SD) replik:
          </note>
          <u>
            <seg>
              Fru talman! Det är intressant att Morgan Johansson säger att
              Socialdemokraterna minsann avhåller sig från att använda detta
              politiskt. Ändå står han här och använder det som ett politiskt
              slagträ.
            </seg>
          </u>
          <u>
            <seg>
              Syftet med attentatet var, enligt Breivik själv, att öka det
              han kallar förtrycket mot demokratiska nationalister. Han har
              alltså gett upp hoppet om demokratiska nationalister som Sverigedemokraterna
              och andra partier eftersom han menar att det inte kommer att fungera.
              Han gjorde detta just för att sådana som Morgan Johansson skulle
              använda det som ett politiskt slagträ för att öka förtrycket av
              det som han kallar demokratiska nationalister.
            </seg>
          </u>
          <u>
            <seg>
              Påstår Morgan Johansson att det han ville inte har uppfyllts
              i medierna när man ser på hur det ser ut i medierna och hur politikerna
              och Morgan Johansson själv uttalar sig? Det som Morgan Johansson
              gör är just vad terroristen ville. Det som svenska medier och
              medier runt om i världen gör är exakt vad han ville.
            </seg>
          </u>
          <u>
            <seg>
              Det är uppenbart att man från vänsterhåll och i svenska medier
              försöker använda situationen. Omedelbart efter det att attacken
              skedde i Norge försökte man tysta debatten om tilltagande islamism
              i samhället och ökad terrorism och ökat våld mellan olika etniska
              grupper vilket bland annat Malmö och den judiska minoriteten är
              ett exempel på.
            </seg>
          </u>
          <u>
            <seg>
              När det hände försökte man direkt tysta debatten. Problemet är
              bara att trots den fruktansvärda tragedin i Norge försvinner inte
              de dagliga problem vi har i Sverige, ute i Europa och i övriga
              världen med islam och islamiseringen som vi såg i samband med
              den arabiska vintern. De problemen försvinner inte bara för att
              ni vill skylla på en terrorist i Norge. Det är fakta.
            </seg>
          </u>
          <note type="speaker">
            Anf. 37 MORGAN JOHANSSON (S) replik:
          </note>
          <u>
            <seg>
              Fru talman! Man kommer inte mycket längre med Kent Ekeroth. Man
              kan inte kommentera alla de resonemang som han snurrar in sig
              i. Min enkla tanke är att om man ser att politisk och religiös
              extremism tar sig våldsamma uttryck måste man behandla det. Man
              måste försöka förebygga och bekämpa det, men man ska avhålla sig
              från att göra stor partipolitik av det. Framför allt ska man avhålla
              sig från att ställa grupper mot varandra, och man ska avhålla
              sig från att som Kent Ekeroth har gjort i alla sina inlägg den
              här förmiddagen mycket hätskt och aggressivt lägga skulden på
              vissa individer, grupper och religioner. Det är livsfarligt att
              göra det.
            </seg>
          </u>
          <u>
            <seg>
              Det är Kent Ekeroth som har beröringsskräck i debatten. Det är
              han som är blind och inte ser hela spektrumet. Jag inser att jag
              inte kommer mycket längre. Sverigedemokraternas hela politiska
              existens och budskap bygger på att man kan utmåla en viss folkgrupp
              och religion som aggressiv eller våldsam.
            </seg>
          </u>
          <u>
            <seg>
              Vi får hoppas att Sverigedemokraterna aldrig får något större
              inflytande i svensk politik.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Landsbygdspolitik m.m.
          </note>
          <note>
            Föredrogs
          </note>
          <note type="speaker">
            Anf. 38 PYRY NIEMI (S):
          </note>
          <u>
            <seg>
              Fru talman! Vi socialdemokrater står bakom samtliga reservationer,
              men för tids vinnande yrkar jag bifall endast till reservation
              nr 3.
            </seg>
          </u>
          <u>
            <seg>
              Dagens landsbygdsentreprenörer är moderna företagare som ser
              affärsmöjligheter där de finns och de drivs av passionen att bruka,
              förvalta och utveckla de jordbruksmarker som står till buds och
              övriga sysslor som ingår som djurhållning, skogsbruk, turism och
              alla övriga aktiviteter som ökar diversifieringen av den traditionella
              bondens sysslor och möjligheter att finna nya inkomstkällor för
              att minska affärsriskerna och utöka affärsvolymerna. Utvecklingen
              mot ett hållbart brukande har kommit långt men det finns oändligt
              mycket kvar att göra innan vi når en nivå där vi återför mer till
              jorden än vi tar ur.
            </seg>
          </u>
          <u>
            <seg>
              Det pågår ett intensivt arbete med att utforma framtidens europeiska
              jordbrukspolitik. Ur de kommande framtida besluten kommer mycket
              av den svenska landsbygdspolitiken att få näring, framför allt
              vid fördelningen av stöd via landsbygdsprogrammet i pelare 2.
              Vi socialdemokrater hoppas att mer av pengarna går från pelare
              1 till pelare 2. Dels för att vi successivt måste minska beroendet
              av inkomststöd till jordbruken, dels för att öka möjligheterna
              att göra nationellt anpassade och uthålliga aktiviteter.
            </seg>
          </u>
          <u>
            <seg>
              Fru talman! Ett mervärde som under de borgerliga regeringsåren
              tappat i stöd är den ekologiska produktionen. Vi menar att detta
              är olyckligt dels eftersom Sverige skulle kunna ha konkurrensfördelar
              inom EU på detta område om det utvecklades, dels eftersom den
              svenska inhemska efterfrågan på ekologiska produkter har vuxit
              starkt. Men den har inte kunnat följas upp av ökad tillgång på
              ekologiska produkter.
            </seg>
          </u>
          <u>
            <seg>
              Oroande är också att antalet ekologiska jordbrukare minskar.
              Enligt riksdagens utredningstjänst har antalet lantbrukare anslutna
              till miljöersättningen för ekologisk produktion minskat, och stödet
              inom landsbygdsprogrammet har minskat från 587 miljoner kronor
              till 500 miljoner kronor. En anledning är de förändrade miljöersättningarna
              för ekologisk produktion av vall, en annan är att det marknadsfrämjande
              stöd som tidigare fanns har avskaffats och delvis flyttats över
              till Matlandet Sverige-satsningen.
            </seg>
          </u>
          <u>
            <seg>
              I Socialdemokraternas budgetmotion föreslog vi att 25 miljoner
              skulle tillföras anslaget åtgärder för landsbygdens miljö och
              struktur för att främja produktion och konsumtion av och handel
              med ekologiska produkter. Vi socialdemokrater vill sätta som mål
              att 30 procent av marken ska vara ekologiskt odlad 2020. Det hade
              naturligtvis krävt en ökad ekonomisk satsning och att offentlig
              verksamhet skulle gå före genom att upphandla ekologiska livsmedel
              och därmed bidra till ökad efterfrågan på ekologiska produkter.
            </seg>
          </u>
          <u>
            <seg>
              I betänkandet beskrivs den satsning som regeringen genomför under
              namnet Sverige det nya matlandet. Vi menar att denna satsning
              bör omvärderas och ersättas med ett arbete för att ta fram en
              mer långsiktig livsmedelsstrategi. I regeringens egna beskrivningar
              av satsningen nämns ekologisk produktion som en viktig del, men
              sanningen är att regeringen har sänkt ersättningarna och att antalet
              certifierade odlare har minskat. Det är oroande att regeringen
              inte tar dessa signaler på allvar och låter varumärket Matlandet
              Sverige vara ett slags alibi för att slippa rota i en del nödvändiga
              omställningsfrågor som till exempel ekologisk produktion. Regeringen
              bedömde 2006 att målet var att ekologisk produktion skulle uppgå
              till 20 procent och att inriktningen för konsumtion av ekologiska
              livsmedel i den offentliga sektorn skulle ligga på 25 procent
              år 2010.
            </seg>
          </u>
          <u>
            <seg>
              Måluppfyllelsen år 2009 var 10 procent odlad mark, 4 procent
              inköp av livsmedel i butikerna och 10 procent konsumtion i offentlig
              sektor. Siffrorna har ändrats något, men det är långt ifrån tillräckligt.
              Det behövs verkligen krafttag och gemensamma insatser i kombination
              med en sammanhållen politik. Det går inte att sära på målen allt
              hänger ihop. Därför måste regeringen utveckla konceptet Matlandet
              Sverige till att bli en mycket mer omfattande livsmedelsstrategi,
              där satsningar inom landsbygdsprogrammet i kombination med politiska
              beslut om restriktiv användning av bekämpningsmedel, återinförande
              av handelsgödselsskatt med mera går hand i hand, inte i parallella
              spår.
            </seg>
          </u>
          <u>
            <seg>
              Fru talman! Statens insatser för jordbruksnäringen i form av
              ersättningar och bidrag från landsbygdsprogrammet, forskning,
              utbildning, slopade krav på avgiftsfinansiering av tillsyn, marknadsföring
              med mera bör inriktas på att främja en omställning till ekologisk
              produktion. Ersättningsnivåer till ekologiskt certifierade producenter
              bör ses över. Ett särskilt omställningsstöd kan behövas. Forskning
              och utveckling krävs för att utveckla den ekologiska produktionen.
              Sveriges lantbruksuniversitet eller någon annan institution behöver
              utveckla en utbildning för ekologiska producenter.
            </seg>
          </u>
          <u>
            <seg>
              Vidare behövs ett kunskapsstöd för kommunernas kostansvariga
              och inköpare om hur de kan köpa in mer ekologiskt på ett bra och
              billigt sätt. För att få fart på försäljningen av ekologiska livsmedel
              i detaljhandeln kan det behövas säljfrämjande åtgärder i butikerna.
              Det handlar om informationsinsatser direkt till konsumenterna
              om vad som är ekologisk odling och varför det är nödvändigt i
              ett samhälle att få ut fler ekologiska produkter på marknaden.
            </seg>
          </u>
          <u>
            <seg>
              Det är dock ställt utom allt tvivel att den offentliga konsumtionen
              måste öka mycket mer för att skapa det nödvändiga marknadstrycket
              och därmed också öka tillgången på ekologiska produkter från producent
              till konsument.
            </seg>
          </u>
          <u>
            <seg>
              Fru talman! Biogasen är en del av landsbygdens framtida utvecklingspotential.
              Denna omställning har bara börjat.
            </seg>
          </u>
          <u>
            <seg>
              Det finns i dag stödmöjligheter via landsbygdsprogrammet. Men
              för många lantbrukare har investeringar i tillkommande infrastruktur,
              som ledningar till uppgraderingsanläggningar, blivit ett hinder
              för nya satsningar inom området. Det behövs mycket mer innovationskraft
              och mod för att komma dit. Dels behöver vi få en större förståelse
              för biogasens omfattande betydelse avseende framtida drivmedel
              till fordon men också i form av ny hållbar energi som kan säljas
              till privatkunder och företag, dels behöver vi få ut mer produkter
              på marknaden både till konsumenter och till företag som ökar trycket
              på att få fram mer biogas.
            </seg>
          </u>
          <u>
            <seg>
              Jag och mina socialdemokratiska utskottskolleger besökte några
              bröder som hade produktion i Västerbotten. De höll på att bygga
              upp en biogasanläggning som delvis finansieras av medel via landsbygdsprogrammet.
              Det var fascinerande att höra på brödernas innovationstankar från
              att bli självförsörjande av el till att ta hand om gödsel på ett
              smart och hållbart sätt, och allt detta bara genom att skapa en
              bra biogasanläggning som driver generatorer för jordbrukets elproduktion
              och som på sikt skulle försörja delar av den omkringliggande byn
              med el.
            </seg>
          </u>
          <u>
            <seg>
              Det finns alltså ett antal liknande anläggningar som kan bli
              förebilder och som givetvis ska premieras. Detta är ett sätt att
              utveckla landsbygdens möjligheter till nya hållbara inkomstkällor.
              Det är också ett sätt att visa på vilka möjligheter det finns
              till helt nya lösningar för framtidens energiutmaningar.
            </seg>
          </u>
          <u>
            <seg>
              I den förändring av landsbygdsprogrammet som nu övervägs ökar
              också anslaget för biogas, vilket bör möjliggöra att sådana investeringar
              kommer på plats.
            </seg>
          </u>
          <note type="speaker">
            Anf. 39 KEW NORDQVIST (MP):
          </note>
          <u>
            <seg>
              Fru talman! Vi debatterar i dag miljö- och jordbruksutskottets
              betänkande 17, Landsbygdspolitik m.m . Naturligtvis stöder jag
              Miljöpartiets samtliga reservationer, men för tids vinnande yrkar
              jag bifall bara till reservation 3 om en sammanhållen strategi
              för ekologisk produktion.
            </seg>
          </u>
          <u>
            <seg>
              Jag tänker tala om två motioner som jag har väckt och som tas
              upp i detta betänkande. Bakgrunden till den första motionen om
              att minska krånglet inom jordbruket är mina egna erfarenheter
              som ekologisk bonde. Under 1990-talet underkastade jag mig minst
              två kontroller om året, varav en oanmäld, för att bli Kravgodkänd.
              Detta är helt frivilligt. Dessutom hade Arla gårdsinspektioner.
              Därutöver hade Jordbruksverket en särskild djurskyddskontroll.
              Kommunen genomförde inspektioner både av djurskydd och av miljö.
              Därtill ska vi lägga distriktsveterinärernas ögon vid olika sjukdomsbesök
              eller behandlingar. Inte undra på att jag då tyckte att man kunde
              dra ned på någon av kontrollerna.
            </seg>
          </u>
          <u>
            <seg>
              Jag väckte en motion i kommunfullmäktige i kommunen där jag bor
              om att de som underkastar sig Kravkontrollen borde kunna få något
              besök mindre av kommunens inspektörer. Tyvärr vann min idé inte
              gehör den gången. Men eftersom jag nu sitter i Sveriges riksdag
              och dessutom inte längre talar i egen sak har jag aktualiserat
              frågan till att gälla hela riket. Det talas gärna om höga ambitioner
              för att minska krånglet för lantbrukarna och göra produktionen
              konkurrenskraftigare. Denna idé borde alltså kunna fall i god
              jord.
            </seg>
          </u>
          <u>
            <seg>
              När det gäller min andra motion för dagen om strategi för ett
              ekologiskt jordbruk vill jag gärna börja med en beskrivning av
              vad som menas med ekologiskt jordbruk.
            </seg>
          </u>
          <u>
            <seg>
              Ekologiskt jordbruk innebär odling och djurhållning där man strävar
              efter miljöhänsyn, resurshushållning och en hög självförsörjningsgrad.
              Både vad gäller växtnäring och foder utnyttjar man främst på platsen
              givna och förnybara resurser. Kemiska bekämpningsmedel och lättlöslig
              handelsgödsel används inte i ekologisk odling. Arbetssättet är
              helt inriktat på att arbeta förebyggande i stället för att tvingas
              hantera problem eftersom det ekologiska jordbruket inte har kemin
              att ta till och korrigera med. Till exempel rutinmässig avmaskning
              är inte tillåten, utan de unga djuren får parasitfria beten. Däremot
              ska naturligtvis sjuka djur behandlas.
            </seg>
          </u>
          <u>
            <seg>
              Växtskydd baseras på en varierad växtföljd. Växtföljdens avgörande
              betydelse kan inte nog understrykas där till exempel begrepp som
              närande och tärande grödor är centrala. Vallen med sin blandning
              av gräs- och kvävefixerande baljväxter spelar en avgörande roll
              för växtnäringsförsörjningen. Man brukar säga att klövern är den
              ekologiska odlingens motor.
            </seg>
          </u>
          <u>
            <seg>
              Tillsammans med en anpassad jordbearbetning och mekanisk ogräsbekämpning
              är växtföljden alltså viktig för att hålla ogräs och skadegörare
              på hanterbar nivå. Men växtföljden är även strukturförbättrande,
              näringsberikande och mullhaltshöjande.
            </seg>
          </u>
          <u>
            <seg>
              Inom den ekologiska djurhållningen anpassas djurtätheten till
              gårdens förmåga att producera foder. En djurtäthet som är anpassad
              till den tillgängliga spridningsarealen för stallgödseln ger möjlighet
              till ett effektivt utnyttjande av dess växtnäringsinnehåll och
              minskar alltså risken för växtnäringsförluster till vatten. Eftersom
              en ekologisk bonde inte enkelt kan köpa in näring till gården
              är hushållning extra viktig.
            </seg>
          </u>
          <u>
            <seg>
              Ekologisk produktion är ett medel i arbetet med att nå de miljökvalitetsmål
              som riksdagen har beslutat om, såsom ett rikt odlingslandskap,
              giftfri miljö, ett rikt växt- och djurliv, grundvatten av god
              kvalitet, ingen övergödning och begränsad klimatpåverkan.
            </seg>
          </u>
          <u>
            <seg>
              Regeringens mål för ekologisk produktion och konsumtion till
              2010 nåddes aldrig. Målet för offentlig konsumtion var 25 procent,
              och målet för den ekologiska odlingen sattes till 20 procent av
              landets jordbruksmark.
            </seg>
          </u>
          <u>
            <seg>
              Några nya mål har inte presenterats, och vid en frågestund i
              denna kammare frågade jag landsbygdsminister Eskil Erlandsson
              om målen. Svaret jag fick gick inte att tolka på annat sätt än
              att regeringens ambitioner på detta område är sorgligt låga.
            </seg>
          </u>
          <u>
            <seg>
              Att bara hänvisa till att konsumenten bestämmer genom sitt val
              menar jag är fel så länge som den konventionella produktionen
              inte betalar sina miljökostnader. I andra sammanhang är principen
              att förorenaren betalar accepterad men inte när det gäller vår
              mat. Att vältra över kostnader på kollektivet är inte okej. Därför
              behöver samhället gå in och korrigera dessa felaktigheter.
            </seg>
          </u>
          <u>
            <seg>
              För närvarande saknas politisk vilja att föra en sammanhållen
              strategi för ekologisk produktion. Några exempel på vad jag tycker
              att den strategin skulle kunna innehålla är följande:
            </seg>
          </u>
          <u>
            <seg>
              Exempelvis måste produktion och konsumtion stödjas samtidigt
              och på bred front.
            </seg>
          </u>
          <u>
            <seg>
              Jag vill också återinföra beskattning av handelsgödsel.
            </seg>
          </u>
          <u>
            <seg>
              Sedan behöver skatten på bekämpningsmedel skärpas. Om man inte
              gör det sänder det fel signaler och gör genomförandet av strategin
              att nå de uppsatta målen mycket svårare.
            </seg>
          </u>
          <note>
            Statens insatser för jordbruksnäringen, till exempel i form av
            ersättningar och bidrag från landsbygdsprogrammet, forskning,
            utbildning, slopade krav på avgiftsfinansiering av tillsyn, marknadsföringsinsatser
            med mera, bör inriktas på att främja en omställning till ekologisk
            produktion.
          </note>
          <u>
            <seg>
              Ersättningsnivåer till ekologiskt certifierade producenter bör
              ses över.
            </seg>
          </u>
          <u>
            <seg>
              Ett särskilt omställningsstöd, alternativt ett investeringsstöd,
              kan behövas.
            </seg>
          </u>
          <u>
            <seg>
              Det finns en brist på forskning och utveckling i syfte att utveckla
              den ekologiska produktionen. SLU, Sveriges lantbruksuniversitet,
              eller någon annan institution behöver utveckla utbildning för
              ekologisk produktion.
            </seg>
          </u>
          <u>
            <seg>
              Det behövs också ett kunskapsstöd för kommunernas kostansvariga
              och inköpare om hur de kan köpa in mer ekologiska varor på ett
              bra och billigt sätt. Nu har det också kommit en dom i Sigtunamålet
              som kan vara vägledande.
            </seg>
          </u>
          <u>
            <seg>
              För att få fart på försäljningen av ekologiska livsmedel i detaljhandeln
              kan det behövas säljfrämjande åtgärder i butik av typen Ekobonde
              i butik eller utbildning av butikspersonal ute på ekologiska gårdar.
              Listan kan göras lång; det som nämnts är några exempel.
            </seg>
          </u>
          <u>
            <seg>
              Fru talman! Jag anser att regeringen bör ta fram en sammanhållen
              strategi för att stödja ekologisk jordbruksproduktion och sätta
              upp nya mål för ekologisk konsumtion och produktion.
            </seg>
          </u>
          <u>
            <seg>
              Som jag inledningsvis sagt yrkar jag bifall till reservation
              3.
            </seg>
          </u>
          <note>
            I detta anförande instämde Tina Ehn (MP).
          </note>
          <note type="speaker">
            Anf. 40 JOSEF FRANSSON (SD):
          </note>
          <u>
            <seg>
              Fru talman! Folkpartiets Jan Björklund uttryckte för en tid sedan
              i en debatt att han kände oro över att en nedläggning av den svenska
              kärnkraften skulle göra oss beroende av rysk gas och sade:
            </seg>
          </u>
          <u>
            <seg>
              Det finns två problem med rysk gas; det ena är att den är rysk,
              det andra är att det är gas.
            </seg>
          </u>
          <u>
            <seg>
              Det är nästan bevingade ord och kommunikativt och retoriskt näst
              intill fulländat!
            </seg>
          </u>
          <u>
            <seg>
              Jag håller i grunden med Björklund om denna analys. Givetvis
              ska vi inte ersätta vår stolta kärnkraftsindustri med fossil gas
              som vi dessutom måste importera. Det finns ändå anledning att
              bryta ned detta och att djupare analysera det.
            </seg>
          </u>
          <u>
            <seg>
              I betänkandet behandlar vi ett antal motioner bland annat om
              biogas. Betänkandet innehåller också beskrivningar av regeringens
              politik på området där man via landsbygdsprogrammet ger investeringsstöd
              inom biogasframställningen som syftar till att ta till vara den
              resurs som finns till exempel i stallgödsel och restavfall från
              livsmedel.
            </seg>
          </u>
          <u>
            <seg>
              Sverigedemokraterna ser biogasen som en framtidslösning med stor
              potential och instämmer i stort när det gäller regeringens satsningar
              och politik på området.
            </seg>
          </u>
          <u>
            <seg>
              Det finns dock en intressant frågeställning som jag tycker lämnats
              därhän i utskottstexten, nämligen hur biogasen ska kunna konkurrera
              med andra energislag eftersom gasen, till skillnad från oljan,
              i stort saknar infrastruktur.
            </seg>
          </u>
          <u>
            <seg>
              Biogasen befinner sig i ett slags moment 22 där den relativt
              sett lilla mängd biogas som framställs svårligen kan bekosta nödvändig
              infrastruktur detta samtidigt som den bristfälliga infrastrukturen
              åt andra hållet bromsar utvecklingen inom biogassektorn.
            </seg>
          </u>
          <u>
            <seg>
              En ganska fundamental princip i nationalekonomin är att om samhället
              bekostar infrastrukturen för olönsamma delar inom en konkurrensutsatt
              sektor innebär det att konkurrensneutraliteten sätts ur spel och
              att resurserna allokeras till verksamheter som långsiktigt minskar
              den ekonomiska tillväxten.
            </seg>
          </u>
          <u>
            <seg>
              Att man ute på vänsterkanten ofta förbiser nationalekonomiska
              principer speciellt om man kan få in ordet miljö någonstans i
              en mening må så vara. Men partier med ambitioner om mer ansvarstagande
              bör noga beakta detta och inte ösa subventioner över denna sektor
              motiverat endast med goda intentioner.
            </seg>
          </u>
          <u>
            <seg>
              Detta kokar nu ned till det jag tror är nödvändigt om biogasframställningen
              ska ha en framtid i Sverige, utan att vi offrar miljarder av skattebetalarnas
              pengar på någonting som inte kan utvecklas på egna meriter, nämligen:
              Låt naturgas vara med och bekosta infrastrukturen för biogasen.
              Naturgasen har betydligt större förutsättningar att bära sina
              egna kostnader gällande investeringar i infrastruktur.
            </seg>
          </u>
          <u>
            <seg>
              Låt oss därför titta på hur vi kan skapa förutsättningar för
              att den befintliga infrastruktur för naturgas som finns i Sydvästsverige
              ska kunna växa till att omfatta större delar av landet speciellt
              där förutsättningarna för biogasframställning via stallgödsel
              är goda, till exempel i Skåne och Västra Götaland där jordbrukssektorn
              är som mest intensiv.
            </seg>
          </u>
          <u>
            <seg>
              Nu vill jag också återknyta lite till det som Jan Björklund sade
              om den ryska gasen. Tycker man att det är problematiskt att bedriva
              handel med Ryssland behöver man faktiskt inte göra det när det
              gäller naturgas. I dagsläget kommer det tiotalet terawattimmar
              gas som vi importerar uteslutande från Danmark. Kanske är det
              i framtiden till och med möjligt för oss att själva utvinna skiffergas
              och på så vis öka vår självförsörjningsgrad gällande energi.
            </seg>
          </u>
          <u>
            <seg>
              För en tid sedan gjorde jag ett studiebesök på en gård som investerat
              i en egen rötningsanläggning och där produktionen av biogas i
              huvudsak används för uppvärmning av djurstallar kombinerat med
              en liten del elproduktion ut på nätet. Givetvis är det glädjande
              att man kan ta vara på denna resurs. Men helst hade jag sett att
              gasen använts till fordonsbränsle. El och värme kan vi producera
              på annat sätt.
            </seg>
          </u>
          <u>
            <seg>
              Den stora utmaningen för att minska beroendet av olja ligger
              i fordonsbränslet.
            </seg>
          </u>
          <u>
            <seg>
              När det gäller frågan om biogas och naturgas har Sverigedemokraterna
              ännu inte lagt fram några skarpa förslag i riksdagen. Men vi tittar
              just nu på frågan och ämnar lägga fram förslag under hösten.
            </seg>
          </u>
          <u>
            <seg>
              Fru talman! Sverigedemokraterna har i dagens betänkande en reservation
              om djurvälfärdsersättning. Den reservationen yrkar jag bifall
              till.
            </seg>
          </u>
          <u>
            <seg>
              Vi sverigedemokrater värnar den svenska mer ambitiösa djurskyddslagstiftningen
              men inser samtidigt svårigheterna att konkurrera med andra animalieproducenter
              i EU i och med de ekonomiska pålagor som detta innebär.
            </seg>
          </u>
          <u>
            <seg>
              Olika instanser har undersökt merkostnaden och relativt samstämmigt
              kommit fram till att svensk grisproduktion är flera kronor dyrare
              per kilo kött jämfört med de länder som vi på en fri marknad ska
              konkurrera med.
            </seg>
          </u>
          <u>
            <seg>
              Detta har kommit att innebära att svenska grisgårdar lagts ned
              i en skrämmande hög takt och att näringen som helhet har tappat
              i kapacitet.
            </seg>
          </u>
          <u>
            <seg>
              Sverigedemokraterna har därför verkat för ett införande av en
              djurvälfärdsersättning till grisnäringen men har också som långsiktig
              målsättning att alla animalieproducenter ska få viss ersättning
              för de pålagor som svensk lagstiftning innebär för dem jämfört
              med hur det är för konkurrenterna.
            </seg>
          </u>
          <u>
            <seg>
              Det allra bästa är givetvis om de länder vi handlar med anammar
              en bättre djurvälfärd så att dessa konkurrenssnedvridningar försvinner.
              Men fram till dess finns det, tycker vi, anledning att hjälpa
              svenska företagare med att upprätthålla en produktion med god
              djuromsorg.
            </seg>
          </u>
          <u>
            <seg>
              Regeringen har sedan vi sverigedemokrater väckte den motion som
              ligger till grund för vår reservation infört ett djurvälfärdsbidrag
              riktat till grisnäringen, vilket givetvis är någonting som vi
              i grunden ställer oss bakom. Vi anser dock att denna satsning
              är alltför blygsam för att göra några betydande skillnader för
              näringen i stort. Satsningen behöver vara mångdubbelt större.
            </seg>
          </u>
          <u>
            <seg>
              Vi tror också att incitamentsstrukturerna för ett gott djurskydd
              och en kostnadseffektiv struktur bäst tillgodoses om bidraget
              delas ut till uppfödarna proportionellt efter mängden kött man
              kan leverera inte, som regeringen valt, att lägga subventionerna
              på suggorna i smågrisproduktionen.
            </seg>
          </u>
          <u>
            <seg>
              Det finns exempel som skrämmer där man valt att sätta in subventionerna
              alltför tidigt i produktionskedjan.
            </seg>
          </u>
          <note type="speaker">
            Anf. 41 KEW NORDQVIST (MP) replik:
          </note>
          <u>
            <seg>
              Fru talman! Egentligen har jag bara några funderingar kring hur
              man ersätter oljan.
            </seg>
          </u>
          <u>
            <seg>
              Såvitt jag förstår skissar Sverigedemokraterna här på att gå
              in för fossilgasanvändning. Hur ser du, Josef Fransson, på hur
              vi uppnår klimatmålet med en sådan övergång?
            </seg>
          </u>
          <u>
            <seg>
              Jag vill också tala om att jag delar din syn på biogasen att
              vi i första hand inte ska göra el och värme av den. Det klarar
              vi på annat sätt. I stället ska biogasen användas inom transportsektorn.
              Hur ser ni på hur vi ska kunna lösa transportsektorns problem?
            </seg>
          </u>
          <note type="speaker">
            Anf. 42 JOSEF FRANSSON (SD) replik:
          </note>
          <u>
            <seg>
              Fru talman! Om vi tittar bara på naturgas kontra fossil olja
              kan vi konstatera att kan fossil gas användas i stället för fossil
              olja har vi redan där en besparing i form av till exempel 25 procent
              lägre koldioxidutsläpp.
            </seg>
          </u>
          <u>
            <seg>
              Naturligtvis utgår jag från att det ska vara en form av övergångsperiod
              att man låter naturgasen hjälpa till med att bygga upp den infrastruktur
              som jag tror är helt nödvändig för att vi ska kunna få fart på
              biogasframställningen.
            </seg>
          </u>
          <u>
            <seg>
              Jag tror att det kommer att bli väldigt många subventionskronor
              per energienhet eller per mil, om man så vill säga, med lastbilarna.
              Någonstans kanske man måste fundera på hur mycket samhället kan
              gå in och subventionera ny teknik. Biogasen är tyvärr väldigt
              blygsamt utvecklad i dag.
            </seg>
          </u>
          <note type="speaker">
            Anf. 43 KEW NORDQVIST (MP) replik:
          </note>
          <u>
            <seg>
              Fru talman! Det är väldigt intressant, för bygger man upp ett
              system med fossilgas binder man sig ju vid det under en rätt lång
              tid framöver. Klimatmålet är att minska 25 procent, men det är
              inte tillräckligt. Vi måste bli fria från det fossila. Jag var
              intresserad av att höra hur er vision ser ut där.
            </seg>
          </u>
          <note type="speaker">
            Anf. 44 JOSEF FRANSSON (SD) replik:
          </note>
          <u>
            <seg>
              Fru talman! Som sagt: Vi kommer att återkomma med skarpa förslag
              där vi mer i detalj kommer att beskriva hur vi ser på frågan i
              stort.
            </seg>
          </u>
          <u>
            <seg>
              Om vi tittar på vad som händer till exempel i fordonsindustrin
              ser vi att Volvo nu presenterar en ny lastbilsmodell som kan gå
              på upp till 70 procent gas, tror jag. Den kan inte gå utan diesel,
              men den kan drivas på 70 procent gas och 30 procent diesel. För
              att man ska ha någonstans att tanka den måste det dock finnas
              infrastruktur. Den gård jag var ute och besökte producerade egentligen
              en väldigt liten mängd gas det blir några kilowattimmar el, och
              det blir varmt i ladugården. Men hur ska detta komma in i lastbilen?
              Man kan ju inte gärna åka ut till en gård och tanka, utan infrastrukturen
              måste finnas för att vi ska kunna leda in det på ett större nät.
              Så ser i alla fall jag på frågan.
            </seg>
          </u>
          <u>
            <seg>
              Då kan det egentligen vara helt nödvändigt att låta naturgasen
              spela en större roll över kanske ett antal decennier. Jag ser
              då naturgasen som betydligt mer miljövänlig än fossil olja ur
              flera aspekter. Den är även bättre på många andra sätt.
            </seg>
          </u>
          <note type="speaker">
            Anf. 45 JENS HOLM (V):
          </note>
          <u>
            <seg>
              Fru talman! Vi debatterar nu jordbrukspolitik, och en av de viktigaste
              frågorna i detta sammanhang är läget för Östersjön. Vi i Vänsterpartiet
              har skrivit en separat motion just om att rädda Östersjön.
            </seg>
          </u>
          <u>
            <seg>
              Östersjön, vårt stora innanhav, håller på att växa igen. Det
              ser man inte minst sommartid, då stora delar av Östersjön drabbas
              av algblomning. Stora delar av bottnarna är döda, och andra delar
              av kusten är igenvuxna. Vi vet att det är jordbruket som är den
              enskilt främsta orsaken till att Östersjön håller på att växa
              igen. Det svenska jordbruket bidrar med utsläpp av kväve på ungefär
              200 000 ton varje år. När det gäller fosfor är det ungefär 15
              000 ton varje år. Trots alla storslagna planer och visioner från
              regeringen, bonderörelsen och så vidare går arbetet tyvärr alldeles
              för långsamt.
            </seg>
          </u>
          <u>
            <seg>
              Jag vet inte hur många som kommer ihåg den dokumentär som gick
              på SVT för ungefär ett år sedan. Den hette Vårt grisiga hav .
              Vårt grisiga hav handlar om hur stora djurindustrier breder ut
              sig längs Östersjöns kust. I de baltiska länderna, i Polen och
              i Ryssland byggs jättelika anläggningar för att föda upp tusentals
              grisar, tiotusentals hönor som ska värpa ägg och hundratusentals
              broilerkycklingar som snabbt ska växa upp och bli kött på våra
              matbord.
            </seg>
          </u>
          <u>
            <seg>
              Dessa djurfabriker är egentligen ingen nyhet. Liknande djurfabriker
              finns även här i Sverige. Det som är gemensamt för dessa stora
              djuranläggningar är att de bidrar till väldigt stora utsläpp av
              till exempel kväve och fosfor just det som gör att Östersjön nu
              håller på att växa igen.
            </seg>
          </u>
          <u>
            <seg>
              Vi i Vänsterpartiet anser att det är väldigt viktigt att vi här
              och nu kan presentera konkreta förslag för hur vi ska komma till
              rätta med problemet. Det går att göra en hel del inom jordbruket
              med förbättrade odlingsmetoder. Man kan anlägga kantzoner, och
              man kan anlägga våtmarker i närheten av åkrar för att fånga upp
              främst avgångar av kväve och fosfor. Det vill vi i Vänsterpartiet
              göra.
            </seg>
          </u>
          <u>
            <seg>
              Vi tycker också att det är viktigt att man sätter ett pris på
              utsläppen från jordbruket. Det vill vi göra genom att återinföra
              skatten på handelsgödsel. Det som var bra med den tidigare skatten
              på handelsgödsel var att intäkterna gick oavkortat till jordbrukets
              miljöarbete. Flera av oss här har säkert blivit uppringda av väldigt
              oroade forskare på Lantbruksuniversitetet i Uppsala, som nu kan
              berätta att de får indragna forskningsmedel för sitt miljöarbete.
              Dessa forskningsmedel kom just från handelsgödselskatten.
            </seg>
          </u>
          <u>
            <seg>
              Inte minst måste vi också våga ta tag i vår egen livsstil, till
              exempel hur mycket kött vi äter. Det är inte hållbart att konsumera
              så mycket kött som vi gör i Sverige 86 kilo per person och år,
              en konsumtion som har ökat med nästan 50 procent sedan 1990. Vänsterpartiet
              var det första parti i denna riksdag som föreslog en handlingsplan
              för att minska köttkonsumtionen och öka den vegetariska konsumtionen.
              Vi vill som sagt se mer vegetarisk mat i framtiden, och det kött
              som produceras ska inte produceras i storskaliga köttfabriker
              som förstör Östersjön.
            </seg>
          </u>
          <u>
            <seg>
              Vi tycker också att det är väldigt viktigt med konkreta insatser
              för att främja ekologisk produktion av livsmedel. Vi vet att ekologisk
              produktion bidrar till minskade utsläpp av i synnerhet kväve.
              Det har från riksdag och regering funnits planer på och målsättningar
              för att den ekologiska produktionen ska uppgå till 20 procent
              av jordbruksarealerna och 25 procent av konsumtionen av livsmedel
              inom den offentliga sektorn.
            </seg>
          </u>
          <u>
            <seg>
              Vi vet att dessa mål inte har uppnåtts, och det tycker vi i Vänsterpartiet
              är djupt upprörande. Vi är dock inte särskilt förvånade, när man
              drar in de riktade stöd som har funnits till ekologisk produktion
              och när man avskaffar skatten på handelsgödsel. Det är en skatt
              som gör att det blir dyrare att producera med mycket gödsel, vilket
              främjar ekologisk produktion.
            </seg>
          </u>
          <u>
            <seg>
              Vi i Vänsterpartiet har budgeterat för just riktade stöd till
              ekologisk produktion. Vi vill också använda den offentliga upphandlingen
              i större utsträckning, för att köpa in mer ekologisk mat. I den
              budget vi presenterar i dag har vi också öronmärkta, nya pengar
              till våra kommuner för att de till exempel ska kunna köpa in bättre
              mat.
            </seg>
          </u>
          <u>
            <seg>
              Vi har med intresse studerat regeringens stora flaggskepp för
              livsmedelsproduktion i Sverige, Matlandet Sverige. Vi tycker att
              det är ett intressant initiativ, men det Matlandet Sverige saknar
              är tydliga miljöambitioner. Därför säger vi i Vänsterpartiet att
              vi inte är motståndare till att man har en strategi för att främja
              svensk livsmedelsproduktion, men det måste finnas ett tydligt
              ekologiskt och klimatmässigt mervärde i det hela. Därför har vi
              presenterat Det hållbara matlandet Sverige. Det är alltså ett
              främjande av svensk livsmedelsproduktion, men det ska vara ekologiska
              livsmedel och klimatsmarta livsmedel.
            </seg>
          </u>
          <note type="speaker">
            Anf. 46 ÅSA COENRAADS (M):
          </note>
          <u>
            <seg>
              Fru talman! I dag debatterar vi landsbygdspolitik ett ämne som
              innehåller det mesta. Jag kommer att beröra ämnen som landsbygdsprogrammet,
              Matlandet Sverige, upphandling och Sverige och världen utanför.
              Jag ska avsluta med att tala om biobränsle. Som sagt: Det är ett
              stort politikområde och inte helt lättdebatterat.
            </seg>
          </u>
          <u>
            <seg>
              I utskottets betänkande behandlas 34 motioner från den allmänna
              motionstiden. Låt mig börja med att säga att vi ställer oss bakom
              betänkandet i dess helhet.
            </seg>
          </u>
          <u>
            <seg>
              Vår syn på jordbrukspolitiken speglas bland annat i det landsbygdsprogram
              som sjösattes år 2007. Programmet syftar till att landsbygden
              ska utvecklas på ett så hållbart sätt som möjligt ekonomiskt,
              ekologiskt och socialt.
            </seg>
          </u>
          <u>
            <seg>
              Under 2010 påbörjades en särskild riktad satsning inom landsbygdsprogrammet,
              nämligen Sverige det nya matlandet. Satsningen omfattar 160 miljoner
              kronor. Det är en historiskt hög summa inom det här området. Syftet
              med satsningen är att uppnå regeringens långsiktiga mål om att
              Sverige ska bli det ledande matlandet i Europa. Ett land med god
              mat, en levande landsbygd och upplevelser i världsklass skapar
              förutsättningar för både tillväxt och jobb. Minst 10 000 nya jobb,
              en fördubbling av livsmedelsexporten och fler turistnätter på
              landsbygden är några av de mål som vi ska uppnå.
            </seg>
          </u>
          <u>
            <seg>
              Visionen för Matlandet är uppdelad i fem fokusområden: måltiden
              inom den offentliga sektorn, primärproduktion, förädlad mat, matturism
              och restaurang. Pengarna fördelas bland annat som investeringsstöd,
              projektstöd och kompetensutveckling. Stödet till Matlandet Sverige
              ska främja innovationer och kompetensutveckling i livsmedelssektorn.
              Med en starkare livsmedelssektor och med matupplevelser i världsklass
              får vi en starkare exportindustri.
            </seg>
          </u>
          <u>
            <seg>
              Regeringen har varit klar och tydlig med målet. Det ska finnas
              möjligheter för företag som vill växa att göra så. Regeringen
              har successivt ökat satsningarna på att öka exporten av livsmedel
              från 5 miljoner kronor år 2007 till 20 miljoner år 2010. Har detta
              gett resultat? Ja, det har gett resultat. På exportsidan är jordbruksvaror
              och livsmedel nu nästan 5 procent av den totala varuexporten och
              uppgår till nära 55 miljarder kronor. Det är mer än en fördubbling
              av andelen på 15 år. Dessutom växer turistnäringen, som även den
              sysselsätter just människor på landsbygden.
            </seg>
          </u>
          <u>
            <seg>
              Jordbruket måste fortsätta att utvecklas på marknadens villkor.
              Jordbruket måste producera det som konsumenterna efterfrågar i
              det långa loppet. Ytterligare reformer inom EU är nödvändiga.
              Det nuvarande stödsystemet snedvrider i många fall konkurrensen
              på EU:s inre marknad.
            </seg>
          </u>
          <u>
            <seg>
              Det är vår uppfattning att en utfasning av stödet kommer att
              underlätta tillväxten och företagsutvecklingen och ge en ökad
              sysselsättning i jordbrukssektorn. Landsbygdsdepartementet arbetar
              för att stärka konkurrenskraften i jordbruket och kommer att återkomma
              med åtgärder.
            </seg>
          </u>
          <u>
            <seg>
              I motionerna i betänkandet kommer man med en del förslag på möjligheten
              att ställa krav på djurskydd i offentliga upphandlingar. Som jag
              sade i debatten om livsmedelskontroll senast jag stod här i talarstolen
              finns det inga principiella hinder för detta så länge kraven på
              upphandlingsreglerna för objektivitet, icke-diskriminering och
              likabehandling uppfylls.
            </seg>
          </u>
          <u>
            <seg>
              Miljöstyrningsrådet är regeringens expertorgan inom miljöanpassad
              och hållbar upphandling. Miljöstyrningsrådet tar fram kriterier
              för upphandling: miljöledning och miljörelaterad produktinformation.
            </seg>
          </u>
          <u>
            <seg>
              Konkurrensverket är tillsynsmyndighet i upphandlingsfrågor. I
              Konkurrensverkets rapport Mat och marknad från bonde till bord
              kommer man fram till att konkurrensen i livsmedelskedjan i det
              stora hela fungerar ganska bra. Däremot konstaterar Konkurrensverket
              att det finns brister i samordningen av det nationella upphandlingsstödet
              till offentliga beställare. Konkurrensverket påpekar att regeringen
              ska avstå från att införa regler som påverkar hur upphandlande
              myndigheter ska köpa. Reglerna och lagstiftningen ska förbli en
              ren förfarandelagstiftning. Det är inte riksdagens roll att försöka
              sätta upp upphandlingskriterier åt kommunerna. Vi bör sätta upp
              regler för hur man gör en upphandling, inte bestämma vad som ska
              upphandlas.
            </seg>
          </u>
          <u>
            <seg>
              Olika myndigheter hjälper till på olika sätt för att få offentliga
              upphandlingar att bli så bra som möjligt. Socialdepartementet
              utreder hur de ska samordna upphandlingsstödet för att öka kompetensen
              och tillgängligheten gentemot upphandlingens aktörer. Jordbruksverket
              arbetar för att lägga fram förslag till förenklingar för företag,
              särskilt inom EU-lagstiftningen.
            </seg>
          </u>
          <u>
            <seg>
              Regeringen arbetar för att minska regelkrånglet och den administrativa
              bördan för företagen, även på EU-nivå. I förslaget till en gemensam
              jordbrukspolitik för åren 20142020 kommer ekologiskt certifierade
              lantbrukare att gynnas på flera olika sätt.
            </seg>
          </u>
          <u>
            <seg>
              Fru talman! Jag har besökt många lantbrukare som arbetar med
              grisuppfödning. Jag vet att de kämpar i en bransch som ibland
              kan te sig lite snedvriden och orättvist subventionerad. Jag vet
              också att de svenska bönderna tar bättre hand om sina djur och
              upprätthåller en högre standard än de flesta andra länder ofta
              till ett högre pris. Resultatet är att Sverige har friskare och
              mer välmående djur. Framför allt har vi djur i Sverige som föds
              upp utan antibiotika.
            </seg>
          </u>
          <u>
            <seg>
              Fru talman! Det har både förr och nu förordats att man ska öka
              den ekologiska produktionen inom jordbruket. De mål som fastställts
              för den certifierade ekologiska odlingen är 25 procent för griskött
              och fågel respektive 20 procent för landets jordbruksmark. Även
              i detta fall kommer finansieringen i huvudsak från landsbygdsprogrammet.
            </seg>
          </u>
          <u>
            <seg>
              Sverige är ett av de länder i världen som har högst andel ekologiskt
              jordbruk. Ekologiskt jordbruk strävar efter miljöhänsyn och hållbarhet
              och gynnar även förekomsten av nya företag på landsbygden. Därför
              har regeringen inom ramen för landsbygdsprogrammet betalat ut
              ca 500 miljoner kronor per år till jordbrukare som bedriver ekologisk
              produktion.
            </seg>
          </u>
          <u>
            <seg>
              Ekologisk matproduktion ska inte ske på grund av subventioner
              utan på grund av efterfrågan av privatpersoner och andra aktörer
              på marknaden. På så sätt skiljer sig inte vår syn gällande ekologiska
              livsmedel från vår syn på andra varor och tjänster. Det är konsumenternas
              efterfrågan som ska driva utvecklingen av ekologiska livsmedel.
              Glädjande nog sker detta redan. Antalet företag med småskalig
              och ekologisk produktion ökar. Efterfrågan på ekologiska, lokala
              råvaror ökar för varje år som går. Efterfrågan är till och med
              så stor att vi måste importera en del av våra ekologiska livsmedel
              i Sverige.
            </seg>
          </u>
          <u>
            <seg>
              Frihandel och en livsmedelproduktion fri från subventioner är
              vad vi moderater eftersträvar både i EU och i riksdagen. Om marknaden
              inte kan lösa tillgång och efterfrågan på ekologisk mat utan fortsätter
              att kräva subventioner är vi helt fel ute. Vi lurar oss själva
              om vi tror att det är hållbart att gödsla branschen med skattepengar
              i all oändlighet. Oavsett vilka goda intentioner vi har kommer
              man att få svårt att förklara för skattebetalarna varför just
              ekologisk matproduktion aldrig kan stå på egna ben. Vi moderater
              ser positivt på framtiden. Vi hoppas och tror att marknaden kommer
              att lösa matchningen mellan efterfrågan och tillgång.
            </seg>
          </u>
          <u>
            <seg>
              Fru talman! Jordbruksprodukter är inte bara mat. Det är också
              förnybar energi. En förnybar energiform är etanol. En annan är
              biogas. Efterfrågan på biogas har exploderat de senaste åren och
              har många gånger överstigit tillgången. Regeringen har i landsbygdsprogrammet
              förstärkt investeringsmöjligheterna med 200 miljoner kronor under
              perioden 20092013. Detta har ökat intresset att producera biogas
              på gårdsnivå. Tillsammans med länsstyrelserna har Jordbruksverket
              förenklat ansökningsförfarandet och ärendehanteringen. Det är
              en prioriterad fråga för alliansregeringen att minska vårt beroende
              av fossila bränslen.
            </seg>
          </u>
          <u>
            <seg>
              I regeringens energiöverenskommelse från 2009 slogs det fast
              att den svenska energipolitiken ska bygga på samma tre grundpelare
              som energisamarbetet i EU: ekologisk hållbarhet, konkurrenskraft
              och försörjningstrygghet.
            </seg>
          </u>
          <note>
            Som ett led i den fastslagna energipolitiken har ett förslag
            till biogasstrategi utarbetats av Energimyndigheten i samråd med
            Jordbruksverket och Naturvårdsverket. I strategin prioriteras
            biogas av avfallsprodukter, till exempel biogas gjord av gödsel
            genom ett särskilt produktionsstöd, så kallad metanreduceringsersättning.
            Strategin innefattar biogas av matavfall, samhällets avfallsströmmar
            och styrmedel i energiproduktionen.
          </note>
          <u>
            <seg>
              I budgetpropositionen för 2012 framgick att 23 biogasanläggningar
              hade beviljats investeringsstöd på totalt 39 miljoner kronor.
              Trenden är att alltmer avfallsprodukter används för biogasproduktion.
              Många lantbrukare har möjlighet till egen produktion och skulle
              kunna tillverka biogas på sina gårdar för eget bruk och för försäljning.
              I en bransch med små marginaler är detta ett välkommet alternativ.
              Biogasinvesteringar ska inte bara ses i ljuset av slutproduktionen
              utan även som ett allmänt främjande av hållbarhet och förnybar
              energi, en energiform som är viktig av miljöhänsyn och ur ett
              säkerhetspolitiskt perspektiv.
            </seg>
          </u>
          <u>
            <seg>
              Regeringen beslutade i höstas att ändra i landsbygdsprogrammet
              och inkludera biogasproduktionen under gruppundantagsförordningen.
              Detta skulle innebära en uppgradering till en högre stödnivå då
              biogas i dag ligger under en förordning av mindre betydelse. Programändringen
              har skickats till kommissionen för godkännande, vilket förhoppningsvis
              kommer att ske redan i juni.
            </seg>
          </u>
          <u>
            <seg>
              Fru talman! Som jag nämnt i tidigare debatter serverar det offentliga
              köket 3 miljoner måltider varje dag. Det offentliga Sverige upphandlar
              för ca 500 miljarder kronor varje år. Valet av vilken mat som
              serveras får därför stor påverkan på miljön och djurhållningen
              runt om i hela världen.
            </seg>
          </u>
          <u>
            <seg>
              Bra offentlig mat är ett av fem prioriterade områden i regeringens
              satsning Sverige det nya matlandet. Som jag nämnt tidigare i det
              här anförandet finns det en stor möjlighet för beställaren att
              ställa särskilda krav på produkter som ska köpas in. Särskilda
              krav kan gälla djurhållning eller miljö. Det beställaren inte
              får göra är att tvinga leverantören att leverera just svenska
              produkter. Det skulle strida mot en av hörnpelarna i EU, nämligen
              principen om likabehandling. Detsamma gäller närproducerad mat.
            </seg>
          </u>
          <u>
            <seg>
              Vi i Sverige vill öka vår matexport, och skulle vi då införa
              regler i offentlig upphandling som diskriminerar utländska leverantörer
              skulle vi med största sannolikhet få svar med samma mynt. I stället
              ska vi fokusera på att göra det vi kan för att få en så nyttig,
              miljövänlig och bra mat som möjligt inom de ramar vi har att jobba
              med.
            </seg>
          </u>
          <u>
            <seg>
              Kommuner har möjligheter att få hjälp, och de bör ta den hjälp
              de kan få från till exempel Miljöstyrningsrådet. Miljöstyrningsrådet
              kan vägleda i hållbara upphandlingar och ge stöd till de kommuner
              som behöver hjälp. Ett bra exempel är Sigtuna kommun som såg till
              att upphandla med höga produktionskrav. Miljöstyrningsrådet hjälpte
              Sigtuna kommun att upphandla med mycket mer långtgående krav än
              vad EU-regleringen kräver.
            </seg>
          </u>
          <u>
            <seg>
              Det är viktigt att upphandlingar tar hänsyn till miljön, konkurrensen,
              producenterna och skattebetalarnas pengar. Därför har regeringen
              tillsatt flera utredningar som ska ta reda på hur upphandlingsregelverket,
              som det ser ut i dag, tillgodoser dessa krav och hur det kan bli
              bättre.
            </seg>
          </u>
          <u>
            <seg>
              EU hyser samma tankar som vi, nämligen att vi ska försöka göra
              det lättare för små och medelstora företag att delta i upphandlingar.
              Medan vi inväntar svaren från de EU-utredningar som nu pågår lämnar
              vi motioner som behandlar upphandling utan åtgärd för tillfället.
            </seg>
          </u>
          <u>
            <seg>
              Fru talman! Vår vision för Sverige är klar och tydlig. Vi vill
              ha ett Sverige där både tätort och glesbygd kan frodas på olika
              sätt men ändå på lika villkor. Sverige är unikt, och det ska vi
              ta vara på och använda som en konkurrensfördel. I Sverige ska
              man kunna leva och bo även utanför de stora städerna. För detta
              krävs en levande landsbygd som konkurrerar med unika förutsättningar.
            </seg>
          </u>
          <u>
            <seg>
              Med en landsbygd som med hög kunskapsnivå producerar bra och
              miljösmarta varor för den inhemska marknaden och för export kan
              vi uppfylla drömmen om ett Sverige som frodas överallt.
            </seg>
          </u>
          <note type="speaker">
            Anf. 47 PYRY NIEMI (S) replik:
          </note>
          <u>
            <seg>
              Fru talman! Jag tänker vara kort. Jag har två frågor. Vilket
              mål, det vill säga i procent mätt, har Moderaterna för den ekologiskt
              odlade marken här i Sverige? Åsa Coenraads sade att det skulle
              skapas 10 000 nya jobb tack vare Sverige det nya matlandet. Hur
              många jobb har skapats tack vare Sverige det nya matlandet?
            </seg>
          </u>
          <note type="speaker">
            Anf. 48 ÅSA COENRAADS (M) replik:
          </note>
          <u>
            <seg>
              Fru talman! I mitt anförande pratade jag om att den ekologiska
              produktionen är viktig om konsumenterna vill ha den. Vi har satt
              ett mål för hur stor produktionen ska vara. Pyry Niemi frågar
              mig om exakt hur många procent Moderaterna har avsatt för den
              ekologiska produktionen. Vi har faktiskt inte ett sådant mål.
              Ett procentmål kan också uppfattas som taket för en ekologisk
              produktion. Skulle konsumenterna vilja ha mer än det tak man sätter
              upp hindrar man konsumenterna från att kunna konsumera mer. Därför
              har vi valt att inte ha ett sådant tak.
            </seg>
          </u>
          <u>
            <seg>
              Hur många jobb har Matlandet Sverige skapat? Det är vår ambition
              att skapa 10 000 nya arbeten runt om i hela Sverige. I och med
              att Matlandetprojektet inte är avslutat har vi ingen siffra på
              exakt hur många jobb som skapas, men vi kan se att det skapas
              fler jobb på landsbygden runt om i Sverige. Och det har ju varit
              ett av syftena med satsningen. Jag är stolt och glad över att
              kunna säga att vi har en satsning. Den här satsningen har inte
              funnits under tidigare regeringar. Det är en unik möjlighet för
              Sverige som vi faktiskt försöker ta till vara. Socialdemokraterna
              saknar tyvärr alternativ till detta.
            </seg>
          </u>
          <note type="speaker">
            Anf. 49 PYRY NIEMI (S) replik:
          </note>
          <u>
            <seg>
              Fru talman! Jag fick inget svar på frågan hur många nya jobb
              som har skapats. Ni vet det helt enkelt inte eftersom Matlandet
              Sverige är en relativt blygsam satsning. Den är förvisso klok
              och innovativ. Jag kan faktiskt hålla med om att det har förädlat
              matproduktionen. Där är vi helt överens, men däremot tycker jag
              att det är aningen optimistiskt att påstå att det skulle skapas
              10 000 nya jobb tack vare Matlandet Sverige. Ni får nog hålla
              på och mäta ganska många år innan någonting kommer att hända i
              det sammanhanget.
            </seg>
          </u>
          <u>
            <seg>
              Jag noterar också att Åsa Coenraads och Moderaterna hoppas och
              tror att saker och ting ska ske med den ekologiska odlingen. Hoppas
              och tror gör man i andra salar än här i plenisalen. Här ska vi
              vara beslutsmässiga och komma med visioner och strategier. Vi
              socialdemokrater hoppas att 30 procent av marken ska vara ekologiskt
              odlad 2020. Jag tycker inte att det är särskilt hårt eller tufft
              att framhärda med det, men då krävs det också politisk handling,
              politisk drivkraft och politiskt mod. Då måste det också finnas
              möjligheter till subventioner. Det måste finnas möjligheter för
              SLU att bedriva bra forskning. Det måste finnas ett omställningsstöd
              för att främja den ekologiska odlingen.
            </seg>
          </u>
          <u>
            <seg>
              Den här hoppas-och-tro-mentaliteten är lite bekymmersam. Det
              har visat sig tidigare att den inte fungerar. Människor använder
              plånboken när de köper mat. Om det dessutom inte finns tillgång
              till ekologiska produkter i till exempel butikerna väljer man
              naturligtvis andra produkter för att tillgodose sina matbehov.
              Det här är ett bekymmersamt förhållningssätt. Om man hoppas och
              tror att saker och ting ska lösa sig kommer ingenting att hända.
              Det tror jag att Åsa Coenraads håller med om.
            </seg>
          </u>
          <u>
            <seg>
              Jag tycker att det är väl optimistiskt att påstå att 10 000 nya
              jobb tillkommer via Matlandet Sverige. Och jag är mycket bekymrad
              över att det inte finns något som helst mätbart mål hos Moderaterna,
              ej heller hos Alliansen, avseende den ekologiska odlingen.
            </seg>
          </u>
          <note type="speaker">
            Anf. 50 ÅSA COENRAADS (M) replik:
          </note>
          <u>
            <seg>
              Fru talman! Matlandet Sverige ger hopp åt svenska lantbrukare
              runt om i Sverige. Det är ett hopp som de inte har haft på mycket
              lång tid. Jag skulle vilja säga att de nog aldrig tidigare har
              sett en sådan satsning som den vi har gjort nu. Jag dristar mig
              faktiskt till att säga att jag vet att lantbrukare runt om i Sverige
              är ganska glada över den här satsningen.
            </seg>
          </u>
          <u>
            <seg>
              Jag säger hoppas och tror, och du säger vision och strategi,
              Pyry Niemi, men det viktiga är ändå action och vad som händer
              i verkligheten. Nu kan vi se att jordbrukssektorn i Sverige ökar
              sakta men säkert. Det är någonting som den inte har gjort under
              den tidigare, socialdemokratiska regeringen.
            </seg>
          </u>
          <u>
            <seg>
              Jag tycker också att det är viktigt att se vilka som handlar
              produkterna. Vår största konsument är offentlig sektor. Jag tror
              mig veta att majoriteten av Sveriges kommuner är socialdemokratiskt
              styrda i dag. Därför vill jag skicka tillbaka en läxa till Socialdemokraterna
              att titta på vad man upphandlar i socialdemokratiska kommuner
              runt om i Sverige. Om man upphandlar bättre än vad man gör i dag
              skulle vi kunna öka den svenska produktionen, även den ekologiska
              produktionen som jag vet att Pyry Niemi hemskt gärna vill öka
              i Sverige. Det krävs mod för att göra bra upphandlingar. Har man
              fega kommun- och landstingspolitiker ute i Sverige gör man dåliga
              upphandlingar. Med väl pålästa politiker med stor kunskap om offentlig
              upphandling kan man också göra bra val. Det är det vi vill som
              en del av Matlandet Sverige.
            </seg>
          </u>
          <note type="speaker">
            Anf. 51 JENS HOLM (V) replik:
          </note>
          <u>
            <seg>
              Fru talman! Jag har några frågor till Åsa Coenraads och Moderaterna.
              Du, Åsa, konstaterade att målet om att 20 procent av jordbruksmarken
              ska vara ekologiskt certifierad 2010 inte har uppnåtts. Precis
              som föregående talare efterfrågar jag lite konkreta styrmedel
              och åtgärder från regeringen för att främja den ekologiska produktionen.
            </seg>
          </u>
          <u>
            <seg>
              Du sade att bönderna ska producera det som konsumenterna kräver,
              och du förlitar dig väldigt mycket på att marknaden ska sköta
              framtagandet av de ekologiska produkterna. Det kan man göra om
              man tror blint på marknaden. Jag tycker inte att det riktigt hänger
              ihop i Moderaternas politik när ni bifaller offentliga subventioner
              till Matlandet Sverige på 80 miljoner kronor varje år det är att
              direkt gå in och styra marknaden men inte opponerar er, vad jag
              har hört i alla fall, mot de stora köttsubventionerna som alltså
              är direkta bidrag till djupuppfödare, transporter och slakterier
              på EU-nivå. Det handlar om ungefär 30 miljarder kronor varje år
              i direkta köttsubventioner. Är det någonting som Moderaterna tycker
              är bra?
            </seg>
          </u>
          <u>
            <seg>
              Ni har också gått med på Eskil Erlandssons direkta subventioner
              till grisuppfödarna på 440 miljoner kronor de närmaste fem åren.
              Är inte det att gå direkt in och styra marknaden?
            </seg>
          </u>
          <note type="speaker">
            Anf. 52 ÅSA COENRAADS (M) replik:
          </note>
          <u>
            <seg>
              Fru talman! Jag tror mycket på marknaden, och jag tror på konsumentmakten.
              Upplysta politiker och upplysta konsumenter gör bra val i slutändan.
              Jag är helt övertygad om det.
            </seg>
          </u>
          <u>
            <seg>
              Att vi subventionerar just Matlandet Sverige är en liten puff
              i rätt riktning. I grund och botten tror jag inte på subventioner
              över huvud taget, ska jag ärligen säga, men det här har varit
              en subvention som styr i rätt riktning. Vi har gett den till hela
              jordbrukssektorn, och där ingår även köttproduktionen.
            </seg>
          </u>
          <u>
            <seg>
              Vår förhoppning är att vi ska kunna fasa ut de här subventionerna.
              På samma sätt önskar jag att man kunde fasa ut EU-bidragen på
              EU-nivå också och få en marknad som kan stå på egna ben där konsumenterna
              gör medvetna val och köper bra saker.
            </seg>
          </u>
          <note type="speaker">
            Anf. 53 JENS HOLM (V) replik:
          </note>
          <u>
            <seg>
              Fru talman! Det är lite konstigt att du, Åsa Coenraads, å ena
              sidan säger att vi ska fasa ut subventionerna, samtidigt som ni
              å andra sidan bifaller direkta subventioner på 80 miljoner kronor
              varje år till Matlandet Sverige som inte ens har några tydliga
              ekologiska, miljömässiga eller klimatmässiga mervärden. Det är
              ju direkta subventioner till svensk livsmedelsindustri. Ni bifaller
              de direkta subventionerna till svenska grisuppfödare på 440 miljoner
              kronor de närmaste fem åren. Det rimmar inte alls väl med visionen
              om att man ska avskaffa subventionerna.
            </seg>
          </u>
          <u>
            <seg>
              Vi ser att i Moderaternas politik är det inte bara marknaden
              som ska styra, utan då det till exempel handlar om storskalig
              köttindustri ska man gå in med subventioner. Men när man tror
              på att det är marknaden som ska styra blir man ganska tomhänt
              när det gäller konkreta politiska verktyg för att främja till
              exempel ekologisk produktion.
            </seg>
          </u>
          <u>
            <seg>
              Jag tänker på det som står på s. 18 i betänkandet och det som
              Åsa Coenraads och de borgerliga partierna står bakom angående
              resonemanget om den ekologiska produktionen. Man konstaterar att
              målet om 20 procents ekologisk produktion inte har uppnåtts. Vad
              ska man då göra i framtiden? Jo, man skriver på s. 18 att enligt
              utskottets mening ska det här analyseras vidare. Man ska analysera
              vidare. Det är alltså ingen konkret handling för att främja den
              ekologiska produktionen. Det är uppenbarligen det som vi har att
              vänta oss de närmaste åren.
            </seg>
          </u>
          <note type="speaker">
            Anf. 54 ÅSA COENRAADS (M) replik:
          </note>
          <u>
            <seg>
              Fru talman! De subventioner som ligger under Matlandet Sverige
              måste man se i ett bredare perspektiv. Matlandet Sverige handlar
              inte bara om matproduktionen, utan det handlar också om att skapa
              en levande landsbygd och att skapa fler jobb på landsbygden. Fler
              jobb genererar mer skattepengar, och på så vis kan man fasa ut
              subventionerna på sikt.
            </seg>
          </u>
          <u>
            <seg>
              Vi talar allihop om att hela landet ska leva, men talar man bara
              om tunnelbanan i Stockholm tycker jag att man är lite fel ute.
              Det handlar om glesbygden. Det handlar om områden där det har
              varit svårt att skaffa jobb. Det handlar om områden där det med
              Vänsterpartiets politik skulle vara helt omöjligt att bo och leva
              i och med att man behöver kunna köra bil också på landsbygden.
              Det gör er politik, tillsammans med de andra oppositionspartiernas,
              det tyvärr omöjligt att göra.
            </seg>
          </u>
          <u>
            <seg>
              Matlandet Sverige är en satsning med breda penseldrag för att
              skapa jobb inom många olika sektorer. Det kan också ge en spinoffeffekt
              på olika typer av jobb.
            </seg>
          </u>
          <u>
            <seg>
              Grisuppfödningen har det väldigt svårt just nu, och de har en
              puckel att ta sig över. Jag förstår att Jens Holm och vissa av
              hans kolleger kanske inte vill ha någon grisproduktion över huvud
              taget i Sverige för att de inte tycker om kött, men det är inte
              det som det här handlar om. Det handlar om att grisuppfödningen
              är en del av en levande landsbygd, och den vill vi gärna ha kvar.
            </seg>
          </u>
          <u>
            <seg>
              Vi är stolta över Matlandet Sverige. Vi kommer att fortsätta
              att utveckla Matlandet Sverige, och vi kommer att fortsätta att
              prata om Matlandet Sverige, för det är en fantastisk satsning.
            </seg>
          </u>
          <note type="speaker">
            Anf. 55 KEW NORDQVIST (MP) replik:
          </note>
          <u>
            <seg>
              Fru talman! Åsa, du pratade i ditt anförande om att öka exporten.
              Jag satt och funderade på att problemet väl snarare är att vi
              importerar närmare 50 procent och att den svenska produktionen
              krymper.
            </seg>
          </u>
          <u>
            <seg>
              Sedan funderar jag på den globala livsmedelsförsörjningen. Hur
              vill ni i Moderaterna öka Sveriges självförsörjningsgrad? Eller
              vill ni inte det?
            </seg>
          </u>
          <note type="speaker">
            Anf. 56 ÅSA COENRAADS (M) replik:
          </note>
          <u>
            <seg>
              Fru talman! Handel är jättebra. På samma sätt som vi importerar
              kan vi exportera, och det är någonting som får i gång ekonomin
              i Sverige och skapar fler jobb på landsbygden. Jag ser det bara
              som positivt.
            </seg>
          </u>
          <u>
            <seg>
              Vår självförsörjningsgrad i Sverige kan vara en lite känslig
              fråga att diskutera. Måste man vara självförsörjande när det gäller
              precis alla produkter? Nej, jag tror faktiskt inte att man behöver
              det. Vi ska producera saker där vi gör det bäst och billigast,
              och sedan kan vi exportera och importera produkter. Det är bra
              för Sverige och skapar fler jobb i slutändan.
            </seg>
          </u>
          <note type="speaker">
            Anf. 57 KEW NORDQVIST (MP) replik:
          </note>
          <u>
            <seg>
              Fru talman! Ja, det är ju känt att Moderaterna tycker så. Bill
              Clinton sade i ett tal i FN att han hade kommit till insikt om
              att mat inte är som andra industriprodukter och inte går att handla
              med på samma sätt. Jag tycker att det är ett lite märkligt svar
              jag får, att man ska handla med allt. Inser ni inte att vi kan
              behöva en högre självförsörjningsgrad?
            </seg>
          </u>
          <u>
            <seg>
              Du talade om efterfrågan från konsumenten, Åsa Coenraads, och
              att om man vill ha eko köper man eko, men prisbilden är den att
              när förorenaren inte betalar blir den konventionella produkten
              billigare, och då blir relativt den ekologiska produkten dyrare.
              Tycker du inte att samhället bör rätta till den orättvisan?
            </seg>
          </u>
          <note type="speaker">
            Anf. 58 ÅSA COENRAADS (M) replik:
          </note>
          <u>
            <seg>
              Fru talman! Det finns en röd tråd i det som Kew Nordqvist tar
              upp här, och det är utbud och efterfrågan. Ju större efterfrågan
              är desto större kommer utbudet att bli, och ju större utbudet
              är desto mer sjunker priset. Det är ganska enkelt. Om man tittar
              på prisbilden på ekologiska och närodlade produkter som finns
              i våra dagligvarubutiker i dag ser man att priserna har sjunkit
              de senaste åren. Det är för att konsumenterna efterfrågar sådana
              produkter. Det är jättepositivt om det är det man vill handla.
            </seg>
          </u>
          <u>
            <seg>
              Jag tror att med en satsning som till exempel Matlandet Sverige
              och med en politik som gynnar och främjar landsbygden kan vi få
              en ökad produktion i Sverige. I dag är det inte lönsamt för många
              bönder att driva livsmedelsproduktion.
            </seg>
          </u>
          <u>
            <seg>
              Som jag har sagt tidigare vill vi gärna att landsbygden ska kunna
              stå på egna ben. Underlättar man inte för landsbygden på alla
              möjliga sätt och på alla olika plan blir det svårt att driva en
              produktion i Sverige, och då får vi svårt med vår självförsörjningsgrad.
            </seg>
          </u>
          <u>
            <seg>
              Jag tror inte att man kan tala om livsmedelsproduktion med bara
              subventioner på själva produkten. Vi behöver tala om infrastruktur
              också. Där driver den här regeringen en linje som underlättar
              för landsbygdsbefolkningen att kunna leva, bo och verka på landsbygden.
              Det ger spinoffeffekter för alla möjliga olika företag.
            </seg>
          </u>
          <u>
            <seg>
              Vi vill ha en levande landsbygd, och då måste vi driva en landsbygdspolitik
              som fungerar. Det tycker jag att alliansregeringen gör, och oppositionspartierna
              är ett hot mot landsbygdens framtid.
            </seg>
          </u>
          <note type="speaker">
            Anf. 59 NINA LUNDSTRÖM (FP):
          </note>
          <u>
            <seg>
              Fru talman! Som Åsa Coenraads redan nämnt behandlar vi i betänkandet
              motionsyrkanden från den allmänna motionstiden 2011. Motionerna
              tar upp frågor som rör Sveriges landsbygdsprogram, reformering
              av EU:s jordbrukspolitik, ekologisk odling och många andra frågor.
              Jag vill börja med att yrka bifall till förslaget i betänkandet
              i dess helhet.
            </seg>
          </u>
          <u>
            <seg>
              Fru talman! Landsbygdspolitiken syftar till att bidra till en
              hållbar utveckling av landsbygden genom bland annat fler och växande
              företag samt naturresurser som brukas utan att förbrukas.
            </seg>
          </u>
          <u>
            <seg>
              Under 2010 påbörjades en särskild riktad satsning inom landsbygdsprogrammet
              på Sverige det nya matlandet som omfattar 160 miljoner kronor
              för perioden 20102013. Medlen fördelas till företagsstöd, och
              åtgärderna är av betydelse främst för visionens fokusområden:
              primärproduktion, förädlad mat och matturism. Syftet är att uppnå
              regeringens långsiktiga mål att Sverige ska bli det ledande matlandet
              i Europa och att skapa bättre förutsättningar för jobb och tillväxt.
              Visionen är uppdelad i fem fokusområden: måltiden inom offentlig
              sektor, primärproduktion, förädlad mat, matturism och restaurang.
            </seg>
          </u>
          <u>
            <seg>
              Turistnäringen fortsätter att växa. Turistnäringen är sysselsättningsintensiv
              och bidrar till många jobb på landsbygden.
            </seg>
          </u>
          <u>
            <seg>
              Fru talman! Två miljoner av Sveriges befolkning bor på landsbygden.
              Det är visserligen en minoritet, men ändock en stor andel av befolkningen.
              Vissa områden gör landsbygden speciell: företagsstrukturen, infrastrukturen,
              glesheten, kapitalbildningen och de speciella värden som landsbygden
              ger vad gäller biologisk mångfald, natur, kultur och en god boendemiljö
              för många människor.
            </seg>
          </u>
          <u>
            <seg>
              Även mitt hemlän Stockholms län har landsbygd hör och häpna.
            </seg>
          </u>
          <u>
            <seg>
              En landsbygdsdimension behövs i politiken. Det är en viktig aspekt
              för oss alla.
            </seg>
          </u>
          <u>
            <seg>
              Fru talman! Landsbygdsministern har framhållit att det är viktigt
              att den svenska jordbruksproduktionen ges möjlighet att utvecklas.
              För att underlätta den utvecklingen måste jordbruket marknadsanpassas
              också i fortsättningen, så att det kan producera det som konsumenterna
              efterfrågar.
            </seg>
          </u>
          <u>
            <seg>
              Ytterligare reformer av den gemensamma jordbrukspolitiken inom
              EU är nödvändiga. Det nuvarande stödsystemet försvårar en marknadsanpassning
              bland annat genom att vissa stöd är kopplade till produktion och
              därmed snedvrider konkurrensen på den inre marknaden. En fortsatt
              marknadsanpassning av jordbrukspolitiken och en utfasning av stöden
              kommer att underlätta tillväxt, företagsutveckling och ökad sysselsättning
              i jordbruket och på landsbygden.
            </seg>
          </u>
          <u>
            <seg>
              Den ekologiska produktionen har varit föremål för många inlägg
              här i debatten. Jag vill uppmärksamma kammaren på att det på s.
              19 finns angivet hur mycket stöd som ges till ekologisk produktion,
              bland annat en halv miljard årligen som stöd till jordbrukare
              med ekologisk produktion.
            </seg>
          </u>
          <note>
            I Jordbruksverkets regleringsbrev för 2012 anges att minst 5
            miljoner kronor ska användas för kompetenshöjande insatser på
            området måltider inom offentlig sektor, vilket även ska inkludera
            offentlig upphandling av livsmedel.
          </note>
          <u>
            <seg>
              Certifierad ekologisk produktion ingår som en del i detta regelförenklingsarbete
              vad gäller att ytterligare underlätta för ekologisk odling. Flera
              åtgärder kommer att leda till ett minskat regelkrångel för den
              ekologiskt certifierade lantbrukaren.
            </seg>
          </u>
          <u>
            <seg>
              Den 30 maj 2012 kommer Jordbruksverkets uppdrag att se över målen
              för ekologisk produktion att redovisas. Därför anser utskottet
              att vi ska avvakta den analysen.
            </seg>
          </u>
          <u>
            <seg>
              Regeringen arbetar även på EU-nivå för att minska den administrativa
              bördan för lantbrukare, inklusive de ekologiskt certifierade.
              I förslaget till en gemensam jordbrukspolitik för åren 20142020
              kommer, som lagförslagen nu är utformade, dessutom den ekologiskt
              certifierade lantbrukaren att gynnas på flera sätt, bland annat
              genom den så kallade förgröningen och som en egen åtgärd med en
              egen artikel i landsbygdsförordningen.
            </seg>
          </u>
          <u>
            <seg>
              Fru talman! Jag vill också säga något om skolmaten och offentlig
              upphandling. Även utbildningsutskottet har behandlat frågan om
              skolmåltider.
            </seg>
          </u>
          <note>
            Genom beslut den 13 oktober 2011 uppdrog regeringen åt Livsmedelsverket
            att i samverkan med Statens skolverk stödja arbetet med näringsriktig
            skolmat och skolmåltidens utformning. Satsningen ska utgå från
            den nya skollagens bestämmelse om näringsriktig skolmat. I uppdraget
            ingår att utforma en informationssatsning om näringsriktig skolmat
            och målgruppsanpassade utbildningar till ansvarig personal inom
            skolkök samt till kostchefer, konsulter och ansvariga för upphandling
            av mat i kommunerna. Syftet med utbildningen ska vara att stärka
            arbetet med näringsriktig mat och skolmåltidens utformning. Uppdraget
            ska slutredovisas senast den 12 mars 2014.
          </note>
          <u>
            <seg>
              Det är i dag kommuner och landsting som ansvarar för att den
              mat som serveras vid skolor och särskilda boenden är såväl god
              som nyttig. Här är den offentliga upphandlingen viktig. Men det
              är också viktigt att det finns engagerad och utbildad personal
              och att de politiker som styr kommunen eller landstinget engagerar
              sig i matfrågorna.
            </seg>
          </u>
          <u>
            <seg>
              Fru talman! Det är i dag möjligt att ge goda förutsättningar
              för lokala, och många gånger mindre, företag att lämna anbud.
              Ett sätt är att dela upp upphandlingen så att fler aktörer har
              möjlighet att lägga anbud. På så sätt blir det en bättre konkurrens
              och ett större utbud. Ett annat sätt är att leverantörerna bara
              behöver leverera till ett ställe i en kommun och slipper sköta
              distributionen till alla förskolor, skolor och särskilda boenden.
            </seg>
          </u>
          <u>
            <seg>
              Livsmedelsproduktion är en framtidsbransch. Att framställa hälsosamma
              livsmedel har alltmer hamnat i fokus. Överviktsproblematiken redan
              i unga år men också diabetes samt hjärt-kärlsjukdomar är delvis
              kostrelaterade sjukdomar. Just nu samverkar forskare och jordbrukare
              för att utveckla hälsomervärde, vilket kan innebära viktig produktion
              både för vårt land och för export.
            </seg>
          </u>
          <u>
            <seg>
              Många av oss har egna erfarenheter av hur viktig kosten är för
              att värna hälsan. Ibland är det ett påtvingat, ibland ett frivilligt
              val, men ofta har det positiva effekter.
            </seg>
          </u>
          <u>
            <seg>
              Slutligen: En levande landsbygd är lika viktig för storstadens
              människor som den är för dem som väljer att leva på landsbygden
              och vice versa. Landsbygd och storstad klarar sig inte utan varandra.
            </seg>
          </u>
          <note type="speaker">
            Anf. 60 JENS HOLM (V) replik:
          </note>
          <u>
            <seg>
              Fru talman! Jag har två frågor till Folkpartiet och Nina Lundström.
            </seg>
          </u>
          <u>
            <seg>
              Nina! Du sade i ditt anförande att jordbruket måste marknadsanpassas,
              att man måste producera det som konsumenterna efterfrågar och
              att ni vill se en utfasning av stöden jag antar att du menar subventionerna
              inom jordbruket. Men det känns som att Folkpartiet backar in i
              framtiden, för ni tillstyrker samtidigt stora nya subventioner
              inom jordbruket. Matlandet Sverige satsar man 160 miljoner kronor
              på under de närmaste två åren. Grisindustrin får 440 miljoner
              kronor under de närmaste fem åren. Är det verkligen Folkpartiets
              politik, när ni å andra sidan säger att ni vill avskaffa subventionerna?
            </seg>
          </u>
          <u>
            <seg>
              Min andra fråga är vad Folkpartiet säger till de väldigt duktiga
              och engagerade forskare på Lantbruksuniversitetet i Uppsala som
              nu får sina pengar indragna för sin miljöforskning och sin jordbruksforskning.
              Har ni inte någon finansiering för detta? Ska denna viktiga forskning
              bara dö ut?
            </seg>
          </u>
          <note type="speaker">
            Anf. 61 NINA LUNDSTRÖM (FP) replik:
          </note>
          <u>
            <seg>
              Fru talman! Det som Jens Holm tar upp från mitt anförande handlar
              egentligen om två olika delar. Jens Holm refererar till det jag
              redogjorde för om EU:s gemensamma jordbrukspolitik och synsätten
              där. Jag är inte helt klar över om Jens Holm anser att EU:s jordbrukspolitik
              och subventionerna där är någonting som ska talas för och gynnas.
              Där får Jens Holm återkomma. Förutom EU:s gemensamma jordbrukspolitik
              tog jag också upp stödet för ekologisk produktion i Sverige, som
              vi står bakom. Det är regeringens politik, och den står Folkpartiet
              bakom. Det är också ganska betydande belopp som ges i stöd där.
              Det är alltså två helt olika delar.
            </seg>
          </u>
          <u>
            <seg>
              När det gäller SLU:s verksamhet vill jag framhålla att man inte
              ska blanda ihop hur den totala finansieringsramen ser ut och de
              besparingar som görs. Forskning i alla avseenden är viktig. Till
              hösten kommer också en forsknings- och innovationsproposition.
              Forskningsfrågorna är framtidsfrågor för Sverige. Ska vi hävda
              oss i en internationell, global konkurrens är det viktigt för
              oss att vara i framkant.
            </seg>
          </u>
          <u>
            <seg>
              Däremot tror jag att det är väldigt viktigt att hålla isär vad
              som är beslut utifrån en budgetram och vad som är indragningar
              av forskning. Jag är inte helt på det klara med om Jens Holm har
              beskrivit frågeställningen korrekt.
            </seg>
          </u>
          <note type="speaker">
            Anf. 62 JENS HOLM (V) replik:
          </note>
          <u>
            <seg>
              Fru talman! Forskningen på Lantbruksuniversitetet finansieras
              ju delvis av pengar från handelsgödselskatten. Det fina med handelsgödselskatten
              är att den har dragit in 400500 miljoner kronor varje år, som
              bland annat kan gå till att finansiera jordbruks- och miljöforskning
              på Lantbruksuniversitetet. Det är de pengarna som nu är slut eftersom
              ni har avskaffat den skatten.
            </seg>
          </u>
          <u>
            <seg>
              Ni i Folkpartiet är mer än välkomna att göra upp med oss rödgröna,
              så att vi kan införa en skatt på handelsgödsel som både gör att
              utsläppen kan gå ned och att vi kan finansiera viktig miljöverksamhet,
              såsom forskning vid Lantbruksuniversitetet. Är det något som Folkpartiet
              är berett att göra?
            </seg>
          </u>
          <u>
            <seg>
              Vad gäller subventionerna blir det konstigt. Nina Lundström säger
              att de subventioner man vill avskaffa är på EU-nivå, men på svensk
              nivå vill ni införa nya subventioner. Och det är inga små subventioner
              det handlar om hundratals miljoner kronor till livsmedelsindustrin
              och grisindustrin, som inte medför något miljömässigt mervärde.
              Jag kan tycka att subventioner kan vara bra, men då ska de innebära
              ett mervärde för miljön och klimatet.
            </seg>
          </u>
          <note type="speaker">
            Anf. 63 NINA LUNDSTRÖM (FP) replik:
          </note>
          <u>
            <seg>
              Fru talman! Låt mig börja med den sista frågan. Vi kunde också
              uppnå att en del av målet för den ekologiska produktionen skulle
              avse bland annat grisuppfödning och fågeluppfödning. Där har målet
              för den ekologiska produktionen uppnåtts, vilket står på s. 18
              i betänkandet.
            </seg>
          </u>
          <u>
            <seg>
              Jag blir lite fundersam över Jens Holms inlägg. Jag tycker mig
              höra att han försvarar ekologisk produktion men kanske inte just
              i det här avseendet. Det målet är dock uppnått.
            </seg>
          </u>
          <u>
            <seg>
              När det gäller handelsgödselskatten har Folkpartiet uppfattningen
              att kadmium ska beskattas. Det har vi också tydliggjort i andra
              debatter. En viktig skillnad här är dock att det finns en större
              principiell diskussion om hur man finansierar forskning. Jag tycker
              mig höra att Jens Holm är för skatter som är specialdestinerade
              till forskning. Vanligtvis brukar vi ha ett synsätt att skatter
              ska komma in till statskassan och sedan fördelas genom olika riktade
              satsningar. Annars låser man pengarna i ekonomiska konstruktioner
              som är skattebaserade. Avgifter är en helt annan fråga, exempelvis
              trängselavgifterna i Stockholms län.
            </seg>
          </u>
          <u>
            <seg>
              Jag tycker att det är viktigt att skilja mellan hur man finansierar
              forskning och att det inte är pengar som låses. Det är Folkpartiets
              uppfattning att skattepengarna ska gå in till staten och att en
              fördelning sedan ska ske utifrån det.
            </seg>
          </u>
          <u>
            <seg>
              Hur forskningspropositionens finansiering ser ut och vilken mängd
              pengar som finns där får vi säkert anledning att debattera i höst
              när propositionen kommer. Men att de här frågorna är viktiga för
              Sverige och att vi ska ligga i framkant med forskning också på
              det här området är självklart för Folkpartiet.
            </seg>
          </u>
          <note type="speaker">
            Anf. 64 ERIK A ERIKSSON (C):
          </note>
          <u>
            <seg>
              Fru talman! Det var egentligen Roger Tiefensee som skulle hålla
              det här anförandet, men han fick förhinder. Han kanske gör som
              Eskil Erlandsson och tänker på det gamla talesättet: Även min
              dräng hade en dräng.
            </seg>
          </u>
          <u>
            <seg>
              Jag ska göra så gott jag kan även om jag inte sitter i miljö-
              och jordbruksutskottet längre. Jag gjorde det i fyra år, och det
              var fantastiskt roligt. Det märks att det är stuns i debatten.
              Det är frågor som berör. För ordningens skull vill jag yrka bifall
              till utskottets förslag till beslut och avslag på motionerna.
            </seg>
          </u>
          <u>
            <seg>
              Jag tycker dock att vissa motioner här ser trevliga ut. Då tänker
              jag inte bara på de två motioner som jag själv har varit med och
              skrivit, utan jag tycker att även Ann-Kristine Johanssons motion
              är intressant och trevlig. Jag inser dock att svaren är klokt
              formulerade och väl genomarbetade av detta eminenta utskott.
            </seg>
          </u>
          <u>
            <seg>
              Det finns mycket att säga om det här betänkandet. Jag tycker
              att det är lite som Gott &amp; blandat en liten påse med många frågor
              och mycket idéer om vad vi vill med livsmedelsproduktion, Östersjön
              och med miljön i stort och smått. Jag skulle vilja returnera med
              frågan: Är gräset grönare på andra sidan?
            </seg>
          </u>
          <u>
            <seg>
              Ja, att politiken behöver ha gröna inslag är vi några härinne
              som är överens om före detta mjölkbönder och andra. Men för korna
              är det alltid grönare på andra sidan. De av oss som har jobbat
              med kor vet att det av någon märklig anledning är så, och för
              vissa människor också.
            </seg>
          </u>
          <u>
            <seg>
              Hur var det innan vi blev medlemmar av Europeiska unionen? Var
              det bra med vår livsmedelsproduktion i Sverige då? Jag skulle
              säga att det var ganska uschligt. De som inte vill ha subventioner
              till jordbruket kan ha varit nöjda. Det var 60 kronor per ko i
              Sverige innan vi gick med i EU. Mer var det inte. Vi var i det
              närmaste helt avreglerade.
            </seg>
          </u>
          <u>
            <seg>
              Sedan blev vi medlemmar av Europeiska unionen, och det är väl
              efter det som vi har tappat när det gäller offentlig upphandling,
              som ju är en viktig del för att få det offentliga Sverige att
              fungera. Men varför har vi inte gjort bättre ifrån oss? Förvisso
              faller inte all skuld på Alliansen och Centerpartiet, i varje
              fall inte de första nio åren, men vi kan göra mer och bli bättre.
              Jag anser att en av de allra viktigaste delarna är att se till
              att just offentlig upphandling görs på ett klokt sätt.
            </seg>
          </u>
          <u>
            <seg>
              Jag är själv delägare i ett föräldrakooperativt dagis. Vi ser
              att vi kan göra små upphandlingar. Det är fullt möjligt i dag.
              Man kanske inte ställer rätt frågor alltid. Det finns kommuner
              som har gått före med goda exempel Rättviks kommun, Melleruds
              kommun och andra och som törs ställa sig upp och genomföra andra
              slags upphandlingsförfaranden. Det är väldigt bra.
            </seg>
          </u>
          <u>
            <seg>
              I debatten känns det som om vissa frågor egentligen är lokala
              och mer handlar om kommuner och landsting medan andra har helt
              och hållet med staten att göra. Det är väl så att det hänger ihop.
            </seg>
          </u>
          <u>
            <seg>
              Varför har vi då en självförsörjningsgrad som är knappt 50 procent
              när det gäller livsmedel i dag? Det är nästan som i mitt kära
              och vackra grannland Norge jag bor ju ganska när norska gränsen.
              Jo, det beror bland annat på att vi har ett högt kostnadsläge
              för att anställa människor, för att frakta produkter och för att
              bedriva produktion. I jämförelse med många andra länder är det
              högt. Detta är ingen nyhet för den här kammaren, men jag tycker
              ändå att det är värt att rekapitulera lite grann.
            </seg>
          </u>
          <u>
            <seg>
              Vi har inte varit tillräckligt snabba med att parera detta sedan
              EU-inträdet. Nästan 50 procent är importerade livsmedel i dag.
              Den danska fläskfilé som vi köper i affären kostar minst det dubbla
              i en dansk affär. Det handlar alltså om att vara en skicklig företagare.
              I det här fallet handlar det om köttproduktion, men företagare
              är även lantbrukare dem vi talar om i den här debatten.
            </seg>
          </u>
          <u>
            <seg>
              Vill vi ha öppna landskap, vilket jag tror att nästan samtliga
              svenskar vill det är viktigt för att en bygd ska kunna vara en
              bra arbetsplats och också ett rekreationsområde för många krävs
              det att det finns djur, framför allt nötkreatur. Det är av största
              vikt. Det finns inget som slår detta när det gäller att hålla
              landskapet öppet och hindra förbuskning och sly. Jag väljer att
              tala om detta i första hand och inte så mycket om forskare och
              deras tjänster.
            </seg>
          </u>
          <u>
            <seg>
              Om inte lantbrukaren finner lönsamhet i det han eller hon håller
              på med läggs produktionen ned. Det har vi sett i Sverige. Flera
              goda talare har talat om den ekologiska livsmedelsproduktionen.
              Den är jätteviktig, tycker jag personligen. Jag har själv aldrig
              använt besprutningsmedel, men det är också en kostnadsfråga. Det
              krävs mycket stora kunskaper för att ställa om till ekologisk
              produktion. Det räcker inte med en riksdag som anslår pengar.
              Det krävs mycket kunskap, klokhet och en hel del tur med vår Herre
              när det gäller väder och vind.
            </seg>
          </u>
          <u>
            <seg>
              Det är klart att vi är överens om att ekologiska livsmedel är
              bra. Låt mig dock kort blicka på den motion jag har varit med
              och skrivit under och säga att förutsättningarna för att vi ska
              kunna ställa om den andel som i dag inte är ekologiskt jordbruk
              är att den andelen finns kvar. Annars har vi inga bönder som producerar
              ekologiska livsmedel. Det kan vi bara glömma, om vi nu inte får
              en väldigt stor grön våg av människor som väljer att flytta ut
              från våra större städer och kanske starta som lantbrukare.
            </seg>
          </u>
          <u>
            <seg>
              Startsträckan är oändligt mycket längre om man ska gå från noll
              i kunskap till att bli ekologisk bonde. Jag vet att det finns
              de som har lyckats all heder åt dem men det är ett jättestort
              kliv. Vi satsar i dag stora pengar från staten på ekologisk livsmedelsproduktion,
              och vad händer? Jo, vi konsumenter är inte köptrogna. Den mjölk
              som produceras lokalt i Värmland säljs som vanlig standardmjölk.
              Då har något misslyckats. Det kommer inte bara an på politiken,
              utan det gäller hur vi egentligen handlar. Vad tycker vi är viktigt?
            </seg>
          </u>
          <u>
            <seg>
              Vi har 16 miljömål som revideras. Riksdagen har slagit fast dem.
              Det är demokratiskt och i all ordning. Man hur är det egentligen
              med vår befolkning? Det kanske är ett upplysningsarbete som behövs.
            </seg>
          </u>
          <u>
            <seg>
              Bara detta att vi satsar på ekologisk produktion innebär inte
            </seg>
          </u>
          <u>
            <seg>
              Jag vill återkomma till att djuren är viktiga. Matlandet Sverige
              har fått både ris och ros i debatten hittills. Låt mig säga: Jag
              tycker personligen inte att Matlandet Sverige är världens mest
              omvälvande händelse i svensk historia. Det är roligt för Eskil
              Erlandsson, och det är roligt för några andra också. Men det är
              väl roligt om vi är några svenskar som kan vara stolta över vår
              gamla pölsa och vår husmanskost och för all del vegetariska alternativ,
              om vi vill ha det. Det är väl inte fel?
            </seg>
          </u>
          <u>
            <seg>
              Det är väl klart att vi ska satsa på Matlandet Sverige. Finns
              det en fransman som över huvud taget tvekar om att säga att fransk
              mat är bra? Och vi andra håller med åtminstone de flesta tycker
              att fransk mat är god.
            </seg>
          </u>
          <u>
            <seg>
              Jag tycker att det är jättebra att det finns en satsning på detta.
            </seg>
          </u>
          <u>
            <seg>
              I landsbygdsprogrammet som för övrigt Erlandsson ha all kredd
              för, herr talman, att han iscensatte så pass snabbt och fick upp
              på bordet bland det första han gjorde 20062007 fanns det outnyttjade
              poster. Det är väl där vi ser att oppositionen lite grann laddar
              för att använda dem. Används de inte ska de kunna riktas om. Därför
              tycker jag att det är klokt att det har förts in satsning på biogas.
              Den möjligheten har funnits och används framdeles.
            </seg>
          </u>
          <u>
            <seg>
              Helt kort om biogas: Varför används den inte bättre? Ja, om vi
              bönder hade varit lite kvickare i huvudet hade vi väl själva byggt
              anläggningar långt tidigare, innan politiken fick upp ögonen för
              biogasen. Det har ändå hänt en hel del.
            </seg>
          </u>
          <u>
            <seg>
              Jag tror inte i första hand att biogasen ska fraktas in till
              städerna, även om inte jag ska avgöra det. Men om jag får tro
              något även om man inte fick det förut: En gasklocka på varenda
              gödselbrunn är en alldeles utomordentligt klok investering för
              den enskilde jordbruksföretagaren men också för vår miljö och
              vårt klimat.
            </seg>
          </u>
          <u>
            <seg>
              Jag inbillar mig att det rimliga är att lantbruket i första hand
              använder biogasen. Därutöver kan en marknad använda resterande
              biogas, om det finns avsättning för den.
            </seg>
          </u>
          <u>
            <seg>
              Det var några korta kommentarer. Om landsbygden ska kunna utvecklas
              tror jag att det krävs stabila spelregler. Det krävs framför allt
              att det finns goda förutsättningar för att driva företag i Sverige.
              I annat fall kan vi se på hur det gick på andra sidan Östersjön,
              på den tid när det inte var fritt företagande där. Det fick stora
              negativa konsekvenser för djurskyddet, miljön och faktiskt även
              för konsumenterna.
            </seg>
          </u>
          <u>
            <seg>
              Herr talman! Helt kort om reservationerna, så jag kanske får
              en replik om jag lyckas reta upp någon. När det kommer till mål
              för livsmedelsproduktion, reservation 1: Jag tycker ändå att det
              faller under den politik som förs i dag. Framför allt har vi något
              att se fram emot, och det är översynen av CAP, EU:s gemensamma
              jordbrukspolitik. Vi är inte ett enskilt land i en stilla öken
              långt uppe i norr, utan vi är i dag en del av något större. Det
              är till nytta även för miljöfrågorna.
            </seg>
          </u>
          <note type="speaker">
            Anf. 65 PYRY NIEMI (S) replik:
          </note>
          <u>
            <seg>
              Herr talman! Först vill jag välkomna Erik A Eriksson till debatten.
              Det känns bra att ha dig här. Det var också ett friskhetstecken
              att Erik A Eriksson hade en något mer nyanserad bild av Matlandet
              Sverige. Det tycks ju ibland vara ristat i sten att det inte går
              att ha någon bra debatt kring det. Jag välkomnar alltså de inspelen.
            </seg>
          </u>
          <u>
            <seg>
              Erik A Eriksson nämnde självförsörjningsgraden. Jag har några
              korta frågor.
            </seg>
          </u>
          <u>
            <seg>
              Vad är Centerns uppfattning om hur stor självförsörjningsgrad
              det bör vara i Sverige? Hur mycket ska vi producera åt oss själva?
              Det är den första frågan.
            </seg>
          </u>
          <u>
            <seg>
              Hur stor andel ekologiskt odlad mark bör vi ha i Sverige fram
              till 2020? Det är den andra frågan.
            </seg>
          </u>
          <u>
            <seg>
              Det tredje tycker jag är lite mer intressant att resonera kring.
              Åsa Coenraads svarade att det egentligen inte behövs några subventioner
              för ekologisk odling. Men Erik A Eriksson gav mig känslan att
              det skulle behövas någon form av subventioner för att få till
              mer ekologisk odling, eftersom det inte gör sig av sig självt.
              Utveckla gärna ett svar på det!
            </seg>
          </u>
          <note type="speaker">
            Anf. 66 ERIK A ERIKSSON (C) replik:
          </note>
          <u>
            <seg>
              Herr talman! Jag vill tacka Pyry Niemi för möjligheten att få
              dryfta frågorna lite vidare.
            </seg>
          </u>
          <u>
            <seg>
              Vad gäller självförsörjningsgrad anser inte Centerpartiet att
              det ska vara satt något tal eller någon gräns. Jag bara konstaterar
              att dagens situation innebär att allt fler lantbrukare slutar
              där vi egentligen skulle ha ett generationsskifte. Jag tycker
              snarare att krutet ska sättas in där än att vi kanske ska satsa
              på att slå fast ett mål. Det riskerar att bli så att politiken
              sätter upp ett tak, ett mål eller ett önskemål som det sedan blir
              omöjligt att nå.
            </seg>
          </u>
          <u>
            <seg>
              Exemplet är väl regelförenklingar. Där lovade man att man skulle
              minska regelkrånglet med 25 procent. Erlandsson är väl den enda
              som kanske har lyckats med den siffran. Det är otroligt svårt,
              när man kommer till sådan materia, att sätta upp ett mål. Detta
              tror jag är ännu svårare, eftersom det handlar om fria företagare,
              som i princip kan välja att emigrera allihop, så att vi kan stå
              inför en mycket besvärlig situation att inte ha några bönder,
              även om jag inte tror att det blir så.
            </seg>
          </u>
          <u>
            <seg>
              Den andra frågan ber jag att du repeterar för mig.
            </seg>
          </u>
          <u>
            <seg>
              När det kommer till ekoodling: Jag tycker inte att det ska behöva
              vara subventioner. Man har redan tidigare sett skillnader när
              det kommer till mjölkproduktion, som är det jag kan bäst. Den
              ekoodlare som har haft mjölkproduktion har haft ett bättre netto
              än den som har varit konventionell.
            </seg>
          </u>
          <u>
            <seg>
              Vad gäller förbrukaren har det ändå fungerat bra med den modell
              som fanns tidigare. Problemet finns i konsumentledet, när konsumenterna
              inte köper produkten utan den blir stående i hyllorna och kanske
              blir tillbakakörd och i bästa fall blir biogas och inte ens det.
              Då har vi i alla fall inte lyckats.
            </seg>
          </u>
          <u>
            <seg>
              Jag förstår andemeningen och tanken med att man ska satsa mer
              på detta. Men vi måste nog se till att det harmonierar mycket
              bättre, att vi får ett jordbruk som i så fall har tid på sig att
              ställa om, ungefär som man ställer om en bilpark eller en motorflotta.
              Detta är ännu krångligare än att ställa om en motor.
            </seg>
          </u>
          <note type="speaker">
            Anf. 67 PYRY NIEMI (S) replik:
          </note>
          <u>
            <seg>
              Herr talman! Jag fick svar delvis. Jag respekterar resonemanget
              kring självförsörjningsgraden. Men jag har vid ett antal tillfällen
              diskuterat med landsbygdsministern om detta med självförsörjningsgrad,
              och jag har också till landsbygdsministern ställt flera frågor
              om livsmedelsstrategi och förväntat mig att få något slags uppfattning
              om vart vi är på väg.
            </seg>
          </u>
          <u>
            <seg>
              Hur mycket borde vi producera i Sverige för att det ska vara
              skäligt, för att vi ska kunna upprätthålla en levande landsbygd,
              för att vi ska kunna ha en bra, sund djurhållning och så vidare?
              Vi befinner oss i ett läge där den europeiska jordbrukspolitiken
              styr upp väldigt mycket av den produktion som sker i Sverige.
            </seg>
          </u>
          <u>
            <seg>
              Men jag har aldrig fått något annat svar från landsbygdsministern.
              Jag förväntar mig naturligtvis inte att Erik A Eriksson ska kunna
              ge alla svaren, nu när han fick hoppa in i debatten.
            </seg>
          </u>
          <u>
            <seg>
              Men det är lite bekymmersamt när Matlandet Sverige i dag enligt
              landsbygdsministern är svaret på alla de frågor som jag har ställt.
              Det innefattar allt detta med självförsörjningsgrad, det innefattar
              allt detta med livsmedelsstrategi, det innefattar också all den
              ökade sysselsättning som man enligt Moderaterna får inom landsbygden
              och så vidare.
            </seg>
          </u>
          <u>
            <seg>
              Då blir jag lite förvånad över att vi aldrig någon gång kan få
              ett rimligt svar. Jag tyckte i alla fall att det fanns en ansats
              till att Matlandet Sverige nu kanske är lite mer pittoreskt. Men
              jag ska kanske inte säga det, för det är bra att vi höjer upp
              värdet på svensk matproduktion det tycker vi socialdemokrater
              också. Men jag tycker att ansatsen kring Matlandet Sverige har
              fått väldigt stora proportioner i förhållande till vad som har
              sagts och vad som har blivit utfallet.
            </seg>
          </u>
          <u>
            <seg>
              Min fråga är då: Finns det några tydliga, mätbara mål, som man
              kan mäta ut från Matlandet Sverige? Kan vi över huvud taget mäta
              in detta med ekologisk odling? Den ambitionen fanns ju tidigare,
              när man kom till makten 2006. Då satte man upp nivåer för ekologisk
              produktion och ekologisk odling.
            </seg>
          </u>
          <note>
            Vad anser Centerpartiet om det?
          </note>
          <note type="speaker">
            Anf. 68 ERIK A ERIKSSON (C) replik:
          </note>
          <u>
            <seg>
              Herr talman! Tack också för de frågorna! Jag tycker att Matlandet
              Sverige är bra och skulle önska att alla står bakom det, så att
              vi kan stå upp för våra svenska matvaror, att det är positivt.
              Nackdelen med att vara emot eller ifrågasätta Matlandet Sverige
              alltför mycket är ju att det faller tillbaka. Det är i dag svårt
              att stå upp för ett lands livsmedelsproduktion. Det är stenhård
              konkurrens.
            </seg>
          </u>
          <u>
            <seg>
              Vad jag menade med mitt inlägg var att Matlandet Sverige inte
              är svaret på allt. Där ligger inte all strategi. Våra företagare
              behöver inte ha kilometerskatt, de behöver inte ha extra skatter,
              och de behöver inte ha någon extra handelsgödselskatt, som någon
              anförde tidigare. Vad som händer då är att det läggs kostnader
              ovanpå. Då läggs fler lantbruk ned, och då har vi snart inget
              matland Sverige att prata om
            </seg>
          </u>
          <u>
            <seg>
              Därför vill jag inte ha några särskilda, fasta siffror, utan
              jag vill att detta ska vara något som bidrar positivt. Men jordbrukspolitiken
              står inte för sig själv. Den är en del av ett samhällsbyggande,
              där vi måste se till att allt fungerar.
            </seg>
          </u>
          <u>
            <seg>
              Livsmedelsproduktionen är till för att producera sunda och säkra
              livsmedel, så att vi känner att vi kan lita på vad vi äter.
            </seg>
          </u>
          <u>
            <seg>
              Hittills har vi kunnat göra det vad gäller svenska livsmedel.
              När det är 50 procent av det som finns på vår svenska marknad
              har vi ett problem. Jag tror att Matlandet Sverige, och för all
              del andra engagemang, kan vara ett sätt att stärka och lyfta näringen.
            </seg>
          </u>
          <u>
            <seg>
              Det finns ganska många inom Kocklandslaget och andra som har
              efterfrågat att få lite skjuts i det hela. Det handlar inte bara
              om att marknadsföra kött, som någon nämnde tidigare. Det är mycket
              annat som ryms under detta i vår matproduktion, vilket jag är
              väldigt glad över.
            </seg>
          </u>
          <u>
            <seg>
              Jag är också glad över att det är flera talare som har nämnt
              att energiproduktionen ska gå hand i hand här. Vi slänger i dag
              mycket mat. Det är förskräckligt och bedrövligt. Man önskar att
              detta kan knyta ihop säcken. Jag hoppas att det kan bli så.
            </seg>
          </u>
          <note type="speaker">
            Anf. 69 IRENE OSKARSSON (KD):
          </note>
          <u>
            <seg>
              Herr talman! Det är inte lätt att ställa sig i talarstolen efter
              Erik A Eriksson som har både kunskapen, kompetensen, humorn och
              värmländskan. Det är ljuvligt att igen lyssna till dig Erik från
              utskottets sida. Du säger nämligen ganska många sanningar som
              jag tror att vi allihop kan skriva under på.
            </seg>
          </u>
          <u>
            <seg>
              Jag får ha lite frökenfasoner och upprepa en del av det som har
              sagts tidigare och kanske lägga till en något ny vinkel på någon
              punkt.
            </seg>
          </u>
          <u>
            <seg>
              Vi debatterar landsbygdspolitik. Landsbygden och dess politik,
              är det någonting särskilt utöver all annan politik? Svaret är
              både ja och nej. Ja, därför att olika delar av vårt land har så
              olika förutsättningar. Nej, därför att vi har regelverk och lagar
              som täcker hela riket, eller för den delen inom detta område till
              stora delar hela Europeiska unionen. Det sista är icke att förglömma.
            </seg>
          </u>
          <u>
            <seg>
              Herr talman! Efter drygt fem år som riksdagsledamot blir jag
              alltmer övertygad om att vi verkligen behöver en tydlig landsbygdspolitik.
              Det är inte bara därför att vi har ett landsbygdsprogram som ska
              genomföras där vi ska se till att få hem som mycket som möjligt
              av de resurser som vi har transfererat till unionsnivå utan därför
              att vi behöver en politik som möjliggör att vi kan leva och verka
              i hela landet.
            </seg>
          </u>
          <u>
            <seg>
              Det är vårt moraliska ansvar i denna kammare att se till att
              det finns livsutrymme och livsmöjligheter i hela landet. Vi ska
              producera för att föregå Pyry Niemis fråga så mycket som möjligt
              av det vi själva behöver utifrån de givna förutsättningar och
              regelverk vi har att följa. Vi har en oerhört duktig kår som jobbar
              på lantbrukssidan.
            </seg>
          </u>
          <u>
            <seg>
              Dagens betänkande behandlar ett antal motioner som väckts under
              allmänna motionstiden. Det gör det möjligt att tala om det som
              hjärtat är fullt av. Grundbulten för landsbygden måste vara ett
              reellt och realt levande jordbruk och landsbygdsföretagare som
              har möjlighet att utvecklas på ett bra sätt.
            </seg>
          </u>
          <u>
            <seg>
              Regeringen har denna period och förra perioden gjort ett antal
              satsningar. Även jag ska nämna Sverige det nya matlandet. Det
              är en viktig faktor. Det gäller oavsett, mina kära vänner, hur
              mycket pengar vi har satsat på detta. Jag har suttit i ett annat
              utvärderingsarbete tidigare i dag. Det är inte alltid pengar som
              är det viktigaste. Det är hur vi agerar, hur vi kommenterar och
              hur vi debatterar.
            </seg>
          </u>
          <u>
            <seg>
              Bara detta att vi nu talar om den livsmedelsproduktion med hög
              kvalitet som vi har i Sverige gör att vi får en näring som med
              mycket större stolthet kan utveckla den vidare. Det gör att vi
              som konsumenter också får en större möjlighet att köpa och använda
              den om vi så är privatkonsumenter eller gör det utifrån att vi
              har ett offentligt ansvar.
            </seg>
          </u>
          <u>
            <seg>
              Det är glädjande att se att det just nu tävlas i offentlig mat.
              Vi har duktiga personer inom mat i den offentliga världen som
              ser till att vi kan få världsklass även på den. Det är oerhört
              viktigt att vi avsätter resurser, vilket regeringen har gjort,
              för att se till att vi får upp kvaliteten. Det får vi genom kompetens
              och kunskap hos dem som gör jobbet.
            </seg>
          </u>
          <u>
            <seg>
              Herr talman! EU:s gemensamma jordbrukspolitik är en viktig nyckelfaktor.
              CAP:en, som vi säger, måste formas på ett sådant sätt att den
              ger reell återväxt, återbruk och återmöjligheter för svenskt lantbruk.
            </seg>
          </u>
          <u>
            <seg>
              Det får inte vara så att den nya programperioden gör att svenska
              lantbrukare missgynnas. Det är en av de viktigaste uppgifter vår
              landsbygdsminister har. Det gäller oavsett hur stor i kronor eller
              i euro räknat budgeten kommer att bli. Vi måste se till att den
              djurvälfärd som vi är stolta över och det miljöarbete som har
              gjorts och fortsätter att göras svenska jordbrukare inte missgynnas
              genom att vi nu kanske skapar stöd i andra sammanhang där våra
              jordbrukare har fått göra det på egen bekostnad och därmed skulle
              missgynnas.
            </seg>
          </u>
          <u>
            <seg>
              Herr talman! Jag dristar mig att säga att Erik A Eriksson får
              utgöra ett exempel på driftigheten i vår kår, även om han nu mer
              eller mindre har lämnat den. Min dräng hade också en dräng, sade
              han. Jag får peka på att de drängar vi nu behöver framgent måste
              få kompetens, utbildning och känna en stolthet över det man vill
              göra.
            </seg>
          </u>
          <u>
            <seg>
              Det är därför oerhört viktigt att vi fortsätter satsningarna
              på en god utbildning, en god kompetensutveckling och att vi använder
              det kommande landsbygdsprogrammet på ett sätt som möjliggör för
              alla att verka som lantbruksföretagare.
            </seg>
          </u>
          <u>
            <seg>
              Herr talman! Det har också talats mycket om att vi ska använda
              de resurser som finns på ett bra sätt. Men det gäller också att
              producera drivmedel. Jag tänker inte upprepa vad tidigare talare
              har sagt. Men jag ser med stor förhoppning fram emot att vi vid
              det kommande landsbygdsprogrammet och kanske även dessförinnan
              kommer att kunna ta till oss och omsätta det som bland annat Energimyndigheten
              har sagt i resurser och möjligheter för ytterligare utveckling.
            </seg>
          </u>
          <u>
            <seg>
              Det är oerhört centralt att vi kan ta till vara det som vi har
              sett som ren skit, på ren svenska, och använda den till någonting
              ännu bättre. Det handlar först om att driva våra traktorer och
              kanske så småningom våra bilar på den och sedan använda den som
              gödselmedel som har en betydligt bättre kvalitet än vad den hade
              från början.
            </seg>
          </u>
          <u>
            <seg>
              Herr talman! Det debatteras också mycket i denna kammare om ekologisk
              produktion och ekologiskt lantbruk. Jag är personligen ganska
              trött på den motsättning som vi målar upp. Det ekologiska har
              varit och är en föregångare på många sätt. Men det konventionella
              jordbruket har gjort stora omstruktureringar, förändrats, förfinats
              och använder sina resurser på ett mycket mer optimalt sätt i dag
              än för låt säga tio femton år sedan.
            </seg>
          </u>
          <u>
            <seg>
              Vi behöver fortsatt satsa på både och. Det konventionella lantbruket
              kommer att vara en av de viktiga faktorerna för att vi ska ha
              en landsbygd som lever, och det ekologiska har sin givna plats.
            </seg>
          </u>
          <u>
            <seg>
              Herr talman! Låt oss inte se motsättningarna utan se dem som
              komplement. Låt oss ta det ansvar som vi måste göra för vårt eget
              land och en levande landsbygd men också för det internationella
              perspektivet och producera livsmedel på ett hållbart sätt i Sverige.
            </seg>
          </u>
          <note>
            Jag yrkar därmed bifall till utskottets förslag i betänkandet
            och avslag på samtliga motioner.
          </note>
          <note type="speaker">
            Anf. 70 TINA EHN (MP):
          </note>
          <u>
            <seg>
              Herr talman! Jag kan börja med att ställa mig bakom Miljöpartiets
              reservationer. Jag yrkar för tids vinning nu inte bifall till
              någon här.
            </seg>
          </u>
          <u>
            <seg>
              Betänkandet heter Landsbygdspolitik m.m . Jag tycker nog att
              politik som sägs vara landsbygdspolitik behandlas besynnerligt
              i vår politiska dagordning. Det är ett slags jordbruksstuprör,
              eller kanske plogfåra är mer lämpligt i sammanhanget. Dessa plogfåror
              brukar man harva emellan. Då blir det en helhet, en såbädd.
            </seg>
          </u>
          <u>
            <seg>
              Landsbygd är så mycket mer och omfattar så många fler områden
              än de areella näringarna, även om de är historiskt förknippade
              med vad som sker på landsbygden. Jag tänkte dra lite bredare penseldrag.
              Jag hoppas att jag inte avviker för mycket från ämnet.
            </seg>
          </u>
          <u>
            <seg>
              I Sverige som i övriga världen har vi en urbanisering, en flytt
              från stad till land, med en ökad koncentration i våra boendestrukturer.
              På många ställen töms landet omkring oss på folk, och städerna
              växer så att det knakar.
            </seg>
          </u>
          <u>
            <seg>
              Debatten pågår, inte minst genom den bok som Kristina Mattson
              skrev, som heter Landet utanför . Förra sommarens radioprogram
              om det kluvna landet är också väldigt intressant.
            </seg>
          </u>
          <u>
            <seg>
              Den här debatten har pågått i årtionden. Samtidigt har det pågått
              diskussioner och kommit förslag om kampen för att landsbygden
              ska överleva, återinflyttas och utvecklas.
            </seg>
          </u>
          <u>
            <seg>
              I dag finns det orter där man lyckats vända trenderna, men många
              gånger är det väldigt sårbart. Och det är svåra utmaningar att
              långsiktigt behålla de framgångar man tillfälligt haft.
            </seg>
          </u>
          <u>
            <seg>
              Stora samhällsförändringar påverkar oss och ger effekter som
              inte är lätta att sätta fingret på. Men oftast vet vi att när
              en skola läggs ned på en ort har den orten förlorat möjligheten
              att locka till sig barnfamiljer. När en bensinstation slår igen
              vet vi att vi måste åka mycket längre bort för att få tag i bränsle
              till bilen.
            </seg>
          </u>
          <u>
            <seg>
              Men det finns annat som det är svårare att omedelbart förstå
              effekterna av. Det som brukar kallas för effektiviseringar av
              bland annat statliga myndigheter leder till att allt färre människor
              arbetar över hela landet. Verksamhet koncentreras till stora orter
              eller städer. Samtidigt urholkas servicen alltmer i glest befolkade
              områden.
            </seg>
          </u>
          <u>
            <seg>
              När en bygd blir fattigare på människor minskar möjligheterna
              för dem som bor kvar. Det blir en brist på vänner att träffa och
              umgås med. Bristen på flera generationer med olika erfarenheter
              och behov betyder också att mångfalden minskas.
            </seg>
          </u>
          <u>
            <seg>
              Den motion som jag väckte i höstas, som handlar om landsbygdspolitik,
              har som utgångspunkt att visa på det ömsesidiga beroendet mellan
              stad och land samt uppmärksamma behovet av att inkludera landsbygden
              och dess befolkning i den övergripande samhällsplaneringen.
            </seg>
          </u>
          <u>
            <seg>
              De areella näringarna har i hög grad förändrats, och det har
              rasat i väg till en ganska stor förändring. En brytpunkt var faktiskt
              EU-inträdet. Det har gett oss en gemensam politik på flera områden,
              och jordbrukspolitiken är ett stort område.
            </seg>
          </u>
          <u>
            <seg>
              EU-medlemskapet har gett oss ett system som vi ska inrätta oss
              i. Det är ett system som vi i Sverige också ska vara med och utforma,
              och det arbetet pågår just nu. Men det upplevs som abstrakt för
              många människor. Samtidigt vet vi att jordbrukare i dag i Sverige
              många gånger måste använda sig av det här systemet för att klara
              sig. De hade kanske gärna sluppit det. De hade kanske gärna använt
              den här tiden till att gå ut och bruka sin åker i stället för
              att sitta och fylla i blanketter. Men vi lever i det här systemet
              i dag. Det är komplext, och vi vill vara med och påverka det,
              så att det blir bättre.
            </seg>
          </u>
          <u>
            <seg>
              Vi i Miljöpartiet anser att vår jord, vårt jordbruk och vår livsmedelsproduktion
              är så starkt förknippade med grunden för våra livsförutsättningar
              att det som ytterst behöver styra hur och vad vi producerar är
              de ekologiska systemen och hur mycket vi belastar dem.
            </seg>
          </u>
          <u>
            <seg>
              Vi anser också att den produktion som belastar just vår miljö,
              det ekologiska systemet och framtiden är det som vi behöver forska
              runt. Vi behöver anpassa oss till och gynna det som vi kommer
              fram till är bra. Det gäller allt från pollinerare och växelgrödor
              i jordbruket till hur vi gynnar mykorrhizan i jorden. De pengar
              som kom från handelsgödselskatten behövs till forskning för att
              utveckla mycket av det här.
            </seg>
          </u>
          <u>
            <seg>
              Jag tänkte också säga någonting om att alliansregeringen ofta
              pratar om Matlandet Sverige. Vi har hört det i dag. Vi hör det
              ofta ute i landet. Vi hör om matturism, om landsbygdsutveckling
              och så vidare. Man pratar om vikten av ett miljövänligare jordbruk.
              Men i akt och handling upplever vi många gånger att det görs tvärtemot.
            </seg>
          </u>
          <u>
            <seg>
              I dag kan vi läsa om motioner från representanter från Centerpartiet
              som i stort sett tycker att man inte behöver satsa så mycket på
              den ekologiska produktionen i förhållande till den andra produktionen.
              Så upplever jag det hela i alla fall.
            </seg>
          </u>
          <u>
            <seg>
              Samtidigt läser vi i betänkandet att antalet företag inom livsmedelssektorn
              med småskalig produktion och gårdsförsäljning ökar. Och det är
              en ökad efterfrågan på ekologisk produktion och mat med lokal
              prägel.
            </seg>
          </u>
          <u>
            <seg>
              Precis som Åsa Coenraads läste upp nådde den ekologiska produktionen,
              enligt Jordbruksverkets statistik, inte upp till de tidigare gällande
              målen, och den inhemska efterfrågan är betydligt större än produktionen.
              Den inhemska efterfrågan på ekologiska livsmedel är alltså större
              än produktionen, och det innebär att vi importerar ekologiska
              livsmedel. Alla vi som sitter här tycker att vi ska öka den svenska
              produktionen. Alltså finns det mer att göra. Här finns det en
              stor potential, och här behövs politik. Det är det som är så viktigt
              i den här debatten.
            </seg>
          </u>
          <u>
            <seg>
              Det enda som tas upp av min landsbygdsmotion i den här kammaren
              i dag, under rubriken landsbygdspolitik, är frågan om tillagningskök.
              Att det är krångel med den offentliga upphandlingen och vilka
              kravspecifikationer som är möjliga att ha är jag mycket väl medveten
              om efter att ha varit ute och pratat om offentlig upphandling
              i skolor och i kommuner. Jag har upptäckt vilket otroligt arbete
              man behöver bedriva för att nå det man vill ha. Här behöver vi
              jobba tillsammans allihop för att lösa alla de knutar som fortfarande
              finns. Jag beundrar de människor som verkligen lyckas i kommunerna.
            </seg>
          </u>
          <u>
            <seg>
              Min motion handlar egentligen inte om just upphandlingen utan
              om fenomenet att tillagningskök försvinner. Att kunna välja närproducerat
              och ekologiskt är något som många fler vill göra i de offentliga
              köken, men problemet är att tillagningsköken läggs ned på sjukhus,
              äldreboenden och skolor. De stängs och ersätts med mottagningskök
              där färdiglagad mat bara värms upp före servering. I stället lagas
              maten i stora industrianläggningar, och den färdiglagade maten
              transporteras långa sträckor. Tillagningsköken är många gånger
              nödvändiga för att man ska kunna välja närproducerade varor.
            </seg>
          </u>
          <u>
            <seg>
              Vi har drivit ett förslag i Miljöpartiet om det som vi kallar
              för skolkökslyft och om att ställa krav i den offentliga upphandlingen
              som gynnar lokal matproduktion. Vi vill att man i riksdagen, i
              kommuner och i landsting ska satsa på en vällagad, ekologisk och
              närodlad mat med genuin smak. Vi är övertygade om att det är viktiga
              förslag för att gynna lokal kvalitativ matproduktion.
            </seg>
          </u>
          <u>
            <seg>
              I det sammanhanget vill jag uppmärksamma att Matlandet Sverige
              också ska kunna lyckas med att producera lokalt. Man ska kunna
              tillaga det och kunna äta det. Då krävs det att vi tittar på det
              här med en bredd.
            </seg>
          </u>
          <u>
            <seg>
              För övrigt när det gäller landsbygdspolitik finns det mycket
              som den här regeringen kan göra, och som de skulle ha gjort, för
              att lyfta landsbygden i ett bredare perspektiv. Det har funnits
              utredningar Se landsbygden! Det har kommit ett förslag om bättre
              offentlig service. Det kommunala utjämningssystemet debatteras.
              Senast i går läste jag att 55 nya statliga myndigheter har kommit
              till, men hälften av dem har hamnat i huvudstaden.
            </seg>
          </u>
          <u>
            <seg>
              Bredbandsfrågan är avgörande för landsbygden. Energisatsningen
              är avgörande för landsbygden. Företags möjlighet till rätt kompetens
              är avgörande för landsbygdsföretagen, och då bör man inte dra
              ned på resurser till de mindre högskolorna.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Kemikaliekontroll
          </note>
          <note>
            Föredrogs
          </note>
          <note type="speaker">
            Anf. 71 JOHAN LÖFSTRAND (S):
          </note>
          <note>
            Herr talman! Vi ska nu debattera miljö- och jordbruksutskottets
            betänkande nr 18 om kemikaliekontroll. I betänkandet behandlas
            ett antal motioner från den allmänna motionstiden som tar upp
            bland annat EU:s kemikalielagstiftning Reach, det nationella kemikaliearbetet,
            bekämpningsmedel, nanoteknik och kemikaliekrav vid upphandling.
          </note>
          <u>
            <seg>
              Det är en stor blandning av frågor, och i betänkandet finns det
              ett antal socialdemokratiska reservationer, men för tids vinnande
              yrkar jag bifall endast till reservation nr 2.
            </seg>
          </u>
          <u>
            <seg>
              Herr talman! Kemikalier finns runt omkring oss och överallt.
              I dag finns det över 100 000 registrerade kemikalier, och man
              kan säga att de finns i stort sett överallt i vårt moderna samhälle.
              Vissa kemikalier är farliga för hälsan, för vår omgivning och
              för vår natur. Andra är helt ofarliga och påverkar varken levande
              eller döda ting.
            </seg>
          </u>
          <u>
            <seg>
              Många av dem är av naturlig karaktär och finns i vår omgivning
              och i vår natur fast kanske inte riktigt i de koncentrationer
              som vi människor har tagit fram dem i.
            </seg>
          </u>
          <u>
            <seg>
              Jag tycker att samhällsdebatten kring kemikalier i mångt och
              mycket är alldeles för liten. Vi skulle behöva diskutera kemikaliefrågan
              mycket mer. Det händer med jämna mellanrum att man får se olika
              typer av skräckrubriker i tidningarna om enskilda ämnen som har
              påverkat någon eller några eller som skulle kunna påverka någon
              eller några. Men samhällsdebatten dör oftast lika fort som tidningarnas
              intresse.
            </seg>
          </u>
          <u>
            <seg>
              Jag tycker att vi bör ha en ständig kemikaliedebatt. De effekter
              och framför allt de kombieffekter som olika kemikalier kan ha
              på vår omgivning, på oss människor och på vår natur skulle nämligen
              behöva utredas mycket mer. Framför allt skulle vi behöva få en
              mycket bättre kontroll av och förståelse för hur de här olika
              effekterna faktiskt påverkar oss.
            </seg>
          </u>
          <u>
            <seg>
              Här finns det mycket kvar att göra. Jag tror till exempel att
              väldigt få människor är medvetna om vilka kemikalier eller olika
              typer av ämnen som en stor del av de produkter man köper i dag
              innehåller. Det är oerhört problematiskt att man som konsument
              i dag inte riktigt vet eller har kunskap om vad olika produkter,
              från en mobiltelefon till en smörgås, kan innehålla.
            </seg>
          </u>
          <u>
            <seg>
              När vi pratar om kemikalier och framför allt om att begränsa
              kemikalier i vår vardag ska man också vara medveten om att det
              skulle få ganska stora konsekvenser, för utan kemikalier och utan
              de tillsatser som finns tror jag att vi skulle ha svårt att sammanbinda
              det moderna samhället, den stressiga vardagen och det liv vi lever
              i dag. En hel del kemikalier har ju positiva egenskaper, till
              exempel som att öka livslängden på ett antal livsmedel och göra
              vissa produkter mer färgglada.
            </seg>
          </u>
          <u>
            <seg>
              Det finns också egenskaper som skyddar mot brand, fukt och så
              vidare, och när man diskuterar vilka kemikalier som ska finnas
              och inte finnas i samhället är det också viktigt att fundera på
              hur det kommer att påverka det samhälle vi har byggt upp. Den
              balansgången är oerhört svår att hitta i ett system där vi både
              har säkra och fungerande kemikalier samtidigt som vi måste vara
              trygga med de produkter vi använder oss av.
            </seg>
          </u>
          <u>
            <seg>
              Kemikaliers fördelar måste vägas mot nackdelarna, och vi måste
              hela tiden ha respekt för vad som komma skall. Problemet som jag
              och Socialdemokraterna ser är att kemikalieanvändandet i dag ökar.
              Det kommer nya kemikalier, och ett av de problem som dykt upp
              på sistone är att när en kemikalie förbjuds skapas en ny med exakt
              samma egenskaper för att kunna nyttjas under den korta perioden
              tills kemikalien återigen blir förbjuden. Ett annat problem är
              när industrin i många fall använder sig av kemiska råvaror i stället
              för naturliga råvaror för att göra produkter billigare utan att
              egentligen informera konsumenterna om dessa konflikter och problem.
            </seg>
          </u>
          <u>
            <seg>
              Vi behöver som sagt en säkrare kemikalieanvändning. Kontrollen
              och tillsynen på det här området är oerhört viktig, och jag tycker
              att det behöver göras mer. I dagens samhälle finns det kontrollmekanismer,
              men de är inte på något sätt tillräckliga. Framför allt tycker
              jag inte att man informerar tillräckligt mycket om olika typer
              av kemikalier och hur de kommer att påverka både oss och vår närmiljö.
              Jag anser därför att det behövs ett mer transparent och tydligt
              uppföljningssystem för hur våra kemikalier tar sig genom våra
              kretslopp och framför allt genom samhällssystemet.
            </seg>
          </u>
          <u>
            <seg>
              Herr talman! I betänkandet finns ett antal motioner som behandlar
              EU:s kemikalielagstiftning Reach. Det är oerhört viktigt att vi
              har ett internationellt samarbete, men det är också viktigt att
              detta samarbete hela tiden utvecklas. Reach har på många sätt
              inneburit en positiv viljeinriktning inom EU, men det finns fortfarande
              väldigt mycket att göra.
            </seg>
          </u>
          <u>
            <seg>
              Här tycker jag att Sverige fortfarande är alldeles för passivt.
              Regelverket behöver skärpas, och principer om att ersätta farliga
              kemikalier med mindre farliga kemikalier måste intensifieras.
              Det handlar om att vi måste öka takten när vi analyserar vilka
              ämnen som är farliga. Vi måste sätta upp fler ämnen på den så
              kallade kandidatlistan, och vi måste se till att kontrollen och
              efterlevnaden av Reach förbättras. Jag tror att vi framgent måste
              arbeta för att utveckla Reach till någonting mer än det är i dag.
            </seg>
          </u>
          <u>
            <seg>
              Herr talman! Jag går vidare till miljömålen och framför allt
              miljömålet om en giftfri miljö. Regeringen fattade nyligen beslut
              om ytterligare 13 etappmål för att uppnå miljökvalitetsmålen.
              Regeringen och miljöministern slog på stora trumman i förra veckan
              och menade att nu visar man handlingskraft och kommer med ett
              antal konkreta förslag som kommer att lösa problemen med att nå
              de olika miljömålen.
            </seg>
          </u>
          <u>
            <seg>
              Det som är mest förvånande är att dessa 13 etappmål i stort sett
              är identiska med de etappmål som Miljöberedningen föreslog i december
              2010. Har regeringen inte kommit längre? När ska vi få se något
              mer än bara mål? Regeringen pratar väldigt mycket, men det händer
              väldigt lite.
            </seg>
          </u>
          <u>
            <seg>
              De etappmål som vi har sett nu är i många fall bra, men de borde
              för länge sedan ha lyfts fram och gjorts till mål. Framför allt:
              När får vi se åtgärder? När får vi se styrmedel, och när får vi
              se skarpa förslag om hur dessa mål ska kunna efterlevas och uppnås?
              På det här området som på så många andra områden finns det mål,
              men det finns inga styrmedel och inga skarpa förslag om hur vi
              ska nå upp till dessa mål.
            </seg>
          </u>
          <u>
            <seg>
              Senare i vår kommer Miljömålsberedningen att lämna ett betänkande
              till regeringen vars syfte är att hitta ett antal punkter kring
              hur vi ska nå miljökvalitetsmålen, bland annat målet om en giftfri
              miljö. Den slutsats man redan nu kan dra är dock att man inte
              kommer att nå det mål som är satt till 2020. Regeringen och miljöminister
              Lena Ek har sagt att just målet om farliga ämnen är ett av de
              områden som regeringen har prioriterat och ska prioritera absolut
              mest. Men varför händer det då ingenting? Om det här är ett av
              regeringens mest prioriterade områden, varför får vi då inte se
              några konkreta åtgärder? Varför får vi bara se mål som vi för
              länge sedan visste att vi borde ha antagit i den här kammaren?
            </seg>
          </u>
          <u>
            <seg>
              Herr talman! Enligt Naturvårdsverket kommer Sverige endast att
              uppnå två av de nationella miljömålen till 2020 Skyddande ozonskikt
              och Säker strålmiljö. Övriga mål tror man inte att vi kommer att
              uppnå om det inte tas ordentligt tag i att skapa styrmedel och
              ordentliga konkreta förslag som ger effekt.
            </seg>
          </u>
          <u>
            <seg>
              Regeringen och miljöministern har högt satta ambitioner, men
              när ska vi få se något konkret så att vi kan nå dessa mål?
            </seg>
          </u>
          <note>
            (Applåder)
          </note>
          <note type="speaker">
            Anf. 72 HELENA LEANDER (MP):
          </note>
          <u>
            <seg>
              Herr talman! Häromdagen pratade jag med min kompis Cissi. Hon
              är gravid med sitt första barn, och det är så klart väldigt många
              frågor som virvlar runt i hennes huvud just nu. En av dem handlar,
              lite otippat, om kemikaliepolitiken. Hon har nämligen sett en
              dokumentär om hur många farliga ämnen som hon har i sitt blod
              och som nu vandrar rakt över till den lilla människa som växer
              i hennes mage. I den där magen är inte barnet så himla skyddat,
              utan tvärtom utsätts det för kemikalier som även i pyttesmå doser
              kan ge stora effekter. I den känsliga utvecklingen när en cellklump
              ska bli en hel människa med armar och ben och alla organ på rätt
              plats är det inte mycket som krävs för att någonting ska gå fel,
              särskilt inte med de hormonstörande kemikalierna som kan ge oväntade
              effekter även i väldigt små doser. Det här var ingen gåva Cissi
              ville ge till sin bebis.
            </seg>
          </u>
          <u>
            <seg>
              Samtidigt visste hon inte riktigt vad hon skulle göra för att
              undvika det här. De ämnen som riskerar att skada hennes bebis
              finns överallt omkring oss, från plastförpackningarna som vi har
              vår mat i till krämen som vi smörjer in huden med. Vi kan vända
              uppochned på plastbyttor och kolla efter plastsorten, vi kan välja
              ekologiskt och miljömärkt, vi kan lusläsa innehållsförteckningar
              och vi kan satsa på naturmaterial, men hur vi än vrider och vänder
              på oss är det som enskild konsument väldigt svårt att välja bort
              kemikaliesamhället. Därför lovade jag henne att vi politiker skulle
              göra vad vi kan för att avgifta samhället. Och nu behöver jag
              hjälp.
            </seg>
          </u>
          <u>
            <seg>
              Lyckligtvis har vi en rad förslag i det här betänkandet som skulle
              kunna ta oss i alla fall en bit på väg. Ett av de förslagen handlar
              just om barnperspektivet, om insikten att barn är särskilt känsliga,
              speciellt under fostertiden men också under senare utveckling.
              Då är det viktigt att vara extra noggrann med de ämnen som barn
              kommer i kontakt med. Men det har ju inte Cissi så stor nytta
              av nu. Hon kommer säkert sedan, när barnet blir lite större, att
              glädja sig åt att barnmatsburklock och nappflaskor inte längre
              ska innehålla bisfenol A, men de ämnen som hon för över till bebisen
              nu kommer ju inte från nappflaskorna eller barnmatsburkarna, eftersom
              Cissi själv inte konsumerar så mycket mat ur barnmatsburkar och
              nappflaskor.
            </seg>
          </u>
          <u>
            <seg>
              Om vi ska skydda barnen behöver vi plötsligt skydda deras mödrar
              också. Och presumtiva mödrar dricker ju inte bara ur nappflaskor
              och äter ur barnmatsburkar. Då måste vi plötsligt ge oss på hela
              samhället, och så är vi tillbaka någonstans där vi började. Vi
              måste se till att fasa ut de kemikalier som sprids i vårt samhälle
              som orsakar effekter på oss, på våra eventuella barn, kommande
              eller nuvarande, och på kommande generationer.
            </seg>
          </u>
          <u>
            <seg>
              Var börjar vi då? En bra början är att inse att man inte ska
              behöva ha en doktorshatt i kemi för att gå ut och handla. Man
              ska kunna känna sig trygg med att de varor man köper är säkra,
              att vi förbjuder de ämnen som är farliga. Nu har regeringen tyvärr
              varit ganska räddhågsen inför förbud och mest gömt sig bakom EU:s
              lagstiftning. Det är sant att det är bra om man kan få med sig
              hela EU på att förbjuda saker, men ett sätt att faktiskt få EU
              att förbjuda saker har visat sig vara att enskilda länder går
              före och pekar ut ämnen och säger att det här tänker vi inte acceptera.
              På så sätt kan man också få fler länder att följa efter.
            </seg>
          </u>
          <u>
            <seg>
              Vi har här förslag på en del ämnen som man skulle kunna förbjuda
              redan nu, till exempel det extremt svårnedbrytbara och sannolikt
              reproduktionsstörande PFOA. Vi har också förslag på att ta helhetsgrepp
              över hela områden, som exempelvis textilier, varor som vi varje
              dag kommer i kontakt med inpå bara skinnet, där man verkligen
              skulle kunna plocka bort otrevliga kemikalier.
            </seg>
          </u>
          <u>
            <seg>
              Vi föreslår att den offentliga upphandlingen ska vara en förebild
              och ersätta farliga kemikalier med mindre farliga alternativ.
              Kemikaliesekretariatet har en så kallad SIN-lista Substitute it
              now! med några av de riktiga värstingkemikalierna som man skulle
              kunna ersätta med bättre alternativ. Det kan vara en utgångspunkt
              i upphandlingen till skolor, dagis, äldreboenden och andra delar
              av den offentliga upphandlingen.
            </seg>
          </u>
          <u>
            <seg>
              Men i grunden måste vi se till att få ordning på EU:s kemikaliepolitik,
              Reach. Det fanns goda ambitioner med Reach från början, men under
              resans gång blev det tyvärr rätt urvattnat. Substitutionsprincipen,
              att farliga ämnen skulle ersättas med mindre farliga alternativ,
              fick inte riktigt det genomslag som den borde ha fått. Högt satta
              volymgränser gör att inte alla relevanta ämnen regleras som de
              borde. Inte minst är det ett problem med nanomaterial, alltså
              material som baseras på pyttesmå nanopartiklar som just genom
              sin ringa storlek har nya och delvis okända hälsoeffekter, men
              också genom just den lilla storleken inte når upp till de här
              volymgränserna, om de inte används i väldigt stora mängder.
            </seg>
          </u>
          <u>
            <seg>
              Ibland kan hela kemikalieprövningen kännas väldigt tröstlös.
              Det finns hundratusentals ämnen ute på marknaden. De flesta av
              dem har vi väldigt dålig koll på. Även om Sverige lägger i en
              växel inom Reach-arbetet, vilket vi absolut borde göra, kommer
              det att ta en eländig tid att gå igenom alla dessa kemikalier
              om vi fortsätter som nu. Här behöver vi nya grepp för att komma
              framåt.
            </seg>
          </u>
          <u>
            <seg>
              Det börjar faktiskt bli bråttom nu. Cissis barn föds i augusti.
              Det innebär att vissa kritiska skeden i fosterutvecklingen redan
              är körda, men vi skulle kunna se till att när det här lilla barnet
              börjar krypa runt på egen hand och stoppa alla möjliga och för
              all del också omöjliga saker i munnen ska åtminstone de sakerna
              vara trygga och säkra.
            </seg>
          </u>
          <note>
            Jag yrkar därför, herr talman, bifall till reservation nr 1.
          </note>
          <note type="speaker">
            Anf. 73 JOSEF FRANSSON (SD):
          </note>
          <u>
            <seg>
              Herr talman! I betänkande 18, som handlar om kemikaliekontroll,
              har Sverigedemokraterna två reservationer som jag vill yrka bifall
              till, nämligen reservationerna 5 och 7.
            </seg>
          </u>
          <u>
            <seg>
              Jag vill börja med att säga att jag tycker att det är ganska
              glädjande att Socialdemokraterna väljer att lyfta fram att kemikalier
              faktiskt också kan ha en positiv inverkan på samhället, så att
              det inte bara är det negativa som kommer fram, även om jag själv
              ska prata lite grann om det som är på den negativa sidan. Sedan
              ska jag avsluta med att diskutera nanoteknik lite grann.
            </seg>
          </u>
          <u>
            <seg>
              I vår första reservation har vi valt att lyfta fram kemikaliegruppen
              parabener, som används bland annat som konserveringsmedel i livsmedel
              och kosmetika. I studier har det kunnat påvisas att dessa kan
              vara hormonstörande, varför man i Danmark har infört ett förbud
              mot dessa kemikalier i produkter som är avsedda för småbarn. Bland
              annat har man kunnat påvisa att flickor kommer tidigare i puberteten
              och att pojkars spermakvalitet försämras. Sverigedemokraterna
              vill därför se ett liknande förbud även här i Sverige, efter dansk
              modell.
            </seg>
          </u>
          <u>
            <seg>
              Det här är en sådan fråga där det sannolikt inte finns några
              stora politiska motsättningar i sak. Givetvis vill vi alla skydda
              våra barn från farliga kemikalier. Dock tycker jag att det är
              beklagligt att utskottsmajoriteten tycks vilja hänskjuta frågan
              till EU och förlitar sig på att någon annan ska lösa problemet
              när det rimligtvis borde finnas kompetens nog nationellt att både
              bedöma och besluta huruvida vi vill skydda våra barn från de här
              hormonstörande ämnena.
            </seg>
          </u>
          <u>
            <seg>
              Herr talman! Sverigedemokraterna har också lyft fram frågan om
              rotenon, som är ett nervgift som används för att ta död på fiskar
              genom att giftet slår ut fiskarnas syresättningsförmåga. Tidigare
              rotenonbehandlades sjöar för att därefter kunna användas som inplanteringsvatten
              för till exempel olika laxfiskar. Detta förfarande är numera förbjudet.
            </seg>
          </u>
          <note>
            Rotenonbehandling är dock, enligt en vattendom från 2001, möjlig
            att använda på dispens. Under sommaren 2011 användes nervgiftet
            bland annat i Hornavan i Arjeplog.
          </note>
          <u>
            <seg>
              Rotenonbehandling innebär att vattnet varken kan användas som
              dricksvatten, badvatten eller som fiskevatten, och vid försök
              på möss har rotenon kunnat kopplas till Parkinsons sjukdom. Därför
              är det Sverigedemokraternas uppfattning att ett totalförbud ska
              införas mot all användning av detta nervgift i våra svenska insjöar.
            </seg>
          </u>
          <u>
            <seg>
              Herr talman! Till sist tänkte jag ta upp lite grann om den debatt
              som förs i fråga om nanoteknik. Vi har ett antal motioner i det
              här betänkandet, men enligt min uppfattning lyfts den här frågan
              tyvärr fram ur ett både riskabelt och ganska missvisande perspektiv.
            </seg>
          </u>
          <u>
            <seg>
              Nanotekniken är en av världens snabbast växande teknikformer,
              vars vetenskapliga betydelse och kommersiella applikationer under
              de senaste åren har varit signifikanta. Dess framtida potential
              blir större och tydligare för varje år, men det kommer givetvis
              samtidigt att innebära nya krav på en nationell kunskap och förståelse
              i ämnet.
            </seg>
          </u>
          <u>
            <seg>
              Vissa forskare menar att nanoteknologin de kommande decennierna
              kommer att innebära en större förändring för mänskligheten än
              den industriella revolutionen, med potential att grundligt förbättra
              samtliga teknikformer som vi i dagsläget använder oss av.
            </seg>
          </u>
          <u>
            <seg>
              De sociala och ekonomiska möjligheterna i att ligga i framkanten
              av denna utveckling är enorm. Den djupgående förändring som nanotekniken
              troligen kommer att innebära de kommande decennierna kommer sedermera
              att medföra stora utmaningar för vårt sociala, industriella och
              ekonomiska system, vilket kräver omfattande förberedelser såväl
              utbildningsmässigt som utvecklingsmässigt.
            </seg>
          </u>
          <u>
            <seg>
              När det gäller säkerheten kring nanopartiklar i ett hälso- och
              miljöperspektiv engagerar det redan i dag många svenska forskare.
            </seg>
          </u>
          <u>
            <seg>
              Jag har dock tittat lite extra på vad som sägs om nanoteknik
              dels i betänkandet, dels i debatten i medierna. Jag kan bara beklaga
              att det från både höger- och vänsterblocket finns tendenser att
              exploatera människors oro för sådant som är svårt att förstå.
              I sant populistiskt manér generaliserar man en hel teknikform
              och skapar förväntningar om fara, trots att man egentligen ännu
              inte kunnat påvisa vad som är farligt.
            </seg>
          </u>
          <u>
            <seg>
              Det är djupt beklagligt att man vill politisera denna fråga ur
              ett faroperspektiv när det borde vara väl känt för var och en
              vad det kan innebära för forskning och innovation om man inför
              ogenomtänkta och omotiverade regleringar.
            </seg>
          </u>
          <u>
            <seg>
              Jag säger nu på intet vis att man inte ska försöka förebygga
              faror och risker, men finns det någon som på fullt allvar tror
              att vi politiker löser detta genom att införa ett regelverk för
              faror som ännu inte har kunnat påvisas och som bygger på farhågor
              i stället för evidens?
            </seg>
          </u>
          <u>
            <seg>
              I reservationen från vänsterblocket kräver man nya regler. Det
              ska vara höga säkerhetskrav, som man skriver. Och det ska vara
              anmälningskrav för produkter som innehåller nanomaterial. Just
              frågan om anmälningskrav är något som vår centerpartistiska miljöminister
              krävde i en debattartikel för en tid sedan.
            </seg>
          </u>
          <u>
            <seg>
              Sveriges samlade nanoexpertis var dock snabbt ute och förklarade
              varför ett obligatoriskt register skulle skjuta över målet. Där
              framgick följande: De tror inte att ett obligatoriskt register
              eller ett rapporteringssystem skulle förbättra situationen för
              säkerheten runt nanotekniken, just för att ämnen i nanoskalan
              endast har storleken gemensamt. Kunskapen om ett ämnes önskvärda
              eller icke önskvärda egenskaper går inte att automatiskt överföra
              till en annan. Ett register skulle därför bli ett tandlöst verktyg
              utan reell möjlighet att komma åt de verkliga problemen, samtidigt
              som det skulle hindra utvecklingen på områden där litenheten verkligen
              har betydelse för resultatet.
            </seg>
          </u>
          <u>
            <seg>
              Även jag anser att detta är ett stort feltänk. Den stora risken
              i sammanhanget är att teknik och produktutveckling hamnar i länder
              där politiker inte är lika klåfingriga. För mig är det fundamentalt
              att vi måste värna forskningen och teknikutvecklingen här i landet,
              inte bromsa den och tvinga den ut ur Sverige och ut ur Europa,
              såsom till exempel har skett med viktiga delar av gentekniken.
              Låt oss därför eftersträva att förskona nanotekniken från omotiverade
              regleringar och från EU:s blytunga byråkrati.
            </seg>
          </u>
          <note type="speaker">
            Anf. 74 JENS HOLM (V):
          </note>
          <u>
            <seg>
              Herr talman! Det finns mer än 100 000 kemikalier omkring oss.
              Kemikalierna finns i princip överallt. De finns i produkter som
              våra barn leker med, de finns i våra kläder, i våra möbler, i
              våra bilar, i våra hushåll och så vidare. Alla vi är nog överens
              om att det är viktigt att vi tar kontroll över kemikalierna.
            </seg>
          </u>
          <u>
            <seg>
              Det här är ett arbete som har pågått länge. Jag satt tidigare
              i EU-parlamentet och arbetade fram den version av Reach, den europeiska
              kemikalieförordningen, som gäller i dag. Jag kan konstatera att
              det fortfarande finns mycket kvar att göra.
            </seg>
          </u>
          <u>
            <seg>
              Det positiva i det hela är att i år och nästa år kommer kemikalieförordningen
              Reach att ses över. Från Sveriges sida har vi chansen att bidra
              till förbättringar av Reach. Vi från Vänsterpartiet har väckt
              en konkret kemikaliemotion där vi lägger fram förslag till bland
              annat hur Reach kan förbättras. Vi kräver till exempel att det
              ska finnas en verklig substitutionsprincip. Substitutionsprincipen
              fanns med i Reach ursprungliga form. Den innebar att om det finns
              en farlig kemikalie ska den ersättas med en mindre farlig kemikalie
              om den kemikalien har ungefär samma egenskaper. Den principen
              blev till slut inte gällande i Reach. Den vattnades ur. I dag
              är det tyvärr så att det finns tusentals farliga kemikalier på
              marknaden som inte borde finns där. Det borde vara en självklarhet
              att vi har en substitutionsprincip som fungerar.
            </seg>
          </u>
          <u>
            <seg>
              Vi föreslår att fler lågvolymämnen ska omfattas av Reach. Vad
              betyder lågvolymämnen? Jo, vi kan komma ihåg att innan Reach började
              gälla var det så i Sverige att om ett företag, en användare, ville
              ta fram en kemikalie på marknaden som vägde mer än 10 kilo omfattades
              kemikalien av registrering och prövning av dess säkerhetsförmåga.
              Med Reach har nivån höjts till 1 ton. Det innebär att mängder
              av kemikalier inte behöver genomgå den säkerhetsprövning de egentligen
              borde genomgå. Det gäller inte minst de så kallade nanopartiklarna
              dessa hundratals, numera tusentals, ämnen som vi inte vet någonting
              om. Många av dem kan säkert vara bra, men många andra kan bidra
              till långtgående konsekvenser som vi i dag inte har en aning om.
              Vi kanske märker konsekvenserna först om 10 eller 20 år. Därför
              är det viktigt att nanopartiklarna omfattas av Reachförordningen.
            </seg>
          </u>
          <u>
            <seg>
              Det finns en till helt bärande del i Vänsterpartiets kemikaliepolitik,
              nämligen rätten för enskilda medlemsländer att gå före och driva
              på kemikaliepolitiken. Vi ska inte stå passivt och vänta på att
              någonting ska hända i Bryssel. Det är tyvärr precis vad vår borgerliga
              regering gör just nu. Om vi identifierar att det finns en kemikalie
              vi inte tycker om, om forskarna säger att den kan skada människor,
              djur och miljön, ska vi förbjuda den eller reglera den på annat
              sätt.
            </seg>
          </u>
          <u>
            <seg>
              Det finns ett bra exempel för oss att luta oss mot, nämligen
              kemikalien i jordbruket som heter parakvat. Vi i Sverige hade
              ett förbud mot bekämpningsmedlet som vi införde i början av 80-talet.
              När Sverige blev EU-medlem tvingade EU Sverige att godkänna parakvat
              i jordbruket igen. Sverige tog strid mot parakvat. Vi kunde visa
              att det är ett dåligt bekämpningsmedel som leder till stor skada
              för människor, djur och natur. Vi kunde återinföra vårt förbud,
              och sedan lyckades vi få hela EU att införa ett förbud mot parakvat.
              Precis så ska vi arbeta. Precis så kan vi arbeta om vi har en
              regering med ambitioner.
            </seg>
          </u>
          <u>
            <seg>
              Vi vill därför att regeringen driver på för ett totalförbud mot
              den hormonstörande kemikalien bisfenol A. Regeringen har föreslagit
              ett begränsat förbud mot bisfenol A, men det gäller bara i produkter
              där barn kommer i kontakt med ämnet. Vi vet i dag att bisfenol
              används i kvitton och inom byggindustrin. Bisfenol används när
              rör ska förbättras. Så kallad relining används på rörens insidor.
              Den kan innehålla bisfenol A. Det tycker inte vi i Vänsterpartiet
              att man ska få göra eftersom det är ett farligt ämne.
            </seg>
          </u>
          <u>
            <seg>
              Vi vill förbjuda perfluorerade ämnen som ofta finns i papper,
              textilier och impregneringsmedel. Det handlar om reproduktionsstörande
              ämnen och är enligt oss helt onödiga ämnen som det finns alternativ
              till.
            </seg>
          </u>
          <u>
            <seg>
              En annan vanlig sak är att silver används alltmer i kläder. Silver
              lär ha den förmågan i kläder att stöta bort illaluktande dofter,
              svett och annat. Samtidigt har silver den negativa effekten av
              att vara extremt giftigt, inte minst för fiskar och andra djur
              som lever i vatten. Vi vet ännu i dag inte riktigt vad det som
              håller på att bli en storskalig användning av silver i kläder
              kan leda till för människor, men det är något som vi tycker måste
              regleras.
            </seg>
          </u>
          <u>
            <seg>
              Det här är konkreta förslag som vi lägger fram i vår motion.
              De flesta av förslagen finns formulerade i reservationer i betänkandet.
              Jag tycker att i synnerhet reservation 1 är viktig, och jag vill
              därför yrka bifall till den.
            </seg>
          </u>
          <u>
            <seg>
              Jag vill också slå ett slag för det som Vänsterpartiet föreslår,
              nämligen att vi måste stärka det internationella kemikaliearbetet.
              Många av de kemikalier som vi i Sverige sätter ut på marknaden
              hamnar efter ett par år i utvecklingsländer med sämre lagar och
              skydd mot kemikalierna. Därför är det viktigt att det inrättas
              en kemikaliepanel på internationell nivå med oberoende forskare
              som kan driva på kemikaliearbetet. Man kan hämta inspiration från
              klimatpanelen, där det finns oberoende forskare som driver på
              klimatarbetet, och man kan göra på ungefär liknande sätt i kemikaliearbetet.
            </seg>
          </u>
          <u>
            <seg>
              Avslutningsvis vill jag konstatera att jag har talat en hel del
              om miljön och en hel del om oss människor, oss konsumenter, som
              exponeras för kemikalierna. Det här är väldigt goda argument för
              att vi ska reglera kemikalierna mer, att vi ska införa regelrätta
              förbud där det behövs.
            </seg>
          </u>
          <u>
            <seg>
              Men vi ska inte heller glömma de hundratusentals arbetare som
              arbetar inom industrin med kemikalier och som utsätts för stora
              mängder kemikalier varje dag i sitt arbete. Det handlar om personer
              som när de blir lite äldre kan känna att de får ont i sina leder
              eller ont i hela kroppen. De kanske har utsatts för akut metallförgiftning
              exempelvis. Andra arbetare drabbas av cancer eller allergiattacker
              och så vidare. Just för arbetarnas skull tycker jag att det är
              viktigt att vi verkligen tar tag i de här frågorna.
            </seg>
          </u>
          <u>
            <seg>
              När jag arbetade med de här frågorna i EU-parlamentet var det
              glädjande att fackföreningarna var väldigt pådrivande just i fråga
              om att reglera kemikalier. Jag hoppas att vi nu på svensk nivå
              kan hitta ett större samarbete för att ta tag i de farligaste
              kemikalierna och se till att förbjuda dem och sedan att vi ska
              verka på EU-nivå för att få en bättre kemikalielagstiftning än
              den som vi har i dag.
            </seg>
          </u>
          <note type="speaker">
            Anf. 75 TOMAS AVENBORG (M):
          </note>
          <u>
            <seg>
              Herr talman! I miljö- och jordbruksbetänkandet om kemikaliekontroll
              behandlas 36 motionsyrkanden. Mycket av det som tas upp i motionerna
              finns med både på regeringens agenda och i det globala arbetet
              med att fasa ut farliga kemikalier. Det finns också med i EU:s
              arbete med att identifiera och fasa ut farliga kemikalier, och
              det kommer jag tillbaka till.
            </seg>
          </u>
          <u>
            <seg>
              I detta arbete har Sverige en mycket viktig roll. Under hösten
              2010 beslutade riksdagen att tillföra ytterligare 25 miljoner
              kronor per år fram till 2014 till Kemikalieinspektionen, detta
              för att identifiera, begränsa och fasa ut farliga kemikalier.
            </seg>
          </u>
          <note>
            I december samma år gav regeringen Kemikalieinspektionen i uppdrag
            att ta fram och genomföra handlingsplanen för en giftfri vardag.
            Kemikalieinspektionen ska senast den 31 december 2014 lämna en
            slutredovisning till regeringen av vilka resultat man uppnått
            och vilka åtgärder som vidtagits.
          </note>
          <note>
            Redan innan dess kommer vi att få en delrapport. Redan i slutet
            av detta år, närmare bestämt till den 31 december, ska Kemikalieinspektionen
            överlämna en delredovisning av arbetet och också förslag till
            åtgärder för nästa period, 20152018.
          </note>
          <u>
            <seg>
              Herr talman! Flera motioner tar upp Reach, vilket är EU:s förordning
              gällande produktionen och säkert användande av kemikalier. Förkortningen
              Reach vi använder ju ofta förkortningar står för Registration,
              Evaluation, Authorisation and Restriction of Chemicals.
            </seg>
          </u>
          <u>
            <seg>
              Vårt aktiva deltagande i EU:s arbete med de här frågorna är viktigt,
              och Sverige ska vara med och driva utvecklingen med att få bort
              de farliga kemikalierna från vår vardag. Moderaterna har under
              vintern och våren arbetat intensivt med att besöka industrier,
              organisationer och myndigheter som arbetar med kemikalier. Det
              budskap vi har fått är tydligt på en punkt. Sverige ska vara med
              och driva utvecklingen med att ha allt färre farliga kemikalier
              i vår vardag, men och det är viktigt vi ska göra det inom ramen
              för internationellt samarbete.
            </seg>
          </u>
          <u>
            <seg>
              Särskilda regler för svenska företagare innebär inte att svenska
              konsumenter inte kommer i kontakt med de ämnen där det finns särskilda
              regler i Sverige. Inom EU har vi en gemensam marknad med fri rörlighet,
              så varor som produceras i andra EU-länder kan ändå importeras
              till Sverige. Därför är vårt arbete inom EU och med Reach väldigt
              viktigt. Det är en reell chans att påverka för svenska konsumenter.
              Det kan finnas enskilda tillfällen där särskilda svenska regler
              är rätt väg att gå, men generellt sett är det vårt deltagande
              i EU som är det viktiga.
            </seg>
          </u>
          <u>
            <seg>
              Särskilda regler för Sverige får således konsekvensen att svenska
              företag i vissa sammanhang inte får samma förutsättningar som
              andra företag inom EU, men samtidigt påverkar det inte förutsättningarna
              för de svenska konsumenterna. De svenska konsumenterna kommer
              inte nödvändigtvis mindre i kontakt med de farliga ämnen som vi
              vill få bort eller begränsa.
            </seg>
          </u>
          <u>
            <seg>
              Det är däremot troligt att konsekvensen av enskilda regler för
              Sverige blir att produktion och arbetstillfällen flyttar utomlands.
              Industrin i Sverige är i stor utsträckning beredd att arbeta med
              teknikutveckling som innebär att man fasar ut farliga kemikalier.
              Men man måste göra omställningen i sjyst konkurrens med andra
              företag inom EU:s gemensamma marknad.
            </seg>
          </u>
          <u>
            <seg>
              Regeringens aktiva deltagande i EU:s arbete är därför angeläget.
              Det driver Sveriges linje om en giftfri vardag framåt för hela
              Europa på ett sätt som gör skillnad för konsumenter både i Sverige
              och i Europa.
            </seg>
          </u>
          <u>
            <seg>
              Herr talman! Det förslag vi har framför oss i MJU18 är ett väl
              avvägt förslag till beslut. Jag yrkar bifall till utskottets förslag
              till beslut och avslag på motionerna.
            </seg>
          </u>
          <note type="speaker">
            Anf. 76 JENS HOLM (V) replik:
          </note>
          <u>
            <seg>
              Herr talman! Jag har några frågor till Moderaterna. Eftersom
              jag tycker att det i det här betänkandet inte känns helt klart
              vad den svenska regeringens linje är i en mängd ganska akuta kemikaliefrågor
              skulle jag vilja veta vad Moderaterna anser om till exempel det
              stora användandet av silver i kläder. Vi vet att det förr eller
              senare läcker ut i vattnet och ut i naturen, och enligt forskarna
              är det extremt skadligt för vattenlevande djur. Vi i Vänsterpartiet
              vill förbjuda silver och triklosan, vilket är en liknande kemikalie,
              i kläder. Är det någonting som Moderaterna också kan tänka sig
              att göra?
            </seg>
          </u>
          <u>
            <seg>
              Eftersom Tomas Avenborg tidigare sade att det är viktigt att
              arbeta på EU-nivå och att det kan försämra konkurrenskraften och
              så vidare om vi går före här i Sverige skulle jag vilja veta lite
              mer konkret: Vilka konkreta förändringar och förbättringar av
              Reachförordningen föreslår egentligen Moderaterna?
            </seg>
          </u>
          <note type="speaker">
            Anf. 77 TOMAS AVENBORG (M) replik:
          </note>
          <u>
            <seg>
              Herr talman! När det gäller arbetet med just silver och enskilda
              andra ämnen har Moderaterna valt att vara väldigt aktiva i Miljömålsberedningen
              och ta upp ett antal olika ämnen. Jag tycker att arbetet med att
              lyfta in de frågorna i det arbetet och regeringens arbete kring
              ett flertal olika kemikalier är viktigt.
            </seg>
          </u>
          <u>
            <seg>
              När det gäller Reach och vårt arbete där tycker jag att det framgår
              tydligt både i betänkandet här och med regeringens arbete hur
              vi vill arbeta med att Sverige ska gå före. Men det handlar om
              att samtidigt få med resten av EU. Du använder begreppet gå före,
              Jens. När det gäller att gå före måste andra följa efter. Om man
              går före men ingen följer efter är man ute och promenerar helt
              på egen hand, och det är inte det Sverige ska göra.
            </seg>
          </u>
          <u>
            <seg>
              Det är viktigt att Sverige är drivande och just går före men
              inte missar att ta med sig de andra i det här. Därför tycker jag
              att vår hållning i kemikaliepolitiken är mycket mer ansvarsfull.
              Den syftar till en giftfri vardag på ett helt annat sätt än er,
              som helt lämnar EU bakom. Ni vill, som ni kallar det, gå före,
              men jag tror att ni emellanåt är mer ute och promenerar på egen
              hand.
            </seg>
          </u>
          <note type="speaker">
            Anf. 78 JENS HOLM (V) replik:
          </note>
          <u>
            <seg>
              Herr talman! När man pratar med EU-kommissionen säger de: Driv
              på i kemikaliearbetet! Registrera fler kemikalier och förbjud
              fler kemikalier, så får vi någonting att göra på EU-nivå. Det
              var så Danmark gjorde till exempel med bisfenol A då de införde
              ett nationellt förbud. Nu kommer Sverige efter och försöker göra
              likadant, och det tycker jag är bra. Men förbudet mot bisfenol
              A måste vara ett totalförbud, inte bara gällande nappflaskor.
            </seg>
          </u>
          <u>
            <seg>
              Det är lite symtomatiskt att Tomas Avenborg och Moderaterna hänvisar
              till Miljömålsberedningen vad gäller till exempel en reglering
              av silver i kläder. Det finns väldigt många andra kemikalier som
              finns här och nu, och vi vet att de åsamkar oss människor, djuren
              och naturen väldigt stora skador. Forskarna och konsumentrörelsen
              kräver handling nu. Att då sitta och bereda saker i en miljömålsberedning
              som i bästa fall någon gång i framtiden kommer att leda till någonting
              tycker inte jag är särskilt handlingsinriktat. Vi har konkreta
              förslag att ta ställning till senare här i eftermiddag. Då kan
              man få bekänna färg.
            </seg>
          </u>
          <u>
            <seg>
              Jag tycker inte heller att det är särskilt ansvarsfullt att behandla
              Reach på det sätt som Moderaterna gör, nämligen att avvakta och
              se vad andra länder gör. Det bästa sättet är att driva på och
              föreslå konkreta reformer av Reach, och det är precis det som
              vi gör i det här betänkandet.
            </seg>
          </u>
          <note type="speaker">
            Anf. 79 TOMAS AVENBORG (M) replik:
          </note>
          <u>
            <seg>
              Herr talman! Jag skulle vilja påstå att Vänsterpartiet i detta
              sammanhang gör det väldigt ryckigt och svårt att förstå. Å ena
              sidan säger du att man ska lyfta ut dessa väldigt specifika kemikalier
              som du vill prata om här, å andra sidan säger du att det finns
              väldigt många.
            </seg>
          </u>
          <u>
            <seg>
              Att arbeta konsekvent med detta är att låta Miljömålsberedningen
              göra en evidensbaserad analys av alla de farliga kemikalier som
              finns och göra ett beslutsunderlag baserat på det. Det tycker
              jag är det ansvarsfulla att göra, inte att engagera sig i plakatpolitik
              och lyfta fram enskilda kemikalier, som jag tycker att du gör
              när du lyfter fram bara vissa ämnen men samtidigt konstaterar
              att det finns väldigt många farliga ämnen.
            </seg>
          </u>
          <note type="speaker">
            Anf. 80 JOHAN LÖFSTRAND (S) replik:
          </note>
          <u>
            <seg>
              Herr talman! Tomas Avenborg tog i sitt anförande och även i sin
              replik upp frågan om Moderaternas oro över konkurrenskraften.
            </seg>
          </u>
          <u>
            <seg>
              Om jag minns det hela rätt utreddes den här frågan ganska utförligt
              vid inträdet i Reach. Man konstaterade att det inte var speciellt
              mycket kostnader förknippade med att jobba med en ordentlig miljölagstiftning
              för att försöka få bort de farliga ämnena. Det kan vara så att
              företagen vill sälja produkter som är giftfria, och det kan till
              och med vara en konkurrensfördel att kunna sälja produkter som
              är giftfria. När man införde Reach såg man inte problemen med
              en skillnad i konkurrenskraft.
            </seg>
          </u>
          <u>
            <seg>
              Det var egentligen inte det jag ville ta upp utan rätt och slätt
              att resultaten uteblir. Det har genomförts ett antal åtgärder
              från regeringen de senaste åren, men man kan ändå konstatera att
              målen inte kommer att uppnås. Både myndigheter, Miljömålsberedningen
              och andra gör samma konstaterande, så min väldigt enkla fråga
              är: Vilka idéer inför framtiden har Moderaterna och den borgerliga
              regeringen för att ens lyckas uppnå några av målen för en giftfri
              miljö eller något annat av miljömålen?
            </seg>
          </u>
          <note type="speaker">
            Anf. 81 TOMAS AVENBORG (M) replik:
          </note>
          <u>
            <seg>
              Herr talman! I detta tror jag att vi till stor del är överens.
              Jag tror också att det är en konkurrensfördel för en producent
              att kunna erbjuda produkter som kan påvisas vara mer hälsosamma
              och innehålla mindre kemikalier.
            </seg>
          </u>
          <u>
            <seg>
              Jag förstod inte riktigt ditt resonemang. Reach är bra och ger
              möjlighet att få bort ojämnheter på marknaden och konkurrensnackdelar
              för enskilda. Men då gäller det att man arbetar just inom Reach
              med det Europagemensamma och att enskilda länder inte går helt
              sin egen väg i alltför många frågor.
            </seg>
          </u>
          <u>
            <seg>
              Det är klart att man ska driva vissa frågor. Som jag påpekade
              finns det enskilda tillfällen då Sverige ska gå före, men i det
              huvudsakliga arbetet är det klart att Sverige ska arbeta med att
              driva på inom EU.
            </seg>
          </u>
          <u>
            <seg>
              Du återkommer till här, och jag hörde det i ditt anförande tidigare,
              att man inte ser något resultat. Men, Johan, precis som du säkert
              har läst i utskottets betänkande kommer delrapporten om detta
              i slutet av året. Då kommer vi att ha siffror på exakt hur saker
              och ting ser ut, vilka resultat åtgärderna har fått och dessutom
              vad det finns för förslag inför nästa period, 20152018.
            </seg>
          </u>
          <u>
            <seg>
              Det blir lite fel, tycker jag, att bara påpeka att det inte finns
              någonting när man mycket väl vet, och det framgår av handlingarna,
              att det kommer inom kort.
            </seg>
          </u>
          <note type="speaker">
            Anf. 82 JOHAN LÖFSTRAND (S) replik:
          </note>
          <u>
            <seg>
              Herr talman! Vi kan ju vänta till december på att få en delrapport
              där det ska redovisas lite siffror över hur det har gått och få
              lite resultat. Då kommer vi nog att komma fram till att vi kommer
              att ha ännu svårare att uppnå målen. Och har vi sedan tur kommer
              det några åtgärder som ska genomföras under perioden 20152018.
              Sedan är målperioden i stort sett över. Då är vi framme vid 2020.
            </seg>
          </u>
          <u>
            <seg>
              Det har tagit alldeles för lång tid. År 2010 presenterades de
              delmål som regeringen nu har ställt sig bakom. Det tog två år
              för regeringen att skriva samma sak som Miljömålsberedningen kom
              fram till för två år sedan.
            </seg>
          </u>
          <u>
            <seg>
              När ska vi se till att vi går från att sätta upp ett antal mål
              i den här kammaren till att ha ett antal konkreta förslag och
              styrmedel för hur vi ska uppnå målen? Det tycker jag att vi borde
              fokusera mer på.
            </seg>
          </u>
          <u>
            <seg>
              Jag ska bara avsluta med en fråga. Finns det något område där
              regeringen skulle kunna tänka sig att gå före? Jag skulle kunna
              tänka mig att man kanske skulle kunna gå före när det gäller livsmedelsförpackningar,
              att vi inte ska ha så mycket farliga ämnen i förpackningar som
              kommer i kontakt med livsmedel. Man kanske skulle kunna gå före
              när det gäller ämnen som har olika typer av hormonstörande effekter,
              eller så kan man gå in på SIN-listan. Där finns det massor av
              ämnen som man skulle kunna gå före med, för de kommer ändå att
              utfasas så småningom. Finns det något område där regeringen skulle
              kunna tänka sig att gå före?
            </seg>
          </u>
          <note type="speaker">
            Anf. 83 TOMAS AVENBORG (M) replik:
          </note>
          <u>
            <seg>
              Herr talman! Vi har bland annat tagit upp bisfenol A. Som framgått
              av debatten här tidigare har visserligen också Danmark gjort det.
              Men det finns ämnen som vi går före med.
            </seg>
          </u>
          <u>
            <seg>
              Jag skulle vilja påstå att Sverige är ett av de länder som är
              ledande i arbetet när det gäller frågan om enskilda ämnen. Men
              när det gäller vikten av Reach totalt sett inom EU har Sverige
              verkligen markerat in ett område där vi går före i viss mån.
            </seg>
          </u>
          <u>
            <seg>
              Det förvånar mig inte så mycket att Vänsterpartiet talar så mycket
              om att gå före och kanske inte tittar så mycket i backspegeln.
              Men det förvånar mig lite mer att Socialdemokraterna intar ett
              mer isolationistiskt förhållningssätt till övriga EU. Det handlar
              bara om det lilla perspektivet just här och inte det breda. Tidigare
              har ni varit mer inställda på att arbeta över nationsgränserna
              och genom EU, men jag tycker att det har försvunnit helt i retoriken.
              Det kan jag tycka är lite bekymrande.
            </seg>
          </u>
          <note type="speaker">
            Anf. 84 NINA LUNDSTRÖM (FP):
          </note>
          <u>
            <seg>
              Herr talman! Som Tomas Avenborg redan har nämnt behandlar vi
              36 motionsyrkanden från den allmänna motionstiden som berör kemikalier.
            </seg>
          </u>
          <u>
            <seg>
              Man kan av debatten tro att det finns stora åsiktsskillnader
              om kemikaliernas vara eller inte vara. Vi kan konstatera att det
              finns bra och dåliga kemikalier. De dåliga är farliga, giftiga
              eller sådana där vi inte riktigt vet hur de påverkar mänskligheten,
              djurlivet och miljön i övrigt. Men det finns också viktiga kemikalier
              som har förbättrat möjligheterna för mänskligheten.
            </seg>
          </u>
          <u>
            <seg>
              Vi måste ha en hanteringsordning för de 100 000 kemikalierna.
              Hur ska var och en av oss kunna veta vilken kemikalie som är farlig
              och vilken som inte är det? Vem ska bedöma det? För det krävs
              ett system och ett samarbete, för vi konsumenter konsumerar ju
              produkter som inte uteslutande är tillverkade i Sverige utan som
              tillverkas över hela världen. Därför är det viktigt för oss att
              veta hur man ska hantera dem i ett större sammanhang.
            </seg>
          </u>
          <u>
            <seg>
              Delar av utskottet gjorde en resa till Indien där vi hade möjlighet
              att ta del av det miljöarbete som sker utanför EU. Vi besökte
              verksamheter som hade med produktion av textilier att göra etcetera.
            </seg>
          </u>
          <u>
            <seg>
              De här frågorna är viktiga överallt, och det finns ett stort
              tryck från konsumenterna. Vi konsumenter vill konsumera produkter
              som vi vet är säkra, inte minst för de barn som växer upp i vårt
              samhälle och över hela världen.
            </seg>
          </u>
          <u>
            <seg>
              Betänkandet tar upp flera olika delar när det gäller kemikalier.
              Det handlar om EU:s kemikalielagstiftning Reach, som många har
              varit inne på, om det nationella kemikaliearbetet och om hur vi
              kan begränsa och minska antalet kemikalier som finns i vårt samhälle.
            </seg>
          </u>
          <u>
            <seg>
              Herr talman! Jag yrkar bifall till förslaget i betänkandet.
            </seg>
          </u>
          <u>
            <seg>
              Vi i Folkpartiet liberalerna har en vision om ett hållbart samhälle.
              Som liberaler tror vi på människans eget ansvar att lämna över
              planeten i gott skick till våra barn och barnbarn.
            </seg>
          </u>
          <u>
            <seg>
              Det är positivt med det stora intresse som finns för frågor som
              innebär att Sverige ska vara pådrivande inom EU-samarbetet för
              att lagstiftningen på kemikalieområdet ska förbättras och skärpas.
              Vi vill alla att det ska bli bättre, och frågan är: Hur ska vi
              agera för att det ska bli bättre och för att vi ska ha färre kemikalier?
            </seg>
          </u>
          <u>
            <seg>
              Jens Holm tog upp exemplet om silver i våra kläder. Jag gissar
              att många som köpte sig ett underställ under vintern funderade
              på om det finns silver i eller inte. Ett snabbt sätt för konsumenter
              att påverka är att välja produkter som inte innehåller silver.
              Det finns sådana produkter på marknaden, exempelvis underställ
              gjorda av ull. Vi konsumenter har alltså möjlighet att påverka
              genom det vi köper och därigenom vara pådrivande.
            </seg>
          </u>
          <u>
            <seg>
              Det behövs dock ett system för att göra bedömningar av om produkter
              är farliga eller inte. I exemplet silver är det en fråga om hur
              vi använder silver. Är det den bästa nyttan med den knappa resurs
              som finns? När vi tvättar dessa plagg kommer dessutom silvret
              att åka ut i våra vattendrag, vilket är en större utmaning.
            </seg>
          </u>
          <u>
            <seg>
              Reach är en viktig del av lagstiftningen. Regelverket omfattar
              såväl kemiska ämnen som kemiska blandningar och varor som innehåller
              kemikalier. Detta system gäller inom EU, och här samarbetar vi
              också i förbudsfrågor. Reach trädde i kraft successivt mellan
              2007 och 2009. Mycket har alltså hänt.
            </seg>
          </u>
          <note>
            Det huvudsakliga syftet med Reach är att öka kunskapen om de
            ca 30 000 ämnen som man uppskattar finns på EU-marknaden i mängder
            över ett ton. Genom Reach har tillverkare och importörer fått
            ett tydligare ansvar för att undersöka kemiska ämnens hälso- och
            miljöfarlighet. Användningen av farliga ämnen kan begränsas genom
            regler i Reach. Dessutom har EU inrättat en särskild kemikaliemyndighet.
          </note>
          <u>
            <seg>
              Den senaste tioårsperioden har alltså i stort sett hela det existerande
              regelverket inom EU förnyats när det gäller kemiska produkter.
              Vi konsumenter konsumerar ju som sagt produkter som inte bara
              tillverkas i Sverige utan över hela världen.
            </seg>
          </u>
          <u>
            <seg>
              Under de närmaste åren kommer ett stort antal kemikalieregler
              upp på dagordningen. Av det första delbetänkandet från Miljömålsberedningen
              framgår att Sverige är ledande inom det europeiska samarbetet
              på området giftfri miljö.
            </seg>
          </u>
          <u>
            <seg>
              Det är viktigt att påtala att barn är känsliga för påverkan av
              kemikalier. Därför behöver vi beakta barnperspektivet specifikt.
            </seg>
          </u>
          <u>
            <seg>
              Regeringen har uppdragit åt Miljömålsberedningen att ta fram
              en strategi för Sveriges arbete inom EU och internationellt för
              en giftfri miljö. För det är som sagt genom samverkan som vi konsumenter
              får tillgång till produkter som är säkra var de än har tillverkats.
            </seg>
          </u>
          <u>
            <seg>
              EU-arbetet har stor betydelse för möjligheten att uppnå riksdagens
              beslutade mål om giftfri miljö. När det gäller substitutionsprincipen,
              som har nämnts, behöver man uppmärksamma att miljöpolitiken enligt
              fördraget ska syfta till en hög skyddsnivå. Den ska bygga på försiktighetsprincipen
              och på principerna att förebyggande åtgärder bör vidtas, att miljöförstöring
              företrädesvis bör hindras vid källan och att förorenaren ska betala.
            </seg>
          </u>
          <u>
            <seg>
              Försiktighetsprincipen är av stor praktisk betydelse på hela
              miljö- och hälsoområdet inom EU. Principen innebär att man ska
              vidta skyddsåtgärder om man kan anta att en åtgärd kan skada hälsa
              eller miljö, även om det inte finns fullständigt vetenskaplig
              säkerhet om att skadan kommer att uppstå.
            </seg>
          </u>
          <u>
            <seg>
              Sverige är det land som har varit mest pådrivande för att introducera
              substitutionsprincipen i EU:s miljölagstiftning. Detta kunde man
              ta del av i Kemikalieinspektionens rapport nr 1 2012.
            </seg>
          </u>
          <u>
            <seg>
              När det gäller frågan om hormonstörande ämnen konstaterar utskottet
              att det pågår ett arbete på olika håll för att få mer kunskap
              så att det går att vidta relevanta åtgärder.
            </seg>
          </u>
          <u>
            <seg>
              Sverige tog vid miljörådet den 10 oktober 2011 tillsammans med
              Frankrike upp frågan om EU:s arbete med hormonstörande ämnen.
              Det fransk-svenska initiativet betyder att det finns en växande
              kunskap om riskerna med hormonstörande ämnen och att fler initiativ
              därför behöver tas inom gemenskapen för att bättre skydda barns
              hälsa.
            </seg>
          </u>
          <u>
            <seg>
              Initiativet välkomnades av flera medlemsstater. Kommissionen
              bekräftade att det pågår en studie om kunskapsläget och att resultaten
              ska redovisas 2012. Man ansåg också att det kan bli aktuellt att
              revidera gemenskapens strategi för hormonstörande ämnen.
            </seg>
          </u>
          <u>
            <seg>
              Herr talman! En viktig förutsättning för att minska riskerna
              med farliga kemikalier i vår vardag är internationella överenskommelser
              och en effektiv lagstiftning på EU-nivå eftersom det råder en
              hög grad av harmonisering i detta avseende.
            </seg>
          </u>
          <u>
            <seg>
              Det är viktigt att Sverige fortsätter att ligga i framkant i
              kemikaliearbetet och är pådrivande i de internationella processerna.
              Det gäller att driva på övriga länder för att åstadkomma en mer
              effektiv kemikaliepolitik internationellt och där det är möjligt
              gå före med nationella åtgärder för att skapa förutsättningar
              för att uppnå riksdagens beslutade mål om en giftfri miljö.
            </seg>
          </u>
          <u>
            <seg>
              Riksdagen behöver en fortsatt rapportering om de konkreta resultat
              som uppnås för att få till stånd en mer effektiv kemikaliepolitik
              inom EU.
            </seg>
          </u>
          <u>
            <seg>
              Frågorna är viktiga, och vi konsumenter måste kunna lita på att
              det vi konsumerar i Sverige och på andra håll är säkra produkter.
            </seg>
          </u>
          <note type="speaker">
            Anf. 85 JENS HOLM (V) replik:
          </note>
          <u>
            <seg>
              Herr talman! Jag kan hålla med om mycket av det som du sade,
              Nina, men en sak skiljer Vänsterpartiet och Folkpartiet åt. Vi
              tycker inte att dokumenterat farliga ämnen ämnen som är farliga
              för människan, miljön och djuren ska finnas på marknaden, åtminstone
              inte om det finns ersättningsämnen för dem. Vi tycker att det
              är fel att man lägger ansvaret på konsumenterna, och vi tycker
              att det är fel att konsumenterna riskerar att utsättas för de
              farliga ämnena.
            </seg>
          </u>
          <u>
            <seg>
              Det gäller till exempel den stora användningen av silver i kläder.
              Kemikalieinspektionen säger att det är en helt okontrollerad spridning
              och varnade för det för ett tag sedan. Den varningen kommer sig
              av att de kommunala reningsverken berättar att det nu finns stora
              mängder silver i de kommunala avloppen som kommer från våra hushåll.
              Vänsterpartiet tycker att det är fel att använda silver i kläder
              även om det kan ha det goda syftet att det ska lukta mindre svett.
            </seg>
          </u>
          <u>
            <seg>
              Vi tycker framför allt att det är fel att lägga ansvaret på konsumenterna
              att välja bort dem. Ett underställ som är impregnerat med silver
              kan vara billigare än ett underställ av ull, som är vad du föreslår.
              Då blir det plötsligt en klassfråga.
            </seg>
          </u>
          <u>
            <seg>
              Borde inte även Folkpartiet tycka att staten ibland måste gå
              in och peka med hela handen och säga: Det här inte är bra för
              någon. Det här sätter vi stopp för.
            </seg>
          </u>
          <note type="speaker">
            Anf. 86 NINA LUNDSTRÖM (FP) replik:
          </note>
          <u>
            <seg>
              Herr talman! Vi anser att det är väldigt viktigt att de produkter
              som finns på marknaden är säkra för konsumenterna. Gång efter
              annan dyker det ju upp nya produkter. Vi har diskuterat en mängd
              olika produkter i kammaren. Jag har lyssnat till flera debatter
              i andra sammanhang där olika produkter tas upp.
            </seg>
          </u>
          <u>
            <seg>
              Hur ska en konsument själv kunna fatta beslut om vad som är farligt
              och vad som inte är farligt bland hundratusentals kemikalier?
              Vi behöver ett system för att pröva om en kemikalie är farlig
              eller inte. Det ska vara evidensbaserat.
            </seg>
          </u>
          <u>
            <seg>
              Jag är också bekymrad över användningen av silver. Det finns
              många perspektiv på det. Ett är vad som händer i våra vattendrag
              när silvret hamnar där, ett annat är att det är en knapp resurs
              som man kan använda till annat. Det finns ersättningsprodukter.
              Det är inte bara merinoull, som kan vara knepigt att använda för
              en vegan. Det finns bambu och annat som man kan göra plagg av.
            </seg>
          </u>
          <u>
            <seg>
              Det här är en fråga som vi följer. Det kan landa i att man ska
              förbjuda, vilket är ett verktyg. Men det ska man använda för speciella
              kemikalier. Vi ska framför allt verka inom en gemenskap och internationellt.
              Det räcker inte med att Sverige går före om ingen följer efter,
              som någon sade tidigare. Om något är farligt handlar det inte
              bara om oss i Sverige utan om hela mänskligheten.
            </seg>
          </u>
          <u>
            <seg>
              Vi måste ha ett system där vi gemensamt kan hitta lösningar för
              de stora utmaningarna. Som Helena Leander var inne på är det inte
              bara vår egen generation vi ska tänka på. Vi ska tänka på de kommande
              generationerna och på vad som händer med de barn som föds i framtiden.
              Det är viktigt att vi har ett genomtänkt system för detta. Det
              anser även Folkpartiet.
            </seg>
          </u>
          <note type="speaker">
            Anf. 87 JENS HOLM (V) replik:
          </note>
          <u>
            <seg>
              Herr talman! Nu, Nina, tycker jag att du kommer bort från huvudfrågan.
              Huvudfrågan är om vi politiker ska ta vårt fulla ansvar för de
              farliga ämnen som finns på marknaden, som till exempel silver
              som du också tillstår inte är bra. Ska vi politiker ta ansvaret
              och säga: Det här ska inte finnas; det förbjuder vi? Eller ska
              vi lägga över ansvaret på konsumenterna? Det är huvudfrågan. Jag
              tolkar ditt svar som att Folkpartiet tycker att man ska lägga
              över ansvaret på konsumenterna. Det tycker jag är fel.
            </seg>
          </u>
          <u>
            <seg>
              Precis som du säger, Nina Lundström, finns det en mängd andra
              farliga ämnen som också måste regleras. När det gäller impregnering
              av kläder föreslår vi rödgröna i reservation nr 8 ett nytt direktiv
              om kemikalier i kläder så att vi ska få ett heltäckande perspektiv.
              Det är bara att rösta för reservation nr 8 när ni röstar i eftermiddag,
              om Folkpartiet tycker att det är ett bra förslag.
            </seg>
          </u>
          <note type="speaker">
            Anf. 88 NINA LUNDSTRÖM (FP) replik:
          </note>
          <u>
            <seg>
              Herr talman! Jens Holm vill att vi från talarstolen i kammaren
              ska bestämma vilken gradering vi ska ha på olika produkter och
              att vi här i kammaren ska avgöra vilka förbud vi ska införa. Som
              jag har påtalat flera gånger tycker jag att det är bra med den
              struktur vi har. Vi har myndigheter som har till uppgift att pröva
              vilka produkter som är farliga.
            </seg>
          </u>
          <u>
            <seg>
              Efter att ha lyssnat på Jens Holm några gånger gissar jag att
              han i nästa debatt kommer att hitta nya ämnen som är farliga,
              som kan riskera att bli farliga eller som vi inte har vetskap
              om. Det är viktigt att vi har myndigheter som arbetar med frågorna
              på ett konstruktivt och tydligt sätt. Det viktiga är att hitta
              ett system så att konsumenterna kan lita på produkterna. På den
              punkten är vi helt överens.
            </seg>
          </u>
          <u>
            <seg>
              Jag tycker också att det är oerhört viktigt att vi vet vad vi
              konsumerar och att vi ska skyddas från produkter som är farliga.
              När det gäller hur systemet och prövningen ska se ut är jag inte
              säker på att vi har samma uppfattning. Jens Holm tycker att det
              är här i kammaren som vi ska avgöra frågan. Jag tycker att vi
              måste ha ett system för att avgöra frågorna.
            </seg>
          </u>
          <u>
            <seg>
              Oavsett vilka beslut vi fattar här i kammaren vill vi att alla
              konsumenter ska slippa farliga kemikalier. Därför måste vi verka
              inom en större ram, nämligen genom EU-samarbetet. Jag tror inte
              att ens det räcker. Jag tror att vi måste ha en internationell
              utblick för att se till att också konsumenter i andra delar av
              världen kan slippa kemikalier. Vi vet att mycket kemikalier transporteras
              runt i olika system.
            </seg>
          </u>
          <u>
            <seg>
              Vi måste ta ett helhetsgrepp. För det behöver vi expertis och
              myndigheter som bistår oss i det viktiga arbetet. Jag tycker att
              det är vällovligt att Jens Holm lyfter upp de här frågorna som
              är viktiga för oss alla.
            </seg>
          </u>
          <note type="speaker">
            Anf. 89 HELENA LEANDER (MP) replik:
          </note>
          <u>
            <seg>
              Herr talman! Nina och jag var i Indien tillsammans med miljö-
              och jordbruksutskottet och tittade på bland annat textilindustrin.
              Vi fick se det avloppsvatten som gick ut från textilfabrikerna;
              det var alldeles svart. På den fabriken hade man avloppsrening,
              men det hörde tydligen till undantagen.
            </seg>
          </u>
          <u>
            <seg>
              Jag försökte ställa frågor, och sade att det är bra att ni renar
              vattnet, men de kemikalier ni använder i processen måste ju ta
              vägen någonstans. Hur skulle det vara om man använde mindre kemikalier
              över huvud taget? De svarade att de tar fram det som konsumenterna
              vill ha. Konsumenterna vill ha svarta och mörka kläder. Då krävs
              det mycket kemikalier.
            </seg>
          </u>
          <u>
            <seg>
              Det kanske inte är en kunskap som alla svarta-kavaj-bärare här
              i dag bär med sig naturligt. Om man visste hur mycket kemikalier
              som används i färgningsprocessen skulle nog många agera annorlunda,
              men man har inte den kunskapen. Det visar lite på problemet med
              att lägga allt ansvar på konsumenten i den här frågan. De flesta
              är inte utbildade kemister, och de har inte varit i Indien på
              studiebesök. Därför behöver man någon form av reglering, förbud
              och sådana otäcka saker.
            </seg>
          </u>
          <u>
            <seg>
              Vi föreslår att man ska ha EU-regler för textilier. Vissa ämnen
              kanske man vill tillåta någonstans i samhället. Nina Lundström
              och Jens Holm talade tidigare om silverjoner. Man kanske vill
              använda dem inom sjukvården för de bakteriedödande egenskaperna,
              medan de är ganska meningslösa i underställ där de tvättats bort
              efter ett antal tvättar. Därför kanske man vill gå in och reglera
              just textilier och säga att just där ska vi inte ha vissa kemikalier.
              Skulle inte det vara en bra idé, Nina Lundström?
            </seg>
          </u>
          <note type="speaker">
            Anf. 90 NINA LUNDSTRÖM (FP) replik:
          </note>
          <u>
            <seg>
              Herr talman! Nu känner jag mig som en riktig miljöbov i min svarta
              kavaj, medan Helena Leanders kavaj inte är svart. Det här är jätteviktiga
              frågor, men jag kan tycka att när man nu har köpt en svart kavaj
              ska man använda den riktigt mycket så att man gör rätt för sig.
            </seg>
          </u>
          <u>
            <seg>
              De frågor som Helena Leander tar upp är viktiga, som att det
              kan finnas andra användningsområden för silverjoner. Jag tror
              att Helena Leander kan hålla med om att det var bra att få se
              att man i Indien jobbar medvetet för att komma åt miljöproblemet.
              Man försöker återvinna en del av kemikalierna genom processer
              som man har investerat i. Det tror jag är väldigt viktigt. Vi
              såg många goda exempel på sådana lösningar.
            </seg>
          </u>
          <u>
            <seg>
              Jag tror inte på att förbjuda svart färg. Jag tror inte att det
              är lösningen. Jag tror att det handlar om att konsumenterna ska
              kunna göra aktiva val. För det krävs god kunskap. Det är ju skillnad
              mellan sådant som man evidensbaserat kan se är farligt och sådant
              som man av andra skäl vill undvika.
            </seg>
          </u>
          <u>
            <seg>
              Där kan konsumenten ändå göra ett val om man vill undvika eller
              premiera en viss typ av produktion, så att vi får fram nya material
              där man inte behöver silverjoner för att få bort bakterier, dofter
              eller någonting annat. Det är alltså ett mycket stort arbete som
              väntar oss.
            </seg>
          </u>
          <u>
            <seg>
              Det som jag tycker är bra med dessa debatter är att de visar
              att frågorna engagerar. Jag tror att de också engagerar våra medborgare
              så att man ska kunna göra rätt val. Framför allt måste vi tänka
              på och ta reda på vad det är för produkter som vi skickar ut för
              framtida generationer och om vi inte har gjort vårt jobb. Jag
              tycker därför att debatten i sig är mycket viktig.
            </seg>
          </u>
          <note type="speaker">
            Anf. 91 HELENA LEANDER (MP) replik:
          </note>
          <u>
            <seg>
              Herr talman! Jag får göra ett förtydligande och säga att jag
              inte vill förbjuda färgen svart och att även jag har en rad svarta
              kavajer hemma i garderoben som kommer att användas så länge de
              håller. Att jag har en lila kavaj i dag beror nog mer på att jag
              är lite våryster i dag än på någonting annat. Det ska jag vara
              ärlig och säga.
            </seg>
          </u>
          <u>
            <seg>
              Men bortsett från denna lilla utvikning tycker jag fortfarande
              att vi från politiskt håll har ett ansvar att reglera de färger
              och ämnen över huvud taget som ingår i textilier. Då kanske det
              inte handlar om att förbjuda vissa färger utan snarare om att
              de farliga ämnena ska ersättas med bättre ämnen. Där kommer man
              inte vidare om man bara tänker sig att vi ska stå här i talarstolen
              och vara engagerade, medan de stora skarorna sitter hemma framför
              tv-apparaten och lyssnar på detta och tycker att detta är smart
              och sedan går ut i butikerna och ställer frågor om vilka färger
              och andra kemikalier som används i processen. Jag tror att vi
              behöver någon form av regler.
            </seg>
          </u>
          <u>
            <seg>
              Återigen: Skulle det vara så farligt att ha någon typ av textildirektiv
              eller motsvarande där man sätter upp regler för vilka kemikalier
              som får ingå i textilier och vilka som inte får ingå?
            </seg>
          </u>
          <note type="speaker">
            Anf. 92 NINA LUNDSTRÖM (FP) replik:
          </note>
          <u>
            <seg>
              Herr talman! Jag glömde svara på en av de sista frågorna. Det
              står beskrivet i betänkandet att arbete pågår inom EU och Sverige
              är pådrivande för att hitta lösningar på textiliesidan när det
              gäller vilka kemikalier som används. Det är ett arbete som pågår
              och som jag inte vill föregripa.
            </seg>
          </u>
          <u>
            <seg>
              Samtidigt vill jag också säga att allt inte var bättre förr.
              Det fanns en tid historiskt sett när man hade oerhört mycket farligare
              ämnen i allt från färger till produktion av olika typer av produkter.
              Det är bly, arsenik och mycket annat som har funnits och som man
              har kunnat fasa ut. Ibland låter det i debatten som om det inte
              händer någonting alls. Jag skulle vilja säga att det händer mycket.
              Det finns också en helt annan typ av vaksamhet i dag och krav
              från konsumenter som vill veta vad de konsumerar.
            </seg>
          </u>
          <u>
            <seg>
              Jag tycker därför att mycket har hänt, inte minst vad gäller
              färger. De som under de kommande helgerna ska måla om sina hus
              och fritidshus kan välja färger som är mycket bättre än vad de
              var tidigare. Det finns alltså ett medvetande som går långt utöver
              frågan om textilier och som handlar om alla kemikalier i samhället.
            </seg>
          </u>
          <u>
            <seg>
              Det är mycket bra att konsumenterna är pådrivande. Men sedan
              måste vi, som sagt, Helena Leander, ha detta system eftersom det
              är ogörligt att varje konsument ska kunna bedöma exakt hur farligt
              något är eller om det är farligt. För att göra dessa bedömningar
              behöver vi våra myndigheter och en expertis så att farliga ämnen
              i produkter kan bytas ut.
            </seg>
          </u>
          <u>
            <seg>
              Vi har också detta barnperspektiv, som Helena Leander så vällovligt
              tog upp i sitt anförande. Det är viktigt att vi har ett generationstänkande
              eftersom det inte är säkert att vi kan fasa ut det som finns kvar
              i omlopp i vårt samhälle. Det är alltså viktiga frågor.
            </seg>
          </u>
          <u>
            <seg>
              Herr talman! Jag tycker alltså att debatten är viktig. Det finns
              många olika delar som vi är överens om. Sedan har vi lite åsiktsskillnader
              i fråga om hur vi ska nå dit och hur snabbt. Men jag lovar Helena
              Leander att vi är många som kommer att kämpa för ett kemikaliefritt
              samhälle.
            </seg>
          </u>
          <note type="speaker">
            Anf. 93 ROGER TIEFENSEE (C):
          </note>
          <u>
            <seg>
              Herr talman! Ledamöter och åhörare! Vi skriver 2012, och 2012
              är lite av ett jubileumsår för miljöfrågor. Förra veckan hade
              vi en konferens som hette Stockholm + 40. Vi lyfte fram vikten
              av Stockholmskonferensen 1972 som var den första stora FN-konferensen
              där miljöfrågor lyftes fram.
            </seg>
          </u>
          <u>
            <seg>
              Det är också 50 år sedan som Rachel Carson skrev sin bok Tyst
              vår . Den handlade om just det som vi debatterar i dag, nämligen
              kemikaliefrågor. Vi debatterar kemikaliekontroll utifrån 36 motionsyrkanden
              från allmänna motionstiden. Men frågan är mycket större än så.
              Rachel Carson lyfte fram frågan om användningen av kemikalier
              som gjorde att småfåglarna dog. Det var tyst på våren. Jag bor
              själv på landsbygden, det är vårbruk, och det låter. Det är inte
              tyst. Vi har kommit någon vart.
            </seg>
          </u>
          <u>
            <seg>
              Utskottet avstyrker samtliga motionsförslag, vilket är lite tråkigt.
              Det är inte för att de är oviktiga. Det är mycket viktiga frågor.
              Men frågorna bereds i andra sammanhang. Ibland slår man in öppna
              dörrar, och ibland känns det som handlingskraftigt att fatta beslut
              här i riksdagen. Men dessa frågor bereds lite mer grundligt till
              exempel i Miljömålsberedningen, i regeringen, i Kemikalieinspektionen
              eller inom EU. Det låter lite tråkigt, men så är det. Vi har beredningskrav
              i riksdagen, och många gånger blir besluten när de väl fattas
              mycket bättre och mycket kraftfullare.
            </seg>
          </u>
          <u>
            <seg>
              Herr talman! Jag ska ge ett exempel. Den 12 april fattade regeringen
              ett antal beslut för att kartlägga åtgärder när det gäller det
              hormonstörande ämnet bisfenol A. Det har varit uppe lite grann
              i debatten tidigare. Det handlar bland annat om att förbjuda bisfenol
              A i förpackningar för livsmedel avsedda för barn under tre år.
              Det är aktuellt framför allt när det gäller lock till barnmatsburkar.
            </seg>
          </u>
          <u>
            <seg>
              Därutöver gav regeringen Kemikalieinspektionen i uppdrag att
              utreda ett förbud mot användning av bisfenol A i kvitton och biljetter.
              Jag talade nyligen med en taxichaufför om detta. Han var helt
              ovetande om att det finns bisfenol A i vissa kvitton. Jag kunde
              inte svara på om det fanns bisfenol i hans kvitton i taxibilen.
              Men Kemikalieinspektionen har fått regeringens uppdrag just att
              kartlägga hur man kan införa ett sådant förbud. Vi har inte kommit
              så långt än att vi kan säga att vi ska förbjuda. Men Kemikalieinspektionen
              har fått detta uppdrag.
            </seg>
          </u>
          <u>
            <seg>
              Det har också gått ett uppdrag till olika myndigheter att kartlägga
              användning av bisfenol A i dricksvattensrör, i leksaker och i
              barnartiklar. Regeringen har alltså kortsiktigt infört förbud
              mot bisfenol A i livsmedelsförpackningar för barnmat och gett
              ett antal ytterligare uppdrag. Vi är alltså inte färdiga. Vi måste
              ha kunskap innan vi kan stifta lag.
            </seg>
          </u>
          <u>
            <seg>
              Herr talman! Kemikalieinspektionen jobbar på regeringens uppdrag
              med en handlingsplan för en giftfri vardag. I debatten här har
              behovet av ett barnperspektiv lyfts fram. Som av en händelse har
              Kemikalieinspektionen just ett barnperspektiv. Det är en särskilt
              viktig aspekt i arbetet med en giftfri vardag för att minska barns
              och ungas utsatthet för skadliga kemikalier.
            </seg>
          </u>
          <u>
            <seg>
              Kemikalieinspektionen håller på med detta arbete och har delredovisat
              det. Man har utgått från vardagsvaror som många dagligen kommer
              i kontakt med. Man har särskilt pekat ut fyra områden när det
              gäller vardagsvaror: byggprodukter och inredningar, elektriska
              och elektroniska produkter, kläder och skor, vilket har varit
              uppe i debatten, och leksaker och andra produkter avsedda för
              barn. Arbete pågår alltså. Det är lite tråkigt, men så är det.
            </seg>
          </u>
          <u>
            <seg>
              Herr talman! Miljömålsberedningen, som jag själv har glädjen
              och äran att sitta i, jobbar just nu med ett betänkande om en
              strategi för Sveriges arbete för en giftfri miljö. Miljömålet
              en giftfri miljö är ett av de svåraste att nå. Det har varit svårt
              för tidigare regeringar, och det är svårt för den här regeringen.
              Därför är det ett gemensamt viktigt uppdrag i Miljömålsberedningen
              att öka takten och att jobba smartare.
            </seg>
          </u>
          <u>
            <seg>
              Ett sätt att jobba smartare är att ta greppet att göra Reach,
              den europeiska kemikalielagstiftningen, bättre. Det blev inte
              på det sättet som var den ursprungliga tanken med Reach. Det finns
              barnsjukdomar, om jag får använda det uttrycket när vi diskuterar
              kemikalier och barn, också i Reach. Det är därför som Reach ska
              revideras. Då är min ingång som centerpartist i Miljömålsberedningen
              att Reach vid revideringen borde bli mer innovationsdrivande.
            </seg>
          </u>
          <u>
            <seg>
              Det finns mycket diskussion både i samhället och här i debatten
              om enskilda ämnen. Men jag tror att det skulle vara viktigt att
              kunna pröva ämnen i grupp utifrån deras egenskaper och användningsområden.
              Då får vi mer driv, och det blir lättare både för företag och
              för konsumenter, och vi får snabbare fram beslut. Framför allt
              behöver substitutionsprincipen stärkas. Det har varit uppe i debatten,
              och det är någonting som jag hoppas att Miljömålsberedningen kan
              föreslå regeringen att sedan driva i EU-sammanhang.
            </seg>
          </u>
          <note>
            Med detta, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker">
            Anf. 94 IRENE OSKARSSON (KD):
          </note>
          <u>
            <seg>
              Herr talman! En viktig utgångspunkt för kemikaliekontroll och
              kemikalielagstiftning är att vi måste ha de mest utsatta och de
              mest sårbara som måttstock för vårt arbete. Därför är det för
              mig som kristdemokrat självklart att lyfta in barnperspektivet
              i sammanhanget, vilket flera talare här före mig har gjort.
            </seg>
          </u>
          <u>
            <seg>
              Det är barnen, de äldre och andra av olika skäl känsliga individer
              som vi måste utgå från när vi formulerar regler och nivåer för
              kemikalier och för vad som är tillåtet. Det gäller nationellt,
              på EU-nivå och globalt.
            </seg>
          </u>
          <u>
            <seg>
              Herr talman! Det är viktigt att vi inte för in nya skadliga kemikalier
              i kretsloppet. Få av oss har en aning om hur många kemikalier
              vi dagligen omger oss med. Det gäller allt från tvålen, tandkrämen
              och handduken till färgerna i våra kläder och vad frukt och grönsaker
              behandlats med för att även efter att ha färdats över halva jordklotet
              se så fräscha ut när de når våra kök och kylskåp. På det sättet
              skulle jag kunna fortsätta att räkna upp vad vi omger oss med.
            </seg>
          </u>
          <u>
            <seg>
              Även tidigare i vår historia har det funnits kemikalier runt
              om oss men aldrig i samma omfattning som nu. En del av kemikalierna
              är faktiskt naturligt förekommande, som en del talare före mig
              här i dag berört. De kemikalierna har funnits, kommer att finnas
              och ska finnas där.
            </seg>
          </u>
          <u>
            <seg>
              Men i dag har vi möjlighet att skapa nya ämnen på ett sätt som
              ingen kunnat före oss. Vi kan förfina naturliga ämnen på olika
              sätt. Jag ser att sverigedemokraten redan lämnat vår debatt här.
              Jag kan ändå inte låta bli att kommentera och uttrycka min oro
              över den något nonchalanta syn som jag tycker framfördes när det
              gäller nanopartiklar och ämnen i nanoform. Många av dem är nyttiga,
              och många av dem kommer att behövas. Men många av dem är också
              skadliga. I dag vet vi inte tillräckligt mycket om vilka konsekvenser
              de kan få.
            </seg>
          </u>
          <u>
            <seg>
              Det vi vet utskottet hade för ett tag sedan möjlighet lyssna
              på KemI var just att ämnen i nanoform har en helt annan påverkan
              än i den traditionella form som vi är vana vid att se och använda
              dem. Därför är det viktigt med en restriktiv lagstiftning och
              med tydlighet om vad som är tillåtet att använda. Detta behöver
              Sverige på internationell nivå, globalt och i EU, jobba med. Det
              gör vår nuvarande miljöminister på ett förträffligt sätt. Inte
              minst det som nu hänt kring det som Roger Tiefensee nämnde om
              att återigen sätta Stockholm på kartan renderar för mig och många
              andra i ett hopp om att vi också fortsättningsvis kan vara de
              föregångare vi varit.
            </seg>
          </u>
          <u>
            <seg>
              De miljömål som denna kammare beslutat är inte enkla att nå och
              skulle inte vara enkla att nå. Men det behövs också en konkretion.
              Det ansvaret har Miljömålsberedningen.
            </seg>
          </u>
          <u>
            <seg>
              Jag har både glädjen och förmånen att få vara Kristdemokraternas
              representant i det arbetet och kan konstatera att världen inte
              blir enklare för varje möte i Miljömålsberedningen. Den blir i
              stället mer komplex och mer svårtydd. Men avsikten med Miljömålsberedningens
              arbete var väl att vi skulle få tid för att grotta ned oss i frågorna
              på ett sätt som vi normalt inte kan i denna kammare. Kanske ger
              vi oss inte heller i andra sammanhang den möjligheten.
            </seg>
          </u>
          <u>
            <seg>
              Dessutom har vi tillgång till svensk och även internationell
              expertis på området detta för att tillsammans komma fram till
              det som måste vara långsiktiga mål och långsiktiga strukturer
              för att komma till rätta med det hela.
            </seg>
          </u>
          <u>
            <seg>
              Att då, likt Socialdemokraternas företrädare, tala om allt nu,
              genast, och om varför det inte hände i går, tycker jag är att
              ge de här frågorna en annan betoning än de är värda när det gäller
              det som bör göras. Det har nämligen skett en hel del under processens
              gång. Myndigheterna är inte stilla i väntan på att vi gör saker
              i denna kammare. Miljömålen gäller. Tidigare etappmål, i annan
              tappning och med andra begrepp, gäller. Man jobbar frenetiskt
              vidare på det här.
            </seg>
          </u>
          <u>
            <seg>
              Herr talman! Viktigt att skjuta in är också att vi som konsumenter
              kan göra skillnad. Kan vi nu konstatera att det finns kemikalier,
              till exempel silver i våra träningskläder, kan vi väl göra där
              som vi gjorde när det gällde klorblekning av papper. Köper vi
              inte produkterna kommer de inte att finnas på marknaden. Det kommer
              då att finnas aktörer som ser en affärsmässighet i att lansera
              saker som produceras på ett annat sätt eller som inte innehåller
              ämnen som vi ser som skadliga.
            </seg>
          </u>
          <u>
            <seg>
              Det är oerhört väsentligt att vi inte gör som vi för något år
              sedan höll på att göra när växtskyddsmedel var uppe till diskussion
              här i kammaren och i medierna. Vi höll på att omöjliggöra för
              lantbrukare inte minst i det län som den kollega som nu kommer
              in i kammaren kommer från, nämligen Kalmar län, Öland att producera
              livsmedel här i Sverige.
            </seg>
          </u>
          <u>
            <seg>
              Vi höll på att förbjuda ämnet och därmed göra två saker: exportera
              problemet utomlands och omöjliggöra en fortsatt utveckling av
              lantbruk och företagande i Sverige helt i strid med det övergripande
              miljömålet om att inte se till att skjuta problemet utanför nationens
              gränser.
            </seg>
          </u>
          <u>
            <seg>
              Generationsmålet är tydligt: Vi ska se till att städa hemma och
              internationellt, inte transportera problemen utanför nationens
              gränser för att sedan påstå att vi löst problemen.
            </seg>
          </u>
          <u>
            <seg>
              Därför är det väldigt viktigt att vi, som Roger Tiefensee tidigare
              var inne på, tydligt jobbar med framtidens Reach, att Miljömålsberedningen
              där tar initiativ och ser till att få till stånd att Sverige kan
              driva på så att vi får en översyn som blir tydligare och så att
              redan befintlig lagstiftning implementeras på ett sådant sätt
              att vi kan gå vidare med att fasa ut farliga ämnen och farliga
              grupper av ämnen. Vi har en miljöminister som lovat gå i täten
              för det arbetet.
            </seg>
          </u>
          <note>
            Med detta, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note>
            I detta anförande instämde Anders Andersson (KD).
          </note>
          <note>
            Överläggningen var härmed avslutad.
          </note>
          <note>
            12 § Funktionshindersfrågor
          </note>
          <note>
            Föredrogs
          </note>
          <note type="speaker">
            Anf. 95 LENNART AXELSSON (S):
          </note>
          <u>
            <seg>
              Herr talman! Vi ska nu diskutera funktionshinderspolitik. Hur
              ett land behandlar människor med funktionsnedsättning säger mycket
              om hur landet i sin helhet är.
            </seg>
          </u>
          <u>
            <seg>
              Att vara utlämnad åt andra och aldrig riktigt känna att man har
              kontroll över sitt eget liv var länge vardag för många människor
              med funktionsnedsättning. Det var bakgrunden till att den socialdemokratiske
              socialministern Bengt Lindqvist i slutet av 1980-talet tillsatte
              en utredning som skulle komma med förslag om hur tillvaron för
              dessa människor skulle kunna göras bättre.
            </seg>
          </u>
          <note>
            Utredningens förslag ledde fram till en proposition som 1993
            lades fram för riksdagen av den folkpartistiske socialministern
            Bengt Westerberg och som sedan röstades igenom av en enig riksdag.
            Detta är bakgrunden till lagen om stöd och service till vissa
            funktionshindrade LSS, som det brukar heta i de flesta sammanhang.
            Lagen trädde i kraft i januari 1994.
          </note>
          <u>
            <seg>
              Rätten till personlig assistans har inneburit en enorm förbättring
              av levnadsvillkoren för människor med funktionsnedsättning. För
              många har det varit helt livsavgörande och inneburit skillnaden
              mellan ett passivt liv och ett aktivt liv.
            </seg>
          </u>
          <u>
            <seg>
              Assistansreformen är en av vår tids absolut viktigaste socialpolitiska
              reformer. Tanken med den är att människor ska ges makt över sina
              liv för att på så sätt fullt ut kunna delta i samhällslivet.
            </seg>
          </u>
          <u>
            <seg>
              Under det senaste året har det stormat rejält kring assistansen.
              Rubriker om fusk har toppat tidningarnas förstasidor. I mars 2011
              tillsattes därför en utredning av regeringen för att försöka hitta
              sätt att komma åt fusket. Utredningen har i år lagt fram förslag
              om åtgärder.
            </seg>
          </u>
          <u>
            <seg>
              Vi stöder givetvis förslag som försvårar eller helst förhindrar
              dessa kriminella handlingar, och det vet jag att alla som har
              behov av assistans och alla seriösa anordnare också gör. Vi vill
              inte tro att fusket är så omfattande som det ibland beskrivs,
              men allt fusk är en stöld från skattebetalarna och ett hot mot
              alla dem som behöver assistansen för att kunna leva i samhället
              på lika villkor.
            </seg>
          </u>
          <u>
            <seg>
              En del av utredningens förslag har dock väckt starka reaktioner
              från brukare och deras organisationer, som har känt sig orättfärdigt
              utpekade som fuskare. Dessutom skulle en del av förslagen, sägs
              det, starkt påverka möjligheterna för många att anordna sin assistans
              på ett så bra sätt som möjligt. Det är viktigt att vi tar dessa
              signaler på så stort allvar som möjligt, inte minst med anledning
              av att dessa personer inte har fått möjlighet att framföra sina
              synpunkter under utredningens gång.
            </seg>
          </u>
          <u>
            <seg>
              Detta är alltså en utredning som kommer att landa på vårt bord
              inom en ganska snar framtid, möjligtvis, men jag tyckte ändå att
              det var viktigt att man tar upp det i detta sammanhang eftersom
              den personliga assistansen diskuteras utifrån så många olika synvinklar.
              För att kunna få en samlad bild av detta tyckte jag att det var
              viktigt att ta upp den även nu.
            </seg>
          </u>
          <u>
            <seg>
              Det har också under flera års tid kommit oroande rapporter om
              hur lagstiftningen tillämpas. Assistansberättigade personer har
              vittnat om att de vid Försäkringskassans omprövningar av sina
              behov fått kraftigt minskad assistans. Försäkringskassan och även
              kammarrätten hänvisar till prejudikat i Högsta förvaltningsdomstolen
              som förklaring till den ändrade bedömningen.
            </seg>
          </u>
          <u>
            <seg>
              Regeringen uppmärksammades på frågan av dåvarande socialutskottet
              redan 2009, men ingenting har i sak gjorts från regeringens sida.
              En del statistik har tagits fram, men regeringen har inte gjort
              några analyser. Många oklarheter kvarstår alltså. Hur många är
              det som vid omprövningar får sina behov kraftigt minskade till
              följd av det nya sättet att tolka lagstiftningen? Vad beror minskningarna
              på i de enskilda fallen, och hur har det gått för dem som har
              fått sina insatser kraftigt minskade?
            </seg>
          </u>
          <u>
            <seg>
              Vi socialdemokrater har begärt att snabbt få fram dessa fakta
              och inte bara en sifferstatistik över hur många som fått minskad
              assistans. Först då går det att ta ställning till hur vi behöver
              agera och om och hur lagen i så fall behöver förtydligas eller
              ändras. En sådan genomgång av läget brådskar och behöver ligga
              på socialutskottets bord innan årets slut, och ett ställningstagande
              från regeringen behöver komma senast i början av nästa år.
            </seg>
          </u>
          <u>
            <seg>
              Vi tycker att det är bra att en majoritet i utskottet har ställt
              sig bakom detta krav, för regeringens passiva inställning är obegriplig.
              Ansvarigt statsråd Maria Larsson, Kristdemokraterna, måste börja
              engagera sig och ta ansvar för assistansreformen. Den fråga utskottet
              ställde till regeringen redan före senaste valet om vad regeringen
              anser behöver göras för att se till att människor med funktionsnedsättningar
              faktiskt får det stöd de har rätt till enligt lagens intentioner,
              vilket också Maria Larsson säger sig värna, hänger fortfarande
              i luften. Det handlar faktiskt om enskilda människor och deras
              levnadsvillkor, inte om statistik.
            </seg>
          </u>
          <u>
            <seg>
              Fru talman! Förutom den stora frågan om personlig assistans har
              vi framfört våra meningar i reservationer och särskilda yttranden.
              När det gäller den allmänna inriktningen på funktionshinderspolitiken
              menar vi att den i stora delar är alltför passiv. Trots kvarstående
              problem och orättvisor för personer med funktionsnedsättning saknas
              nya mål och konkreta förslag från regeringens sida. Funktionshindersfrågorna
              är i första hand rättighetsfrågor och inte vård- och omsorgsfrågor.
              Det finns en rad frågor som regeringen borde ta itu med och där
              flera olika departement och riksdagsutskott måste involveras.
            </seg>
          </u>
          <u>
            <seg>
              För det första bör man omedelbart se till att bristande tillgänglighet
              blir en diskrimineringsgrund i diskrimineringslagstiftningen.
            </seg>
          </u>
          <u>
            <seg>
              För det andra bör LSS-reformen, som jag tidigare grundligt kommenterat,
              värnas.
            </seg>
          </u>
          <u>
            <seg>
              För det tredje måste arbetet för att tillgänglighetsanpassa Sverige
              påskyndas.
            </seg>
          </u>
          <u>
            <seg>
              För det fjärde måste aktiva åtgärder sättas in för att öka möjligheterna
              för personer med funktionsnedsättning att komma in på arbetsmarknaden.
            </seg>
          </u>
          <u>
            <seg>
              För det femte och sista behöver hjälpmedelsfrågan ses över så
              att det inte är var man bor som avgör vilka hjälpmedel man får
              och vad de kostar.
            </seg>
          </u>
          <u>
            <seg>
              Fru talman! En annan problematik vi tycker är viktig att lyfta
              fram rör personer med grava synskador. För att de ska kunna leva
              på samma villkor som andra behöver de ha tillgång till ledsagning.
              Endast fyra av tio kommuner har politiskt antagna riktlinjer för
              LSS-ledsagning, vilket har resulterat i stora skillnader i bedömningen
              av ansökningar. Socialstyrelsen menar att man måste sträva efter
              mer enhetliga bedömningar. Vi vill därför att Socialstyrelsen
              ska ges i uppdrag att utfärda riktlinjer för hur ansökningar om
              ledsagarservice enligt LSS ska bedömas och för tillämpningen av
              insatsen.
            </seg>
          </u>
          <u>
            <seg>
              En annan sak som också rör ledsagning är den oro som skapats
              efter en dom i Högsta förvaltningsdomstolen under 2011. Då konstaterades
              att det varken i LSS eller i dess förarbeten finns skrivningar
              som säger att en kommun är skyldig att stå för eventuella utlägg
              som ledsagare kan ha i samband med sina uppdrag. Det innebär att
              den person som beviljats ledsagare ska stå både för sina egna
              utlägg och för ledsagarens.
            </seg>
          </u>
          <u>
            <seg>
              Det är inte rimligt att den som har behov av ledsagare för att
              kunna till exempel gå på teater ska behöva ha dubbla kostnader
              för biljetter. Detta riskerar att urholka ledsagarservicen och
              kraftigt begränsa möjligheterna att delta i fritidsaktiviteter.
              Vi anser därför att man bör se över möjligheten att i LSS reglera
              att den som tillhandahåller ledsagarservice för den enskilde också
              ska vara skyldig att stå för ledsagarens kostnader i samband med
              aktiviteter som kostar pengar. Vi har inte reserverat oss i denna
              fråga, men om det visar sig att utvecklingen går mot att allt
              fler kommuner kommer att kräva att den enskilde ska stå för ledsagarens
              kostnader kommer vi att återkomma även om detta.
            </seg>
          </u>
          <u>
            <seg>
              Fru talman! Till sist vill jag säga några ord om bidrag till
              glasögon för barn. En motion av Jasenko Omanovic och Ingemar Nilsson,
              som båda är socialdemokrater, belyser på ett bra sätt hur vi socialdemokrater
              ser på frågan, och det överensstämmer också i stora drag med det
              som majoriteten i utskottet ställt sig bakom. Det står:
            </seg>
          </u>
          <u>
            <seg>
              Barn som ser dåligt och inte får glasögon får svårt att följa
              med i undervisningen i skolan, från att läsa vad som står på tavlan
              till att orientera sig ordentligt i gymnastiksalen eller simhallen.
              Det är viktigt att barns synfel åtgärdas fortlöpande under uppväxten.
            </seg>
          </u>
          <u>
            <seg>
              Att köpa glasögon kan bli en stor utgift för familjen. Landstingen
              i Sverige beslutar själva om de vill ge bidrag till familjer med
              barn som är i behov av glasögon. Dessa bidrag skiljer sig åt mellan
              landstingen, och därför varierar beloppet beroende på i vilket
              landsting man är bosatt. Trots att synen inte är färdigutvecklad
              förrän vid åtta till tio års ålder, vilket medför flera glasögonbyten,
              är det få landsting som ger stöd efter sju års ålder.
            </seg>
          </u>
          <u>
            <seg>
              Det bör vara rimligt att jämställa barns synfel med andra behov
              av hjälpmedel som till exempel vid en hörselnedsättning. Glasögon
              till barn får inte vara en plånboksfråga som innebär att alla
              inte har samma rätt till glasögon efter behov. Det måste vara
              samhällets ansvar att se till att alla barn får så goda förutsättningar
              som möjligt under sin uppväxt och i detta bör man inkludera hjälpmedel
              som glasögon eller annan åtgärd som korrigerar synfel.
            </seg>
          </u>
          <u>
            <seg>
              Vi anser att det nuvarande systemet för subvention av barns glasögon
              bör ses över för att åstadkomma ett mer rättvist system.
            </seg>
          </u>
          <u>
            <seg>
              Dessutom måste man i detta sammanhang ge en stor eloge till organisationen
              Majblomman, som på ett väldigt förtjänstfullt sätt har sett till
              att frågan har hamnat högt på den politiska dagordningen. Inte
              minst i mitt eget landsting i Örebro diskuteras nu möjligheterna
              att kraftigt öka stödet för barns glasögon. Det är lite tråkigt
              att behöva konstatera att det enda landsting i landet som inte
              har någon subvention över huvud taget är Stockholms läns landsting.
            </seg>
          </u>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 96 AGNETA LUTTROPP (MP):
          </note>
          <u>
            <seg>
              Fru talman! Jag stöder alla Miljöpartiets reservationer, men
              för tids vinnande yrkar jag bifall bara till reservation 6 och
              reservation 8.
            </seg>
          </u>
          <u>
            <seg>
              Det är något märkligt när politiker debatterar funktionshinderspolitik
              rent generellt. Alla är så välvilliga. Alla är så förstående.
              Men ser verkligheten i Sverige ut som vi tror och hoppas för unga,
              barn och vuxna med funktionsnedsättning? Nej, det gör den inte.
              Sverige har skrivit under standardregler för att tillförsäkra
              människor med funktionshinder delaktighet och jämlikhet. Det gjorde
              vi 1993. Det är alltså snart 20 år sedan. Ändå är det mycket kvar
              innan Sverige har nått fram till det vi har lovat.
            </seg>
          </u>
          <u>
            <seg>
              Under rubriken Delaktighet och jämlikhet i standardreglerna finns
              ett stycke om tillgänglighet för service, aktiviteter, information
              och dokumentation. Dit har vi inte nått. Endast hälften av landets
              grund- och gymnasieskolor är till exempel tillgängliga för elever
              som är rullstolsburna. Vad gäller affärer, restauranger, biografer
              etcetera är det inte ett dugg bättre. Därför vill Miljöpartiet
              ha in tillgänglighet i diskrimineringslagen.
            </seg>
          </u>
          <u>
            <seg>
              Lika rättigheter finns inte heller. 68 000 personer med funktionsnedsättning
              står utanför den reguljära arbetsmarknaden. År 2008 var siffran
              30 000. Den har alltså mer än fördubblats på fyra år detta trots
              att Sverige har skrivit under att dessa personer bör få det stöd
              de behöver inom det reguljära systemet för utbildning, hälso-
              och sjukvård, arbetsmarknad och social service. Vi är som sagt
              välvilliga och förstående, men när det kommer till handling är
              det mycket som fattas.
            </seg>
          </u>
          <u>
            <seg>
              LSS innebar ett nytt liv för alla personer med funktionsnedsättning
              och deras familjer. Så kom en dom från Regeringsrätten, numera
              Högsta förvaltningsdomstolen, om personlig assistans och grundläggande
              behov. Domen har inneburit försämringar för de personer som är
              beroende av personlig assistent för full delaktighet i samhällslivet,
              vilket vi säger att det ska vara.
            </seg>
          </u>
          <u>
            <seg>
              Regeringsrättens dom innebär en omdefiniering av grundläggande
              behov. Domslutet innebär att personlig assistans endast är avsedd
              för den som behöver hjälp med mycket privata angelägenheter. Domen
              som blivit praxis för Försäkringskassan har gjort det svårare
              för många att leva ett liv i delaktighet i samhället. Någon säger:
              Jag är både blind och rullstolsburen och är alltså tvungen att
              ha en person som kan hjälpa mig med förflyttningar. Beslut: Noll
              assistanstimmar! En pojke med Downs syndrom och autism fick assistanstimmarna
              neddragna från 122 till noll timmar. Det finns otaliga exempel
              på detta, bland annat med personer som har fått sluta arbeta på
              grund av att de inte har fått sin assistans.
            </seg>
          </u>
          <u>
            <seg>
              Kruxet med detta är att lagen inte är ändrad, utan det är domen
              som har gjort att Försäkringskassan måste rätta sig efter domen
              och alltså göra en ny tolkning av lagen. Vi som var aktiva i handikapprörelsen
              när LSS kom till vet att det vi ser nu aldrig var avsikten. Även
              Bengt Westerberg, som var en av arkitekterna bakom detta, uttryckte
              det i en intervju i mars i år: Med hjälp av sin assistent ska
              assistansanvändaren kunna utföra det som en normal person utan
              funktionshinder kan utföra. Tidsåtgången för arbetsuppgifterna
              bör också utgå från en person utan funktionsnedsättning.
            </seg>
          </u>
          <u>
            <seg>
              Vad gör vi då som rikspolitiker? Det är möjligt och till och
              med troligt att vi måste ändra eller förtydliga lagen så att den
              efterlevs enligt intentionerna. Men för att göra det behöver vi
              veta hur och i vilken mån domslutet har bidragit till att assistenttimmar
              dras ned eller försvinner.
            </seg>
          </u>
          <u>
            <seg>
              Ställningstagandet innebär att Inspektionen för socialförsäkringen
              ska ta fram ett underlag för att kunna bedöma orsakerna till utfallet
              av Försäkringskassans beslut om assistansersättning. Detta ska
              redovisas en första gång i december 2012. Sedan ska man återkomma
              till utskottet. Det är som sagt möjligt att vi kommer att stå
              för en lagändring eller ett förtydligande. Det vet vi inte förrän
              vi har sett vad man har kommit fram till.
            </seg>
          </u>
          <u>
            <seg>
              Utgångspunkten i arbetet ska vara intentionerna i LSS. Det kan
              tyckas som en lång tid att vänta till årets slut, och det är det
              också. Men för att fatta ett beslut som håller och inte rivs upp
              av en ny dom är det viktigt med material och analyser som vi kan
              använda under lång tid. Räkna med att Miljöpartiet noga kommer
              att följa redovisningen från ISF! Det är, som jag sagt tidigare,
              möjligt att MP kommer fram till att § 9 måste skrivas om.
            </seg>
          </u>
          <u>
            <seg>
              Fru talman! Jag går nu över till att tala om glasögon till barn.
              Så ovetande var jag att jag trodde att alla landsting gjorde som
              mitt hemlandsting Västmanland, det vill säga att alla barn under
              åtta år har full subvention för glasögon. Det är gratis för barnen
              i Västmanland. I det alliansstyrda Stockholm får barnet inte en
              krona. Något måste vara fel! Hur kan tolkningar av vad som är
              hjälpmedel vara så komplett olika från län till län? Det gäller
              att bo på rätt ställe.
            </seg>
          </u>
          <u>
            <seg>
              Därför är det viktigt att kartläggningen angående landstingens
              tillämpning av sitt ansvar för hjälpmedel vad avser glasögon för
              barn startar. Därmed har man tillmötesgått Miljöpartiets motion
              om en översyn av riktlinjerna för stöd till barns glasögon för
              att stärka möjligheten för barn med synfel att få glasögon oberoende
              av var de bor.
            </seg>
          </u>
          <u>
            <seg>
              Miljöpartiet har ändå lämnat ett särskilt yttrande eftersom det
              man skriver är att frågan huruvida synnedsättning hos barn ska
              definieras som en funktionsnedsättning bör klargöras. Har man
              det minsta tvivel om detta är det bara att gå in på Socialstyrelsens
              hemsida och läsa. Där står det hela ordagrant beskrivet utifrån
              WHO:s kriterier. När man använder glasögon har man naturligtvis
              inget funktionshinder, men funktionsnedsättning har man så fort
              man inte använder dem. Dess värre blev det inte heller någon tidsangivelse
              för när detta ska återrapporteras. Det sägs bara att man ska återkomma
              till riksdagen med en redovisning så snart resultaten är klara.
              Risken är att det blir en långbänk utan tidsangivelse. Men vi
              håller ögonen på detta, bokstavligt talat.
            </seg>
          </u>
          <u>
            <seg>
              Fru talman! Jag ska säga något om personkrets. Som ni säkert
              vet finns det tre personkretsar. Den första är i huvudsak personer
              med utvecklingsstörning och autism. Den andra är personer med
              hjärnskada i vuxen ålder. Där är diagnosen utgångspunkten. Sedan
              kommer det tredje kruxet; det står att det gäller en person med
              andra stora och varaktiga fysiska eller psykiska funktionshinder
              som ger betydande svårigheter i den dagliga livsföringen och som
              har ett omfattande behov av stöd.
            </seg>
          </u>
          <u>
            <seg>
              Som ni hörde tidigare räknas man alltså inte till personkrets
              3 även om man är blind och rullstolsburen. Här är det inte diagnosen
              som är avgörande, utan den enskildes svårigheter i det dagliga
              livet och behovet av stöd och service. Man kan ju fundera på om
              en person som är både blind och rullstolsburen inte har väldiga
              behov. Det är en märklig bedömning. Här måste det bli ett förtydligande
              så att det inte råder någon tvekan om att personer med grava synskador
              hör till personkrets 3.
            </seg>
          </u>
          <u>
            <seg>
              Fru talman! Många personer med funktionsnedsättning behöver ledsagarservice
              för att öka sin delaktighet i samhället. Ledsagarservice innebär
              att man får stöd av en person för att kunna delta i aktiviteter
              i närmiljön utanför hemmet. Kommunerna gör olika bedömningar när
              det gäller både kostnader för ledsagarservice och omkostnader
              för själva ledsagningen. Vem betalar biobesöket, kafébesöket eller
              tågbiljetten för ledsagaren personen med funktionsnedsättning
              eller kommunen?
            </seg>
          </u>
          <u>
            <seg>
              Socialstyrelsen genomförde 2010 en kartläggning av ledsagning
              och kommunernas ansvar. Man kom bland annat fram till att det
              råder osäkerhet beträffande vem som står för ledsagarens omkostnader
              och i vilken utsträckning. I fyra av tio kommuner är ledsagningen
              avgiftsfri, medan den i de övriga är avgiftsbelagd. Även vem som
              står för ledsagarens omkostnader vid ledsagning varierar mellan
              kommunerna.
            </seg>
          </u>
          <u>
            <seg>
              Slutsatsen från Socialstyrelsen är att ledsagningen är en betydelsefull,
              ofta avgörande insats för att öka delaktigheten i samhället för
              enskilda personer med funktionsnedsättning. Kartläggningen ger
              emellertid ingen enhetlig bild av ledsagarinsatserna i riket,
              utan former, omfattning, villkor och begränsningar för ledsagarinsatsen
              varierar. För att kunna erbjuda individuellt utformad ledsagning
              på lika villkor och med god kvalitet oavsett kommun bör större
              enhetlighet mellan kommunerna eftersträvas. Här är Socialstyrelsen
              och Miljöpartiet helt överens. Det ska inte vara boendeort som
              avgör om jag kan använda ledsagarservice eller inte.
            </seg>
          </u>
          <note type="speaker">
            Anf. 97 MARGARETA SANDSTEDT (SD):
          </note>
          <u>
            <seg>
              Fru talman! Det har sagts att vi bör arbeta längre än till den
              nuvarande pensionsåldern. Det är sant att välfärden är beroende
              av att pengar dras in till statskassan. Det är bara en sak som
              jag tycker att man missar när man stakar ut den målsättningen,
              och det är att många inte håller på sina arbetsplatser i dag.
              Man måste skapa rätt förutsättningar utifrån rätt utbildning för
              den speciella yrkesrollen för att människor ska kunna jobba så
              länge som möjligt. Om man inte gör det får man ett pedagogiskt
              problem att förklara hur målsättningen att vi ska orka arbeta
              längre ska bli möjlig att uppnå.
            </seg>
          </u>
          <u>
            <seg>
              Jag läser ibland olika artiklar, som droppar in med jämna mellanrum,
              om hur man i Sverige upplever sin arbetsplats. Vi har tidigare
              haft oacceptabelt höga sjuktal, och många kvinnor har haft tunga
              jobb. Vi har fortfarande en mycket hög ohälsa på våra arbetsplatser.
            </seg>
          </u>
          <u>
            <seg>
              Senast nu i februari läste jag en artikel i Svenska Dagbladet
              om en medarbetarundersökning som visade en nedåtgående trend när
              det gäller stressen. Det som generellt gör att många finner sin
              arbetsplats så outhärdlig är inte särskilt okänt. Det är många
              gånger bristfällig utbildning, otydliga arbetsroller och ett dunkelt
              ledarskap. Fortgår det under en längre tid, vilket det oftast
              gör, kommer sjukskrivningarna som ett brev på posten.
            </seg>
          </u>
          <u>
            <seg>
              Det här har vi sett nu under mycket lång tid. Därför är det viktigt
              att någon gång acceptera att det är så här vi människor fungerar.
              Vi fungerar så här utifrån vissa förhållanden. När vi väl har
              accepterat det måste vi skyndsamt tänka om när det gäller att
              få människor att stanna kvar i sitt yrke och framför allt känna
              en större yrkesstolthet, vilket man gjorde mer förr.
            </seg>
          </u>
          <u>
            <seg>
              Fru talman! När kommunerna övertog huvudmannaskapet och ersatte
              landstingets tidigare utbildning med omvårdnadsprogrammet trodde
              man att studerande skulle komplettera den på komvux eller på högskolan.
              Det blev inte riktigt så, utan färre sökte till utbildningen inom
              omsorgen om funktionshindrade. Det innebär att vi i dagsläget
              bara har ca 40 procent som har behörig utbildning inom sitt arbetsområde.
            </seg>
          </u>
          <u>
            <seg>
              Jag tycker att det är oroväckande att man inom LSS i princip
              kan anlita vem som helst, trots att arbetet kan handla om enskilda
              som har psykisk och fysisk ohälsa och en komplicerad livssituation.
              Jag tycker att det är respektlöst både mot dem som anlitar LSS
              och mot varje person som jobbar inom verksamheten.
            </seg>
          </u>
          <u>
            <seg>
              Nu har förvisso regeringen gått med på att vidta vissa åtgärder
              för att rätta till detta, som man säger. Det är till viss del
              bra. Man har bland annat förstärkt tillsynen av verksamheten och
              gjort det möjligt med vitesförelägganden för att avhjälpa missförhållanden.
              Men jag saknar fortfarande den samlade kunskap som ska krävas
              av alla som jobbar inom LSS för att de ska utveckla en egen profession.
              Om det inte finns någon riktig utbildning är det lätt att känna
              att man inte har ett riktigt jobb. Och visst är det väl ett riktigt
              jobb att arbeta inom LSS?
            </seg>
          </u>
          <u>
            <seg>
              I nuläget tycker jag att det här systemet ger märkliga signaler
              som i sin tur medverkar till attityder till och synen på funktionshindrade.
              Jag tycker att det är dags att vi börjar höja värdet på många
              vårdyrken för att människor över huvud taget ska vilja söka till
              utbildningar inom den yrkeskåren. Det är också viktigt att man
              inom den branschen kan hålla jämna steg med den senaste forskningen
              så att kunskaper kan hållas uppdaterade.
            </seg>
          </u>
          <u>
            <seg>
              Jag kan även tycka att omvårdnadsprogrammet borde ses över för
              att bättre anpassa det till enskildas känslomässiga behov. Många
              som exempelvis befinner sig i händerna på vårdpersonal kan, trots
              ett vänligt bemötande som är korrekt på alla sätt och vis, känna
              en väldigt stor ensamhet och isolering. Man kanske har behov av
              att förmedla tankar, känslor och upplevelser som man har inom
              sig. Det gäller kanske särskilt de äldre. Jag tror att många kan
              känna en viss distans till personliga samtal därför att man inte
              riktigt vet hur man ska samtala om åldrandeprocessen och vad som
              händer med kropp och psyke.
            </seg>
          </u>
          <u>
            <seg>
              Rent generellt kan jag tycka att geriatrik bör lyftas upp mer
              i omsorgsprogrammet och bli ett tyngre ämne så att man rustar
              den kommande personalen att kunna hantera vårdtagare och anhöriga
              när eventuella depressioner och dödsprocesser närmar sig. Jag
              kan berätta att det kan hända ganska mycket med en människa som
              närmar sig döden när det gäller kropp och känsloliv. I en del
              fall kan det vara rätt skrämmande upplevelser som man kanske inte
              törs orda om av rädsla för att inte bli tagen på allvar eller
              antas vara inbillningssjuk. Därför finns inte heller, vad jag
              vet, något riktigt dokumenterat om vad som händer med oss när
              vi närmar oss döden. Jag tycker även att vi behöver bli bättre
              på att möta människor i den processen.
            </seg>
          </u>
          <u>
            <seg>
              Jag ska gå vidare till den motion vi har väckt om gratis glasögon
              för barn upp till 15 år. Även om jag inte här yrkar bifall till
              den vill jag betona att det är en mycket aktuell fråga som motionärerna
              tar upp. Det är ungefär 23 000 barn som riskerar att få försämrad
              syn bara för att vi inte väljer att klassificera detta som ett
              funktionshinder. Jag tror att det är många som sitter i den här
              kammaren som skulle ha svårt att få sin vardag att fungera om
              de inte hade fått hjälp med glasögon. Jag ser det som självklart
              att vi måste garantera att barn ska kunna hänga med i skolan,
              kunna delta i fritidsaktiviteter och kunna känna igen sina lärare,
              släkt och familj när de möter dem på gatan.
            </seg>
          </u>
          <u>
            <seg>
              Samtidigt finns det vissa kringfrågor här som vi tycker måste
              utredas först. Ska det behovsprövas eller inte, vilken myndighet
              ska övervaka systemet, hur ska subventionen utformas, ska det
              vara ett högsta belopp och så vidare? Jag anser att frågan är
              kopplad till barnfattigdom generellt, och fram till dess att vi
              har tittat närmare på det måste frågan lösas inom ramen för de
              trygghetssystem vi har i dag.
            </seg>
          </u>
          <u>
            <seg>
              Däremot är det viktigt att skicka en signal till regeringen om
              att det förhoppningsvis finns majoritet här i kammaren för själva
              bevekelsegrunderna för att barn ska få hjälp med glasögon.
            </seg>
          </u>
          <u>
            <seg>
              Jag vill yrka bifall till reservation 7.
            </seg>
          </u>
          <note type="speaker">
            Anf. 98 EVA OLOFSSON (V):
          </note>
          <u>
            <seg>
              Fru talman! Jag vill börja med att yrka bifall till reservation
              3 om förtydligande av lagstiftningen när det gäller personlig
              assistans och reservation 6 om rätten till ledsagning.
            </seg>
          </u>
          <u>
            <seg>
              Fru talman! I dag har vi den stora debatten om funktionshindersfrågor
              utifrån alla motioner som väcktes i höstas. I mitt inlägg kommer
              jag i första hand att tala om rätten till personlig assistans
              men också om ledsagning och några andra frågor.
            </seg>
          </u>
          <u>
            <seg>
              Utanför på Mynttorget pågår i dag aktionen Utan assistans stannar
              livet. Om inte alla redan har varit ute och pratat med dem tycker
              jag att ni ska göra det. De sitter i en bur för att illustrera
              vad det innebär för människor att mista sin assistans. Självständigheten
              att leva det liv som man vill begränsas starkt.
            </seg>
          </u>
          <u>
            <seg>
              Jag kommer att återkomma till den personliga assistansen men
              vill bara säga kort om glasögon att för Vänsterpartiet är det
              en självklarhet att vi inte ska ha någon ekonomisk behovsprövning
              när det gäller glasögon, vilket det hänvisas till i dag. Man säger
              att har föräldrarna inte pengar att köpa glasögon åt sina barn
              för ska de gå till socialkontoret där en ekonomisk behovsprövning
              görs. Så vill inte vi i Vänsterpartiet ha det. Vi vill ha rätt
              till glasögon för alla barn. Vi har pengar i vår budget för det.
            </seg>
          </u>
          <u>
            <seg>
              Det är bra att man tar ett steg framåt i den här frågan, tycker
              jag, och det gör man i utskottets skrivningar. Jag hoppas att
              vi hamnar i ett läge där barn i alla landsting får glasögon när
              de behöver det och inte behöver starta livet med att inte kunna
              följa med i skolan eller leka med sina kompisar på grund av föräldrarnas
              ekonomi.
            </seg>
          </u>
          <u>
            <seg>
              Fru talman! Varje torsdag kl. 89 samlas representanter för ett
              antal funktionshindersorganisationer utanför Rosenbad. Texten
              på det blå flygbladet den 26 april löd så här: 525 dagar har vi
              väntat. Nu är det dags att gå från ord till handling. Tillgänglighet
              är en fråga om demokrati och en naturlig följd av konstaterandet
              att alla människor är lika mycket värda.
            </seg>
          </u>
          <u>
            <seg>
              Remisstiden för förslaget i promemorian Bortom fagert tal om
              att bristande tillgänglighet skulle klassas som diskriminering
              gick ut den 19 november 2010. Trots den långa väntan finns inget
              lagförslag. Den 26 maj är det återigen tillgänglighetsmarscher
              i Sverige. Där kommer kravet att vara att bristande tillgänglighet
              ska betraktas som diskriminering. Jag har själv gått med i ett
              stort antal sådana marscher, och jag vet att flera av er har gjort
              det. Jag vill slippa gå i fler marscher. Jag vill nu ha den lagstiftning
              som jag tycker är en självklarhet. Bristande tillgänglighet är
              diskriminering, och jag vill ställa frågan till regeringspartierna:
              Kommer ni att nöja er med fagert tal i den här frågan eller kommer
              en lagstiftning, och kommer den i så fall att komma snart?
            </seg>
          </u>
          <u>
            <seg>
              Jag vill ställa en fråga till Sverigedemokraterna också. Var
              står ni i den här frågan? Ni kan faktiskt ha en viktig påverkan
              på om bristande tillgänglighet blir diskrimineringsgrund i lagstiftningen.
            </seg>
          </u>
          <u>
            <seg>
              Ledsagning har tagits upp här förut. En av de viktiga insatserna
              enligt LSS är ledsagarservice, alltså att människor som själva
              inte klarar sig utan behöver någon som stöd för att kunna komma
              ut på promenader, kanske träffa vänner och ta del av fritidsaktiviteter
              och kultur ska ha möjlighet att göra detta.
            </seg>
          </u>
          <u>
            <seg>
              Det har blivit svårare för personer med grava synskador, och
              det hänger på vilken kommun jag bor i om jag får ledsagning. Det
              hänger också på vilken kommun jag bor i om jag får betala dyrt
              för ledsagningen eller om jag får den gratis. Vissa kommuner har,
              som vi hörde här tidigare, till och med hittat på att jag inte
              bara ska betala min egen biljett till teatern eller fotbollsmatchen,
              utan jag ska också betala för min ledsagare.
            </seg>
          </u>
          <u>
            <seg>
              Det här är helt horribelt. Därför kräver vi i Vänsterpartiet
              att man ser över de här frågorna och att man förtydligar lagstiftningen
              så att min ekonomi eller vilken kommun jag bor i inte ska avgöra
              om jag får ledsagning eller inte.
            </seg>
          </u>
          <u>
            <seg>
              Fru talman! När den personliga assistansen kom 1994 var det en
              frihets- och jämlikhetsreform för människor med omfattande funktionsnedsättningar.
              I stället för att bo på institution kunde man nu bo i egen bostad.
              I stället för att vara beroende av anhöriga kunde människor leva
              ett självständigt och oberoende liv. Den personliga assistansen
              gjorde det möjligt att skaffa utbildning, arbete och familj. I
              stället för att vara hänvisad till boendeserviceenheterna kunde
              man resa och delta i fritidsaktiviteter. I stället för att vara
              föremål för vård och omsorg fick man möjlighet att vara en aktiv
              medborgare. Därför är den personliga assistansen så viktig, och
              därför har det blivit en katastrof för de hundratals människor
              som på grund av Försäkringskassans hårdare bedömningar förlorat
              sin assistans.
            </seg>
          </u>
          <u>
            <seg>
              Det handlar om människor som inte längre kan arbeta, som inte
              längre kan vara den aktiva förälder de vill vara, som hamnar i
              husarrest och som åter blir beroende av anhöriga. Det är människor
              som i vissa fall inte längre kan bo i egen lägenhet utan där gruppboendet
              får bli alternativet.
            </seg>
          </u>
          <u>
            <seg>
              Det handlar också om 20 000 användare av personlig assistans
              varav många i dag är väldigt oroliga. Får de besked om tvåårsomprövningen
              blir de livrädda för att förutsättningarna för att de ska kunna
              leva ett självständigt liv ska slås itu.
            </seg>
          </u>
          <u>
            <seg>
              Jag vill ta några konkreta exempel ur verkligheten, och de människor
              som det handlar om har gett sin tillåtelse till det. Jag vill
              med detta visa hur det slår när de här bedömningarna gör att man
              mister sin personliga assistans.
            </seg>
          </u>
          <u>
            <seg>
              En rullstolsburen kvinna i 30-årsåldern i Gävle som har kunnat
              jobba och varit en aktiv förälder kan nu inte jobba längre. Hon
              är sjukskriven trots att hon inte är sjuk, och hon kan inte längre
              delta med sina barn på utflykter eller följa dem till och från
              kompisar och till skolan. Hon har förlorat den personliga assistansen
              och kom inte upp i de 20 timmarnas grundläggande behov. Kommunen
              ansåg inte att hon tillhörde personkretsen, och hon fick hemtjänst.
              Hemtjänsten fungerar inte på det sättet att den ger möjlighet
              till ett självständigt liv.
            </seg>
          </u>
          <u>
            <seg>
              En kvinna i 30-årsåldern som var läkarsekreterare på Karolinska
              har nu blivit förtidspensionär i samband med att hon förlorade
              assistansen.
            </seg>
          </u>
          <u>
            <seg>
              En 20-årig kvinna som flyttade till Örebro för att läsa på högskolan
              har inte förlorat assistansen men fått en så kraftig neddragning
              att det nu är hennes studiekompisar som får hjälpa henne med toalettbesök
              och annat innan kl. 12 då den personliga assistansen kommer. Hennes
              föräldrar får betala för privat hjälp så att hon kan komma i väg
              till skolan eftersom assistansen inte kommer förrän kl. 12.
            </seg>
          </u>
          <u>
            <seg>
              En man i 60-årsåldern i Stockholm som är rullstolsburen och blind
              ansågs tillhöra personkretsen av Försäkringskassan men kom inte
              upp i de viktiga, grundläggande 20 timmarna. Hos kommunen tyckte
              man att det var hemtjänst som gällde och att det här trots att
              läkarintyget sade motsatsen handlade om ett vanligt åldrande.
              Nu sitter han sedan i maj 2010 i husarrest.
            </seg>
          </u>
          <u>
            <seg>
              En pojke med svåra neurofunktionshinder i Jönköpings län har
              blivit av med sin assistans och har inte fått någon av kommunen.
              I stället för tre heltidstjänster har hans mamma fått rycka in.
              Nu håller hela familjen på att gå i kras och syskonen försummas.
            </seg>
          </u>
          <u>
            <seg>
              En man som fick en hjärninfarkt och total expressiv afasi, det
              vill säga att han inte kan uttrycka sig i tal och skrift, inte
              förstår talspråk, inte kan ta initiativ och inte kan fixa en måltid,
              fick det här med att kunna kommunicera med andra bedömt till 17
              minuter om dagen, alltså två timmar i veckan. Ni kan själva förstå
              vad det får för konsekvenser.
            </seg>
          </u>
          <u>
            <seg>
              Anledningen till att Försäkringskassan kan tolka lagen så snävt
              och kan komma att fortsätta att göra det är en dom i högsta rättsinstans,
              Regeringsrätten, som kom 2009 och som har skapat prejudikat. I
              domen nekades en strokedrabbad man som var förlamad och satt i
              rullstol assistans. Ett motiv till detta var att han kunde föra
              gaffeln till munnen när han skulle äta även om han inte kunde
              ordna resten av måltiden.
            </seg>
          </u>
          <u>
            <seg>
              Följden av den här domen har blivit snävare bedömningar och att
              det är svårare att komma upp i de 20 timmarnas grundläggande behov,
              och vad man skulle kunna se som en helhetsöversyn för behovet
              av personlig assistans görs inte. Man hänvisar till kommunerna.
              En del kommuner ger personlig assistans, och en del kommuner tolkar
              på samma sätt som Försäkringskassan och säger att det är kommunens
              hemtjänst som ska fixa det. Vad som händer när man inte kommer
              upp i de nödvändiga 20 timmarna beror i dag i hög grad på inställningen
              hos kommunen som man råkar bo i.
            </seg>
          </u>
          <u>
            <seg>
              År 2010 fick socialutskottet vid en hearing med funktionshindersorganisationerna
              läget tydligt presenterat för sig. Sedan dess har frågan varit
              aktuell. Vi har haft Socialstyrelsen och Försäkringskassan på
              besök i flera omgångar, och de har redovisat de rapporter som
              de har gjort och de bedömningsinstrument som arbetas fram. Under
              tiden har fler människor förlorat sin assistans.
            </seg>
          </u>
          <u>
            <seg>
              Vi anser i Vänsterpartiet att de neddragningar av den personliga
              assistansen som drabbar människor så hårt måste få ett slut. Därför
              motionerade vi redan hösten 2010 om att det skulle göras ett förtydligande
              i lagstiftningen i § 9 a i LSS och att riksdagen skulle begära
              att regeringen skyndsamt lade fram ett sådant ändringsförslag.
            </seg>
          </u>
          <u>
            <seg>
              Vi har inte fått några argument för att ändra vår inställning.
              Sedan dess har ytterligare hundratals personer förlorat sin assistans
              och fått livet kraftigt begränsat. Vi tycker inte att vi kan vänta
              längre. Vi tycker inte att vi kan vänta till december 2012 för
              att se om det eventuellt behöver göras något som kanske kommer
              att ta ytterligare ett par månader eller ett halvår. Därför lyfter
              vi i dag som enda parti fram förslaget till riksdagen om att förtydliga
              lagstiftningen.
            </seg>
          </u>
          <u>
            <seg>
              Folkpartiets dåvarande partiledare Bengt Westerberg var den som
              lade fram reformen, som fick ett brett parlamentariskt stöd, och
              från Vänsterpartiet efterlyser vi samma breda parlamentariska
              stöd för att den personliga assistansen inte ska urholkas. Det
              finns en möjlighet att ge detta stöd genom att vid omröstningen
              i morgon rösta för Vänsterpartiets reservation nr 3.
            </seg>
          </u>
          <note type="speaker">
            Anf. 99 KENNETH JOHANSSON (C):
          </note>
          <u>
            <seg>
              Fru talman! Socialutskottet har lagt ned mycket arbete på detta
              betänkande. Vi har haft flera besök. Vi har lyssnat och analyserat
              på ett bra sätt, tycker jag. Vi har pratat ihop oss, inte minst
              avseende den så kallade assistansen.
            </seg>
          </u>
          <u>
            <seg>
              Jag uppfattar att vi alla vill värna assistansreformen. Den betyder
              så oerhört mycket för att enskilda människor som har behov av
              och rätt till personlig assistans ska ges bättre möjligheter att
              leva som andra. Jag personligen, och flera med mig, har lagt ned
              mycken möda på detta. Nu vidtas ett antal viktiga åtgärder för
              att långsiktigt kunna säkra att assistansberättigade ska få sin
              insats och att intentionerna i LSS fortsatt ska ligga fast. Sju
              av åtta partier står eniga bakom utskottets ställningstagande
              i denna del. Det tackar jag för.
            </seg>
          </u>
          <u>
            <seg>
              Först vill jag sätta in assistansen i dess sammanhang. Alla människors
              lika värde och ett samhälle tillgängligt för alla är två viktiga
              utgångspunkter för funktionshinderspolitiken. Det är ofta miljöer
              och brister i tillgängligheten som gör oss funktionsnedsatta.
            </seg>
          </u>
          <u>
            <seg>
              De nationella målen ligger fast sedan länge och är väl förankrade.
              Från patient till medborgare var en i stort sett bra handlingsplan.
              Men oj vad segt det gick för den gamla regeringen att komma i
              gång! Skillnaden med alliansregeringen blev ett nytt grepp med
              funktionshindersstrategin kortare period, konkreta mål och tydligare
              uppföljning. 22 strategiska myndigheter har nu ett särskilt ansvar
              och har precis avrapporterat till Handisam som har en samordnande
              roll.
            </seg>
          </u>
          <u>
            <seg>
              När jag tittar på reservationerna ser jag vad oppositionen lyfter
              fram. Vi har också hört det i debatten. Bristande tillgänglighet
              bör bli en grund för diskriminering, skriver man. Vi är helt överens.
              Jag utgår ifrån att regeringen kommer med förslag och att alliansregeringen
              klarar det som den gamla regeringen inte klarade.
            </seg>
          </u>
          <u>
            <seg>
              Oppositionen anser att LSS-reformen bör värnas. Vi är helt överens.
              Det är därför vi lägger ned så mycket möda på att få bort fusket
              som kan minska reformens legitimitet och att än viktigare kvalitetssäkra
              och utveckla verksamheten.
            </seg>
          </u>
          <u>
            <seg>
              Man vill också intensifiera tillgänglighetsarbetet. Vi är helt
              överens. Det är därför vi har lagt om funktionshindersstrategin,
              så att vi nu når de resultat den gamla regeringen inte klarade.
            </seg>
          </u>
          <u>
            <seg>
              Oppositionen vill öka sysselsättningen för personer med funktionsnedsättningar.
              Vi är helt överens. Det är därför Arbetsförmedlingen har fått
              tydliga mål som de också fått resurser för att klara att uppnå.
              Den senaste tiden har vi sett mycket goda exempel inom den privata
              verksamheten. Jag kan nämna Ica, Max och Sodexo, som på ett strålande
              sätt har visat att man förstått betydelsen av mångfald i den här
              delen. Samhall AB har fått 1 000 nya utvecklingsanställningar
              som en åtgärd av regeringen. Vi har utvecklingen av de sociala
              företagen. Vi har Handisams attityduppdrag Hjärnkoll, som också
              är ett mycket bra exempel på vad som kan göras.
            </seg>
          </u>
          <u>
            <seg>
              Är det tillräckligt? Nej, det är det inte. På denna punkt är
              jag orolig. Det finns väldigt mycket kvar att önska. Det är många
              funktionsnedsatta personer som inte kommer in på arbetsmarknaden.
              I dag aviserades den så kallade Funkautredningen. Detta är verkligen
              någonting som vi borde kraftsamla kring på ett bättre sätt. Där
              idkar jag självkritik.
            </seg>
          </u>
          <u>
            <seg>
              Hjälpmedelsfrågan behöver ses över, skriver man. Ja, det är klart
              att den ska; vi är överens. Vi har klargjort ansvaret och har
              Fritt val-utredningen. I dagens betänkande har vi också pekat
              på åtgärder när det gäller glasögon för barn. Det är fyra punkter.
              Vi ska få landstingets ansvar för att tillhandahålla hjälpmedel
              klargjort. Vi ska klargöra definitionen: Vad är synnedsättning
              hos barn? Det ska klargöras hur det kan definieras som en funktionsnedsättning.
              En kartläggning ska göras av landstingens tillämpning av sitt
              hjälpmedelsansvar. En sammanställning görs av landstingens bidrag
              till glasögon av Institutet för arbetsmarknadspolitisk utvärdering.
              I sista hand finns också en möjlighet att biståndspröva individuellt.
              Utskottet förväntar sig att regeringen återkommer till riksdagen
              med en redovisning så fort underlag finns.
            </seg>
          </u>
          <u>
            <seg>
              Fru talman! Jag framhöll inledningsvis hur betydelsefull assistansen
              är för många enskilda människor. Jag har också varit ute på Mynttorget
              i dag och pratat med de demonstrerande och oroliga funktionsnedsatta
              personerna. För Centerpartiet och alliansregeringen är det mycket
              viktigt att värna den personliga assistansen. För många fungerar
              det bra, men det finns orosmoln. Enskilda exempel på myndigheters
              agerande gör att man funderar på vad som behöver rättas till,
              vilken verkligheten är och vad som kan göras. Därför är regeringens
              uppdrag till Inspektionen för socialförsäkringen, ISF, viktigt:
              att ta fram ett underlag för att bättre kunna bedöma orsakerna
              till utfallet av Försäkringskassans beslut om assistansersättning,
              såväl vid nybeviljande som vid tvåårsomprövningar.
            </seg>
          </u>
          <u>
            <seg>
              Utskottet vill genom tillkännagivandet påskynda arbetet med den
              personliga assistansen. I år ska vi ha en delredovisning. I oktober
              2014 kommer slutredovisningen. Underlag tas fram, och eventuella
              behov av åtgärder för att fortsatt klara intentionerna i LSS ska
              redovisas för utskottet skyndsamt.
            </seg>
          </u>
          <u>
            <seg>
              Ett viktigt tillägg som vi enades om i utskottet handlar om att
              klargöra brukarorganisationernas medverkan, som är viktig för
              att man ska få del av deras synpunkter.
            </seg>
          </u>
          <u>
            <seg>
              Väldigt lite har hänt, säger Lennart Axelsson med flera. Jag
              vill påstå att det är väldigt mycket som har hänt och som vi i
              utskottet har jobbat gemensamt med på ett klokt sätt. Jag kan
              räkna upp en lång rad, ett tiotal olika åtgärder som regeringen
              har initierat med hjälp av sina myndigheter. Nu har vi dem som
              en grund i det fortsatta arbetet, vilket är nödvändigt och viktigt.
              Det är en korrekt bild som det är rimligt att ge.
            </seg>
          </u>
          <u>
            <seg>
              Försäkringskassan har även redovisat statistiken från de tvåårsomprövningar
              som görs. Indragningarna ligger på 10 procent oförändrat det senaste
              året medan utökningarna av assistanstimmar ökat från 24 till 26
              procent.
            </seg>
          </u>
          <u>
            <seg>
              Antalet beviljade timmar per brukare har ökat från 88,71 timmar
              per vecka år 2002 till 115,87 timmar per vecka år 2012. Assistansen
              har således ökat, vilket naturligtvis är en klen tröst för den
              som fått assistansen indragen. Därför är det nödvändigt med regeringens
              uppdrag för att säkra att den som har rätt till assistans ska
              få denna insats och det på ett rättssäkert sätt.
            </seg>
          </u>
          <u>
            <seg>
              Min ambition är att vi fortsatt ska kunna jobba brett i utskottet
              med dessa viktiga frågor.
            </seg>
          </u>
          <note>
            Fru talman! Jag yrkar bifall till utskottets förslag i betänkande
            SoU13 och avslag på reservationerna.
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 9
          </note>
          <note>
            Övriga punkter
          </note>
          <note>
            14 § (forts. från 12 §) Funktionshindersfrågor (forts. SoU13)
          </note>
          <note type="speaker">
            Anf. 100 LENNART AXELSSON (S) replik:
          </note>
          <u>
            <seg>
              Fru talman! Det råder ingen tvekan om att vi socialdemokrater
              är kritiska till det sätt som regeringen behandlar dessa frågor.
              Vi tycker att man inte har varit tillräckligt aktiv.
            </seg>
          </u>
          <u>
            <seg>
              Jag vet att Kenneth Johansson brinner för dessa frågor likaväl
              som jag och många andra som är med och debatterar här. Jag gick
              tillbaka till det betänkande vi hade 2009/10 för att titta lite
              grann vad vi krävde av regeringen i det sammanhanget.
            </seg>
          </u>
          <u>
            <seg>
              Vi hade gjort en utfrågning där det deltog representanter för
              IFA, JAG, STIL, HSO, RBU, DHR och NHR. Utskottet skriver att det
              var bland annat vid den hearingen som vi hade fått del av den
              oro som många funktionshindrade kände för den utveckling som var.
            </seg>
          </u>
          <u>
            <seg>
              Det sägs också att utskottet utgår från att regeringen noga följer
              utvecklingen och anser att regeringen så fort underlag finns bör
              återkomma till riksdagen med en redovisning och vid behov med
              förslag till åtgärder.
            </seg>
          </u>
          <u>
            <seg>
              Detta är ganska länge sedan. Min fundering och fråga till Kenneth
              Johansson är: Är Kenneth Johansson nöjd med det sätt som regeringen
              har hanterat frågan för att se till att människor med funktionsnedsättning
              får det stöd som de är berättigade till enligt lagstiftningen
              från 1994?
            </seg>
          </u>
          <u>
            <seg>
              Det vore intressant att höra det. Jag hörde i inlägget att det
              fanns väldigt mycket som var gjort enligt Kenneth Johansson. Men
              är han verkligen nöjd med det sätt som man har hanterat frågan?
            </seg>
          </u>
          <note type="speaker">
            Anf. 101 KENNETH JOHANSSON (C) replik:
          </note>
          <u>
            <seg>
              Fru talman! Det ärliga svaret är att jag inte är nöjd förrän
              jag är säker på att alla får den assistans som de har rätt till.
              Jag är inte säker på att vi är där. Det är därför som det är så
              viktigt med det omfattande arbetet.
            </seg>
          </u>
          <u>
            <seg>
              Att som Lennart Axelsson säga att det nästan inte har skett någonting
              tycker jag är att fara ganska vilse med sanningen. Man kan titta
              på det tillkännagivande som vi gav 2010 från ett enigt utskott.
            </seg>
          </u>
          <u>
            <seg>
              Socialstyrelsen har presenterat sitt behovsbedömningsinstrument.
              Försäkringskassan har presenterat sin rapport med en lång rad
              åtgärder. Vi har själva vid två tillfällen i utskottets behandling
              haft kontakt med Försäkringskassans generaldirektör.
            </seg>
          </u>
          <u>
            <seg>
              De beskriver att de jobbar med enhetligheten i bedömningen och
              att analysera grundläggande personliga behov. De har stärkt kompetensen.
              De har ett arbete på gång för att uppdatera sin vägledning.
            </seg>
          </u>
          <u>
            <seg>
              De har till oss, vilket jag tyckte var väldigt intressant, redovisat
              att de avser att pröva en särskild ordning för beslutsfattande
              vid speciellt svårbedömda fall för att lyfta upp det i organisationen.
            </seg>
          </u>
          <u>
            <seg>
              Det finns ett arbete med att titta på om det finns fusk. Det
              vet vi att det gör. Vad kan man göra åt det? Det finns ett arbete
              från ISF med att titta på tvåårsomprövningarna, och det finns
              ytterligare åtgärder.
            </seg>
          </u>
          <u>
            <seg>
              Till detta ska läggas det senaste tillkännagivandet om att vi
              noga ska följa upp vad konsekvenserna är på individnivå där man
              har minskat eller tappat.
            </seg>
          </u>
          <u>
            <seg>
              Det är lätt att stå här och säga att man ska göra mer. Jag tycker
              att det är omfattande insatser som har gjorts. Vad skulle Lennart
              Axelsson göra i majoritetsroll? Det skulle jag vara intresserad
              av.
            </seg>
          </u>
          <note type="speaker">
            Anf. 102 LENNART AXELSSON (S) replik:
          </note>
          <u>
            <seg>
              Fru talman! Jag tolkar nog Kenneth Johanssons svar som att han
              trots allt är nöjd med vad regering och ansvarig minister har
              åstadkommit sedan det tillkännagivande vi gav 2009/10. Jag kan
              inte tolka det på något annat sätt.
            </seg>
          </u>
          <u>
            <seg>
              Det finns ett antal saker som Kenneth Johansson räknar upp. Visst
              har det hänt saker. Men den stora och viktiga saken har vi inte
              fått något besked om.
            </seg>
          </u>
          <u>
            <seg>
              Vi har fått presenterat en väldig massa statistik och liknande.
              Men inte vid något enda tillfälle har vi fått ett svar från ansvarig
              minister Maria Larsson om hur regeringen ser på frågan om det
              skulle behövas en ändring i lagstiftningen för att garantera att
              de som har behov av assistans också får det.
            </seg>
          </u>
          <u>
            <seg>
              Vid den senaste interpellationsdebatten som var i kammaren om
              dessa frågor uttryckte Maria Larsson att hon stod bakom de intentioner
              som finns med lagstiftningen. Det är väl jättebra. Nästan alla
              säger att de står bakom de intentionerna. Men vad gör man för
              att se till att det blir så att intentionerna upprätthålls?
            </seg>
          </u>
          <u>
            <seg>
              Jag tycker att det var bra besked från Kenneth Johansson att
              han så här långt är nöjd med vad regeringen har åstadkommit. När
              det gäller vad vi skulle kunna ha gjort i stället tror jag med
              all säkerhet att vi hade sett till att vi fått fram ett besked
              så att vi från regeringens sida kunde lämna en tolkning av det
              som håller på att hända och de behov som behöver mötas när det
              gäller förändringar i lagstiftningen. Jag är ganska övertygad
              om att vi hade sett till att det hade blivit så.
            </seg>
          </u>
          <u>
            <seg>
              Sedan var det intressant att höra att Kenneth Johansson tog upp
              i sitt anförande att man nu kommer att presentera ett förslag
              så att bristande tillgänglighet faktiskt kommer in i diskrimineringslagstiftningen.
              Det var en nyhet, men jag tackar för det.
            </seg>
          </u>
          <note type="speaker">
            Anf. 103 KENNETH JOHANSSON (C) replik:
          </note>
          <u>
            <seg>
              Fru talman! Jag inledde mitt svar på repliken med att säga att
              jag inte är nöjd förrän jag känner mig trygg i att alla får den
              assistans de har rätt till. Jag är inte trygg med att de får det.
              Jag ser att det finns behov av åtgärder. Jag ser att det är ett
              av syftena med det jobb som nu ska göras, och det tycker jag är
              ett svar.
            </seg>
          </u>
          <u>
            <seg>
              Om man visste svaret på allting i förväg skulle man inte behöva
              göra alla de här insatserna. Det är ett tiotal olika insatser
              som nu görs, som har gjorts eller som man planerar att göra. Det
              här skulle man ju inte ha vidtagit om man redan på förhand visste
              vad som krävdes.
            </seg>
          </u>
          <u>
            <seg>
              Det vet vi inte. Det är därför vi tar det här. Vi vill göra det
              riktigt, för det här är en oerhört stark och viktig verksamhet
              som vi vill ska bli säkrad uthålligt för att de enskilda ska få
              detta.
            </seg>
          </u>
          <u>
            <seg>
              Lennart Axelsson tror att man, om man fick chansen att ta egna
              initiativ, skulle ha löst det här. Kom med några förslag! Då lovar
              jag, precis som under beredningen i utskottet, att vi ska lyssna
              på dem. Kom med konkreta förslag! Då får vi vrida och vända på
              dem. Det tycker jag är det bästa sättet att jobba konstruktivt,
              och jag hoppas att vi ska fortsätta att göra det i framtiden.
            </seg>
          </u>
          <u>
            <seg>
              Ja, min absoluta övertygelse är att alliansregeringen ska presentera
              ett förslag så att brister i tillgänglighet ska vara grund för
              diskriminering. Det klarade inte den tidigare regeringen. Ni klarade
              inte det. Men jag har absoluta förhoppningar om att vi ska göra
              det.
            </seg>
          </u>
          <note type="speaker">
            Anf. 104 EVA OLOFSSON (V) replik:
          </note>
          <u>
            <seg>
              Fru talman! Innan vi började trycka på knapparna sade Kenneth
              Johansson: Så segt det gick. Han pratade då om den socialdemokratiska
              regeringen. Då kunde jag inte låta bli att tänka på Bortom fagert
              tal , som hade varit ute på en remissomgång i november 2010. Det
              är alltså för ungefär 530 dagar sedan. Så segt det gick, kan man
              gladeligen säga i det fallet.
            </seg>
          </u>
          <u>
            <seg>
              Du sade att det var din absoluta förhoppning, Kenneth. Jag ska
              gå tillgänglighetsmarschen i Göteborg den 26 maj. Jag skulle gärna
              vilja veta om det här blir min sista tillgänglighetsmarsch, för
              det skulle jag gärna se.
            </seg>
          </u>
          <u>
            <seg>
              Så segt det gick, kan man väl också säga om något annat. År 2010
              var det, precis som Lennart Axelsson sade, en rad organisationer
              som berättade för oss. Frågan har hanterats. Sedan skulle vi vänta
              på behovsbedömningsinstrumentet. Den 30 juni fick vi det. Sedan
              skulle vi vänta på Försäkringskassans rapport. Den fick vi den
              30 augusti 2011. Och nu ska vi fortsätta att vänta till december
              2012, för det räckte inte med den tid som vi har avvaktat. Då
              ska det eventuellt så småningom komma ett ställningstagande, så
              fort regeringen kan, om det behöver göras något.
            </seg>
          </u>
          <u>
            <seg>
              Det här tycker jag också är väldigt segt, för under tiden förlorar
              ytterligare hundratals personer sin assistans, utifrån den regeringsrättsdom
              som finns.
            </seg>
          </u>
          <u>
            <seg>
              Jag skulle vilja höra med dig om det här är acceptabelt. 900
              människor har förlorat assistansen. En del har fått någorlunda
              vettig hjälp från kommunerna, men ett stort antal har inte fått
              det, utan de har, som jag pratade om förut, fått sina liv förstörda.
            </seg>
          </u>
          <note type="speaker">
            Anf. 105 KENNETH JOHANSSON (C) replik:
          </note>
          <u>
            <seg>
              Fru talman! När det gäller det första är det samma svar som till
              Lennart Axelsson. Vi jobbar för att klara av det som tidigare
              regeringar inte gjorde. Vi jobbar för att vi ska få fram ett beslut
              om att brister i tillgängligheten ska vara grund för diskriminering.
            </seg>
          </u>
          <u>
            <seg>
              Det fanns ett fullständigt bristfälligt underlag från den gamla
              regeringen som vi tog över. Det dög inte att skriva proposition
              på. Det här är mycket svårt, och det får stora konsekvenser, men
              jag vidhåller att det är min absoluta uppfattning att vi ska ha
              fram ett beslut.
            </seg>
          </u>
          <u>
            <seg>
              Jag har också gått tillgänglighetsmarscher. Jag tycker att det
              är bra att man bildar opinion och är en blåslampa på oss beslutsfattare.
              Jag hoppas att Eva Olofsson i framtiden ska få vara blåslampa
              på något annat område och att vi ska ha löst detta. Det är min
              förhoppning.
            </seg>
          </u>
          <u>
            <seg>
              Sedan gällde det de här 900 människorna. Det är svårt att debattera
              den frågan med Eva Olofsson, för hon vet allt innan alla andra
              vet något. Eva Olofsson vet konsekvenserna innan alla andra vet
              konsekvenserna. Eva Olofsson vet att det handlar om 900 när en
              del pratar om 500 och andra pratar om 200 och jag har hört om
              över 1 000.
            </seg>
          </u>
          <u>
            <seg>
              Man måste också veta. Man måste få ett underlag. Det har inte
              gått så lång tid sedan vi fick utfallet, och vi har inte så många
              fall än som vi riktigt kan följa upp. Det är det jobb som nu ska
              göras.
            </seg>
          </u>
          <u>
            <seg>
              Ambitionen är helt klar, och det är mitt tydliga svar. Den som
              har rätt till assistans ska ha det, och LSS intentioner ska ligga
              fast. Det är den ambition som jag också tycker att sju av åtta
              partier i utskottet har ställt sig bakom.
            </seg>
          </u>
          <note type="speaker">
            Anf. 106 EVA OLOFSSON (V) replik:
          </note>
          <u>
            <seg>
              Fru talman! Kenneth Johansson menade väl inte att Bortom fagert
              tal inte dög som underlag? Den utredningen satte ju regeringen
              själv till, och det var den som hade fått alla remissvar färdiga
              i november 2010. Det har gått en ganska bra tid sedan dess.
            </seg>
          </u>
          <u>
            <seg>
              Jag vet inte allt, och Kenneth Johansson vet inte allt. Vi har
              fått tydliga signaler från dem som har det här in på skinnet.
              Det handlar om dem som organiserar människor som har personlig
              assistans, de brukarkooperativ som bistår med personlig assistans,
              Independent Living-kooperativen.
            </seg>
          </u>
          <u>
            <seg>
              Det finns en artikel på Newsmill i dag där de organisationer
              det är en hel radda som står bakom Utan assistans stannar livet
              säger att vi inte kan vänta längre. Människor drabbas för hårt.
              De uppmanar andra partier att våga ta ställning för att det behövs
              en översyn av lagstiftningen.
            </seg>
          </u>
          <u>
            <seg>
              Jag tror inte att det här är att handla i blindo. Vänsterpartiet
              har faktiskt valt att säga: Vi ska inte låta välviljans våta filt
              ligga över funktionshindersområdet. Vi behöver en debatt. Och
              vi vill vara en blåslampa när det gäller att människors liv inte
              ska förstöras för att de mister rätten till personlig assistans
              på grund av den dom som finns, som byggde på en person och som
              nu många andra personer också drabbas av.
            </seg>
          </u>
          <u>
            <seg>
              Jag tror att vi alla är ganska eniga om att vi inte är så värst
              förtjusta i den domen, men då är det vårt politiska ansvar att
              göra något åt det. För Försäkringskassan kan inte säga: Vi följer
              inte högsta rättsinstans.
            </seg>
          </u>
          <u>
            <seg>
              Det är vårt politiska ansvar att se till att inte ytterligare
              flera hundra personer drabbas.
            </seg>
          </u>
          <note type="speaker">
            Anf. 107 KENNETH JOHANSSON (C) replik:
          </note>
          <u>
            <seg>
              Fru talman! Jag har också lyssnat på STIL, JAG, IFA och en lång
              rad andra brukarorganisationer. Jag tycker att det är där som
              mycket av kunskapen finns. Det är de som är mottagare av ett beslut
              från en myndighet som bygger på vår lagstiftning som vet bäst
              vad det här handlar om.
            </seg>
          </u>
          <u>
            <seg>
              Jag har mycket nära kontakt med olika verksamheter och pratar
              ofta, precis som Eva Olofsson gör, med personer. Jag tar detta
              på största allvar. Det handlar om det som man har rätt till, det
              som det har fattats beslut om och det som man har för att man
              ska ha möjlighet att leva som andra. Det är dit vi ska. LSS intentioner
              ska ligga fast.
            </seg>
          </u>
          <u>
            <seg>
              Däremot tycker jag att det är rimligt av oss beslutsfattare att
              påskynda det här arbetet. Det tycker jag. Det är nog komplicerat,
              och det får konsekvenser för enskilda som ibland är oacceptabla.
              Det håller jag med om.
            </seg>
          </u>
          <u>
            <seg>
              Därför är det viktigt att långsiktigt hitta den lösning som jag
              hoppas på och jobbar för att vi ska kunna nå framöver och få det
              uthålligt. Men jag tycker också att med en så stor och viktig
              verksamhet är det bra att tänka efter före. Det är klart att man
              kan tycka att det går segt, men ett tiotal olika insatser har
              gjorts av regering och olika myndigheter. Då tycker jag att det
              är rimligt att få även de sista delarna på plats. Jag tror att
              vi är eniga om målet som är att LSS intentioner ska ligga fast.
              Det känner jag mig trygg i.
            </seg>
          </u>
          <note type="speaker">
            Anf. 108 AGNETA LUTTROPP (MP) replik:
          </note>
          <u>
            <seg>
              Fru talman! Någonting som jag verkligen håller med Alliansen
              och Kenneth Johansson om är att ni är mästare på utredningar.
              Fantastiskt många utredningar har gjorts. Jag säger inte att dessa
              utredningar inte behövs eller att de är överflödiga, men som både
              Eva Olofsson och Lennart Axelsson har sagt har en del av dem hittills
              inte lett till något synligt. Det är min fråga: Vilka praktiska
              och faktiska resultat är nådda? Då menar jag hos en person som
              faktiskt har en funktionsnedsättning. Utredningar i all välmening,
              men vilka praktiska resultat har nåtts?
            </seg>
          </u>
          <u>
            <seg>
              Jag gläder mig åt att vi är så eniga när det handlar om bristande
              tillgänglighet. När den utredningen är klar kanske vi kan komma
              överens om att det ska höra till diskrimineringslagen.
            </seg>
          </u>
          <u>
            <seg>
              När det gäller att LSS ska värnas och intentionerna finnas kvar
              kommer vi kanske också att kunna enas om att man måste göra någonting
              åt § 9. Som det är nu värnas inte LSS, och intentionerna följs
              inte.
            </seg>
          </u>
          <u>
            <seg>
              Det är jättebra att man jobbar på arbetslösheten, men den har
              ändå ökat från 30 000 personer 2008 till 68 000 personer 2012.
              Inte ens om man är väldigt snäll skulle man kunna säga att det
              går åt rätt håll.
            </seg>
          </u>
          <u>
            <seg>
              Det jag egentligen undrar är när man tänker gå från ord till
              handling. När kan vi se handling?
            </seg>
          </u>
          <note type="speaker">
            Anf. 109 KENNETH JOHANSSON (C) replik:
          </note>
          <u>
            <seg>
              Fru talman! Att det är ett fasligt utredande kan jag hålla med
              om. När jag var i opposition tyckte jag alltid att det bara utreddes
              och utreddes. Men sedan jag kom i majoritetsställning har jag
              fått bita i det sura äpplet och lärt mig att det ibland är bättre
              att tänka efter före och ha ett beslutsunderlag. Jag blir också
              irriterad när man tror sig veta vad det är som behöver göras,
              men det drar ut på tiden.
            </seg>
          </u>
          <u>
            <seg>
              Ett jobb som jag själv ledde var LSS-kommittén. Vi presenterade
              vårt slutbetänkande 2008. Drygt hälften av våra förslag är nu
              genomförda. Det har gått några år, men där har Agneta Luttropp
              konkreta exempel. Det var därifrån som besluten om tillstånd och
              tillsyn kom. Det var därifrån besluten om att se mer rikslika
              bedömningar kom. Därifrån kom också besluten om att vi ska få
              möjligheter att bättre se barnperspektivet i LSS.
            </seg>
          </u>
          <u>
            <seg>
              Allt detta kom därifrån, och det är nu utrullat och genomfört.
              Jag tror att det är på det sättet vi måste jobba nu.
            </seg>
          </u>
          <u>
            <seg>
              Agneta Luttropp har också, precis som jag, varit med och tagit
              del av vad de olika myndigheterna har gjort. Behovsbedömningsinstrumentet
              är klart. I betänkandet framgår också och finns beskrivet vad
              Försäkringskassan håller på med. I juni, om en dryg månad, kommer
              ISF att presentera sina uppföljningar av tvåårsomprövningarna.
              Det är även fler saker på gång.
            </seg>
          </u>
          <u>
            <seg>
              Min uppfattning är alltså att det nog trots allt är så här man
              långsiktigt måste jobba för att få hållbara lösningar, även om
              jag kan hålla med om att det ibland känns som att det går sakta.
            </seg>
          </u>
          <note type="speaker">
            Anf. 110 AGNETA LUTTROPP (MP) replik:
          </note>
          <u>
            <seg>
              Fru talman! För en person som behöver hjälp måste det vara otroligt
              frustrerande att ha rätt till hjälp och stöd men inte kunna nyttja
              den rätten. Det tror jag att många kan skriva under på.
            </seg>
          </u>
          <u>
            <seg>
              Om vi ser på det som har gjorts, till exempel om rikslika bedömningar,
              har man skrivit om det och haft med det i utredningen, och det
              har gått ut. Men vi vet ju att det inte är så.
            </seg>
          </u>
          <u>
            <seg>
              Barnperspektivet har också gått ut, och jag vet att jag påpekade
              både för Försäkringskassan och för Socialstyrelsen att man inte
              hade med barnperspektivet.
            </seg>
          </u>
          <u>
            <seg>
              När det gäller behovsinstrumentet har vi fortfarande inte riktigt
              sett något resultat av de, tror jag, sex försäkringskassor som
              har det.
            </seg>
          </u>
          <u>
            <seg>
              Dessa saker har skett, javisst, men hur det har hjälpt den enskilde
              vet vi ännu inte. Vi får verkligen hoppas på den utredning som
              vi ska få en första genomgång av i december.
            </seg>
          </u>
          <u>
            <seg>
              Jag kan meddela något som i alla fall gladde mig, och det kan
              ju glädja er också. Det är att yrkeshögskolan ska få 90 platser
              som är avsedda för personer med funktionsnedsättningar.
            </seg>
          </u>
          <note type="speaker">
            Anf. 111 KENNETH JOHANSSON (C) replik:
          </note>
          <u>
            <seg>
              Fru talman! Det som också har hänt är att inga besparingar är
              gjorda från politiskt håll när det gäller assistansen. Det är
              2425 miljarder som satsas. De behov som redovisas finansieras
              också. Det är rätt och riktigt. Det ska så vara.
            </seg>
          </u>
          <u>
            <seg>
              Det finns också en mycket bra och kvalitativt hög verksamhet
              som bedrivs varje dag, varje natt, ofta 24 timmar om dygnet av
              utomordentligt duktiga personliga assistenter och andra. Ibland
              när vi diskuterar problem och utmaningar, som vi ska göra, tycker
              jag ändå att vi glömmer att det görs så väldigt mycket positivt.
              Det är så oerhört många personer som ges möjligheter att leva
              som andra, vilket är LSS intention.
            </seg>
          </u>
          <u>
            <seg>
              Låt oss alltså även skänka en tanke till alla de insatserna,
              för jag tycker att de är väldigt viktiga.
            </seg>
          </u>
          <u>
            <seg>
              Jag tror att Agneta Luttropp och jag i grunden är väldigt överens
              om att vi gemensamt ska hitta lösningar som gör att vi med gott
              samvete kan säga att vi i de beslut vi tar ska hålla fanan högt
              när det gäller personlig assistans och LSS i sin helhet och fortsatt
              värna utvecklingen.
            </seg>
          </u>
          <note type="speaker">
            Anf. 112 MARGARETA B KJELLIN (M):
          </note>
          <u>
            <seg>
              Fru talman! För nästan 20 år sedan införde den dåvarande borgerliga
              regeringen en fantastisk lag. Det var en lag som förändrade livet
              för personer med funktionsnedsättningar: lagen om stöd och service
              till personer med funktionshinder.
            </seg>
          </u>
          <u>
            <seg>
              Den lagen är unik, och det var en borgerlig regering som införde
              den. Den lagen skapar möjligheter för människor att leva ett liv
              nästan som alla andra, kanske inte riktigt i alla fall men på
              ett så jämlikt sätt som det är möjligt.
            </seg>
          </u>
          <u>
            <seg>
              Jag tror knappt att dåtidens riksdagsledamöter kunde ana vilken
              frihet denna lag skulle skapa. Eftersom det har varit på tapeten
              kan jag tillägga att det var en hög företrädare inom funktionshindersrörelsen
              som sade att dagens arbetsmarknadsminister Hillevi Engström har
              gjort mer för att få människor med funktionshinder i arbete än
              vad alla samlade arbetsmarknadsministrar har gjort tidigare. Det
              gäller till exempel det som Agneta Luttropp tog upp om platser
              inom folkhögskola och annat. Det har en stor betydelse.
            </seg>
          </u>
          <u>
            <seg>
              Förra hösten deltog jag tillsammans med Lennart Axelsson i en
              konferens i FN om mänskliga rättigheter för personer med funktionsnedsättningar.
              Det är med stolthet jag konstaterar att alliansregeringen ratificerat
              den deklarationen. Det är också med stolthet jag kan säga att
              det var 1993 som Sveriges dåvarande borgerliga regering antog
              FN:s standardregler.
            </seg>
          </u>
          <u>
            <seg>
              Sammanfattningsvis kan man säga att de radikala, stora stegen
              inom funktionshinderspolitiken har tagits av de borgerliga regeringarna.
              Det var också mycket tydligt när jag var i FN hur revolutionerande
              lagen om stöd och service är. I andra länder bygger man upp institutioner,
              något som vi lade ned i början av 90-talet. Där bygger man nu
              institutioner i stället för att de här människorna ska leva gömda
              och glömda. Den tiden har vi passerat i Sverige. Världen kommer
              efter och Sverige går före.
            </seg>
          </u>
          <u>
            <seg>
              Fortfarande, fru talman, återstår mycket. Det gäller att arbeta
              vidare med tillgängligheten i samhället, framför allt att öka
              kunskapen och påverka attityder. Det kan handla om att inte anlägga
              en handikapparkering i sluttande plan eller att människor lär
              sig att ett hinder för synskadade är när man parkerar cyklar utmed
              väggar i gatumiljön.
            </seg>
          </u>
          <u>
            <seg>
              Jag har vandrat i alla tio kommunerna i mitt hemlän Gävleborg
              och tittat över vad man behöver göra för tillgängligheten. Det
              är tydligt att det finns en stor kunskap i kommunerna om att underlätta
              för personer med rörelsenedsättningar. Det är sämre när det gäller
              syn- och hörselnedsättningar. Även när det gäller allergier behöver
              kunskapen ökas både hos kommunens tjänstemän och förtroendevalda
              men också hos allmänheten.
            </seg>
          </u>
          <u>
            <seg>
              De flesta ser och vet när man inte kan ta sig fram när man använder
              rullstol, men få tänker på svårigheterna att inte se och höra,
              problem att gå förbi en parfymbutik eller att man pratar över
              huvudet på människor med olika former av problem, allt det som
              gör att man inte kan leva som andra, att man inte respekteras
              som andra.
            </seg>
          </u>
          <u>
            <seg>
              Många av de delarna kan faktiskt ingen lagstiftning i världen
              göra någonting åt. Det handlar om kunskap hos enskilda människor.
              Det är det som gör skillnaden. Därför är det så fantastiskt med
              myndigheten Handisam som har ett särskilt uppdrag som ska leda
              till ökad kunskap och förståelse för olika problem man som en
              person med funktionsnedsättning kan uppleva.
            </seg>
          </u>
          <u>
            <seg>
              Något som jag också har sett när jag har varit ute i länet är
              att när landstinget ska minska sina kostnader drar man in till
              exempel servicediskar. Det försvårar för många människor som har
              funktionsnedsättningar, både yngre syn- och hörselskadade och
              äldre människor. Det är viktigt att de offentliga aktörerna förstår
              effekterna av alla åtgärder som man vidtar, att man har rätt glasögon
              på sig och använder sina kunskaper. Att göra Sverige till ett
              enklare land att leva i görs bäst genom att vi alla ökar vår kunskap
              om vad som behöver åtgärdas och sedan åtgärdar bristerna.
            </seg>
          </u>
          <u>
            <seg>
              Det stora samtalsämnet under de senaste åren har varit assistansreformen
              och dess tillämpning. När den förra socialdemokratiska regeringen
              tillsatte en översyn av LSS-reformen, som Kenneth Johansson har
              beskrivit, gavs flera direktiv. Ett av dem har fått särskilt stora
              följdverkningar. Det var att bedömningen av assistansbehovet skulle
              vara likvärdig över hela landet. Det är svårt att inte sympatisera
              med det men det fick till följd att Försäkringskassan gjorde en
              översyn av sina rutiner. Det betydde att några fick en mer generös
              bedömning och andra en mer restriktiv. Utifrån det kom diskussionen
              om behovsbedömningsinstrumentet.
            </seg>
          </u>
          <u>
            <seg>
              Först var det stora protester och många integritetskränkande
              frågor, men slutligen blev funktionshindersrörelsen och Försäkringskassan
              överens. Jag har stora förhoppningar om att instrumentet ska göra
              att behovsbedömningen både är och upplevs som mer rättssäker.
              Det var vad tillkännagivandet handlade om 2009. Då hade vi inte
              haft den nya lagändringen. När vi diskuterar detta ska vi veta
              vad det handlade om. Det behovsbedömningsinstrumentet har Försäkringskassan
              sagt att de inte behöver något regeringsbeslut eller riksdagsbeslut
              för att använda. Det är bara för dem att använda.
            </seg>
          </u>
          <u>
            <seg>
              Vi har fått många rapporter om att människor upplever en starkt
              försämrad livssituation, och det tar vi på största allvar. Regeringsrätten,
              eller Högsta förvaltningsdomstolen, har tolkat lagen och det har
              fått till följd att många inte längre får assistans i den utsträckning
              som de har haft tidigare, enligt de rapporter vi har fått. Därför
              är det viktigt att veta vad som har hänt. Det är därför regeringen
              har gett Inspektionen för socialförsäkringen i uppdrag att redovisa
              på vilket sätt bedömningen har förändrats, både avseende nya bedömningar
              men också av tvåårsomprövningarna. Hur har verkligheten påverkats
              för de personer som är i behov av assistans? Det här är viktigt.
              Man måste ha det klarlagt innan man kan ta ställning till de förändringar
              som behöver göras, om det behöver göras några. Det går inte att
              hugga i luften i en förändrad situation som ska leda till en lag.
            </seg>
          </u>
          <u>
            <seg>
              I det här motionsbetänkandet finns det också andra motioner.
              Ett område gäller glasögon. Här är det viktigt att landstinget
              tar det ansvar de har när det gäller hjälpmedel. Det behövs en
              kartläggning, och regeringen har sagt att det ska ske. Jag ser
              fram emot den presentationen.
            </seg>
          </u>
          <u>
            <seg>
              Utskottet har lyssnat både till Socialstyrelsen och till Försäkringskassan.
              Vi har lyssnat på utredningen om fusk inom assistansersättningen.
              Fusk är aldrig acceptabelt, men allt är inte fusk. Det ligger
              ibland också felaktiga bedömningar till grund för fel beslut och
              därmed ett överutnyttjande. Det ska ingen enskild person lastas
              för.
            </seg>
          </u>
          <u>
            <seg>
              Dessutom har utskottet lyssnat till myndigheten Handisam och
              företrädare för handikappförbunden. Jag har dessutom personligen
              träffat företrädare för flera föreningar inom funktionshindersrörelsen.
              Alla dessa möten ger en verklighetsbild som stärker det fortsatta
              arbetet, och vi i alliansregeringen står bakom intentionerna i
              LSS. Jag arbetar vidare för att göra ett bra land, det vill säga
              Sverige, ännu bättre att leva i för personer med olika former
              av funktionsnedsättning, både nationellt och regionalt och lokalt.
            </seg>
          </u>
          <note>
            Mot den bakgrunden, fru talman, yrkar jag bifall till förslaget
            i socialutskottets betänkande SoU13.
          </note>
          <note type="speaker">
            Anf. 113 LENNART AXELSSON (S) replik:
          </note>
          <u>
            <seg>
              Fru talman! Jag kan inte låta bli att hålla fast lite grann vid
              den nyhet som Kenneth Johansson släppte i replikskiftet och även
              i anförandet, att vi nu kommer att få ett förslag om att bristande
              tillgänglighet ska komma in i diskrimineringslagstiftningen.
            </seg>
          </u>
          <u>
            <seg>
              Jag fick ett besked om att det i arbetsmarknadsutskottet, eftersom
              det här är en fråga som inte socialutskottet behandlar utan det
              är arbetsmarknadsutskottet som har hand om den, nu finns en reservation
              från Miljöpartiet, Vänsterpartiet och Socialdemokraterna som Alliansen
              har sagt nej till som handlar just om detta. Det vore lite spännande
              att få veta när i tid som det är tänkt. Det borde rimligtvis handla
              om en proposition och inte att man svarar på en motion från något
              annat parti.
            </seg>
          </u>
          <u>
            <seg>
              Eftersom Margareta B Kjellin tillhör det största partiet i Alliansen
              förutsätter jag att även hon känner till när det här kommer upp.
              Min första fråga handlar om det, och jag nöjer mig med det så
              länge.
            </seg>
          </u>
          <note type="speaker">
            Anf. 114 MARGARETA B KJELLIN (M) replik:
          </note>
          <u>
            <seg>
              Fru talman! Det är precis som det har beskrivits tidigare av
              Kenneth Johansson att vi jobbar intensivt på att få till stånd
              en sådan här lagstiftning. Vi vet att ni också försökte och inte
              lyckades med den delen. Det är ju så otroligt viktigt.
            </seg>
          </u>
          <u>
            <seg>
              När vi fick makten 2006 såg vi att det som hade gjorts på tillgänglighetsområdet
              sedan 2000, när man hade bestämt att man skulle göra Sverige tillgängligt,
              inte räckte särskilt långt. Då startade vi direkt med att intensifiera
              det arbetet genom att tillsätta tvärgrupper mellan de olika departementen
              för att se till att ge uppdragen till länsstyrelserna att skapa
              en tillgänglighet i Sverige. Det är otroligt viktigt var man börjar.
            </seg>
          </u>
          <u>
            <seg>
              Den dagen vi har en lagstiftning på plats börjar ett stort arbete.
              Vi har redan börjat arbetet med att göra Sverige mer tillgängligt
              genom de åtgärder vi har vidtagit innan det ens har kommit in
              i lagstiftningen. Oavsett datum när den lagen kommer handlar det
              om att det måste ske en förändring i människors huvuden när det
              gäller hur man ser på det här. Man måste förändra samhället.
            </seg>
          </u>
          <u>
            <seg>
              När jag är ute och tittar på vad som händer i socialdemokratiskt
              styrda kommuner och landsting ser jag att man inte verkställer
              det uppdrag man har fått från regeringen. Det gäller både från
              den gamla socialdemokratiska regeringen och från den nuvarande
              regeringen. Det går för långsamt. Ingen lag i världen hjälper
              om man inte gör verkstad.
            </seg>
          </u>
          <u>
            <seg>
              Den tiden kommer. Jag är glad att vi har börjat arbetet med att
              verkställa en lag som ännu inte är på plats.
            </seg>
          </u>
          <note type="speaker">
            Anf. 115 LENNART AXELSSON (S) replik:
          </note>
          <u>
            <seg>
              Fru talman! Det var ungefär som jag trodde, nämligen att Margareta
              B Kjellin kände inte till detta heller. Det är ändå en framgång
              att ordföranden i socialutskottet vet om att lagstiftningen snart
              är på plats och att han kommer att informera Margareta B Kjellin
              senare.
            </seg>
          </u>
          <u>
            <seg>
              Jag tror inte att så många är överens om att tillgänglighetsarbetet
              har intensifierats. Jag tror att Margareta uttryckte det så. De
              allra flesta anser att det vi hade hunnit med fram till 2010,
              första avstämningen, imponerar inte på något sätt. Även om det
              har skett ett antal framsteg inom olika områden finns det otroligt
              mycket mer att göra. Fler insatser kan göras för att det ska gå
              fortare. Vi är inte oskyldiga på den punkten. Det kan jag hålla
              med om. Vi borde ha gjort mer själva. Men nu har ni haft makten
              i sex år, och det blir nästan lite patetiskt när ni i anförande
              efter anförande, replik efter replik, hänvisar till något som
              skedde innan ni fick makten.
            </seg>
          </u>
          <u>
            <seg>
              När börjar egentligen ert ansvar att gälla? Det låter inte som
              att ni kommer att ta något ansvar för det ni har eller inte har
              åstadkommit utan att ni hela tiden hänvisar till vad vi gjorde
              eller inte gjorde under tolv år.
            </seg>
          </u>
          <u>
            <seg>
              Jag har en fråga till Margareta B Kjellin. Kenneth Johansson
              var nöjd med det regeringen hittills har åstadkommit på området.
              Är Margareta lika nöjd som Kenneth?
            </seg>
          </u>
          <note type="speaker">
            Anf. 116 MARGARETA B KJELLIN (M) replik:
          </note>
          <u>
            <seg>
              Fru talman! Kenneth Johansson behöver inte informera mig extra.
              Jag vet att arbetet pågår, men det betyder inte att jag vet klockslaget
              när det kommer på plats i kammaren.
            </seg>
          </u>
          <u>
            <seg>
              Den dåvarande socialdemokratiska regeringen beslöt 2000 att Sverige
              skulle vara tillgängligt 2010. Ingenting hade hänt 2006. Ni tog
              sex år av de tio. Vi fick börja nästan från noll 2006. Vi kan
              inte åstadkomma mer på fyra år än vad ni gjorde på sex, men vi
              gjorde det faktiskt. Vi tillsatte statssekreterargruppen. Vi gav
              uppdragen till länsstyrelserna att verkställa målen på golvet.
              Det är inte lätt för vare sig den här regeringen eller länsstyrelserna
              att få de socialdemokratiskt styrda kommunerna och landstingen
              att inrätta sig efter något de inte vill göra.
            </seg>
          </u>
          <u>
            <seg>
              Det finns otroligt mycket kvar att göra. Resultatet av den vandring
              jag har gjort i Gävleborgs län kommer jag att skicka till alla
              de socialdemokratiska kommunstyrelserna och landstingsstyrelsen
              för att peka på vad som kan göras på ett enkelt sätt. Så kan vi
              alla göra. Då kan vi få ett tillgängligt Sverige utan hjälp av
              en lagstiftning.
            </seg>
          </u>
          <u>
            <seg>
              Jag säger som Kenneth Johansson, nämligen att jag inte är nöjd
              förrän allt fungerar utmärkt. Nu är det inte så enkelt. Vare sig
              man befinner sig i sjukvård, omvårdnad eller utövar funktionshinderspolitik
              händer saker vi inte vill ska hända. Jag är mycket missnöjd med
              effekten av Regeringsrättens dom. Men det är otroligt viktigt
              att ha rätt underlag om lagen ska ändras på rätt sätt. Kenneth
              Johansson poängterade tydligt att han inte heller var nöjd. Det
              är inte riktigt sjyst av Lennart Axelsson att lägga ord i munnen
              på oss som ingen av oss har uttalat.
            </seg>
          </u>
          <note type="speaker">
            Anf. 117 EVA OLOFSSON (V) replik:
          </note>
          <u>
            <seg>
              Fru talman! Jag skulle vilja ha ett besked av Margareta B Kjellin
              om en lagstiftning som gäller bristande tillgänglighet som diskrimineringsgrund
              är en prioriterad fråga för Moderaterna. När jag hör Margareta
              B Kjellin tala låter det som att lagstiftning inte är så viktigt,
              utan det viktiga är att man gör något lokalt. Margareta hänvisar
              till kommuner och landsting som är socialdemokratiskt styrda.
              Har de borgerliga kommunerna och landstingen över lag ett strålande
              tillgänglighetsarbete? Finns det inga problem i dem? Jag frågar
              eftersom Margareta bara nämner de socialdemokratiska.
            </seg>
          </u>
          <u>
            <seg>
              En lagstiftning gör faktiskt att tänkesätt förändras, att människor
              tänker till och ändrar värderingar. En lagstiftning sätter normen
              att samhället ska vara tillgängligt för människor med funktionsnedsättning.
              Det är inte så att det är helt omöjligt med en sådan lagstiftning.
              Vårt grannland Norge har en sådan lagstiftning. Jag vill veta
              om det här är en viktig fråga för Moderaterna eller om det är
              en lätt känslomässig fråga, som jag tror att Fredrik Reinfeldt
              sade vid något tillfälle.
            </seg>
          </u>
          <u>
            <seg>
              Vänsterpartiet har föreslagit att i stället för ROT för att göra
              om villor skapa ett tillgänglighets-ROT där pengar satsas för
              att få kommuner och även kaféer, restauranger och småföretag att
              göra sina lokaler tillgängliga. När jag hör Margareta tala låter
              det som att det bara handlar om kommuner och landsting. Men det
              handlar om att kunna komma in på en restaurang, i en affär, i
              alla apotek, att ta del av kulturliv som inte är kommunalt. Det
              finns en mängd saker som inte är tillgängliga. Därför måste förslagen
              gälla mer än kommuner och landsting. Därför krävs en lagstiftning.
              Är det en viktig fråga för Moderaterna? Driver ni på eller stoppar
              ni?
            </seg>
          </u>
          <note type="speaker">
            Anf. 118 MARGARETA B KJELLIN (M) replik:
          </note>
          <u>
            <seg>
              Fru talman! Jag ska påminna Eva Olofsson om att det är under
              den borgerliga regeringen med moderata statsministrar som vi har
              infört lagarna om tillgänglighet och lagen om stöd och service.
              Att påstå att det är fråga om något annat är lite förmätet.
            </seg>
          </u>
          <u>
            <seg>
              Det är klart att lagar kan ändra tänkesätt. Det är vitsen med
              departementsskrivelser och andra skrivelser. Det gjorde redan
              den förra socialdemokratiska regeringen. Menar Eva Olofsson att
              uttalandena om att göra Sverige tillgängligt till 2010 saknar
              betydelse om det inte finns en lagstiftning? Det är klart att
              det inte är så. Det är klart att det har betydelse med en lagstiftning,
              men det viktiga är vad man gör.
            </seg>
          </u>
          <u>
            <seg>
              Att jag nämner socialdemokratiskt styrda kommuner och landsting
              beror på att jag tyvärr kommer från röda Gävleborg där de flesta
              kommuner är socialdemokratiskt styrda. Landstinget har alltid
              varit styrt av socialdemokrater. Tyvärr har jag inte haft makten
              att påverka. Vi har stundtals regerat tillsammans med Miljöpartiet
              i Hudiksvall, men inte före 2010. Mellan 1994 och 2010 var kommunen
              socialdemokratiskt styrt.
            </seg>
          </u>
          <u>
            <seg>
              Under hela perioden med diskussionerna om tillgänglighet är det
              ert styre jag har mött ute i kommunerna, det vill säga Socialdemokraterna
              och Vänsterpartiet. Och de har inte riktigt tagit frågorna på
              allvar.
            </seg>
          </u>
          <u>
            <seg>
              Det hände faktiskt någonting med den nya regeringen 2006 när
              besluten fattades och man lade ut frågorna på länsstyrelserna.
              En strategi med konkreta mål och praktiska och faktiska åtgärder
              lades fram. Handisam fick uppdraget att ändra attityder och värderingar.
            </seg>
          </u>
          <u>
            <seg>
              Nog måste Eva Olofsson hålla med om att attityder och värderingar
              hos människor har betydelse. Det är det som är verkstaden. Det
              är där verkligheten befinner sig.
            </seg>
          </u>
          <note type="speaker">
            Anf. 119 EVA OLOFSSON (V) replik:
          </note>
          <u>
            <seg>
              Fru talman! Jag fick inget svar på om en tillgänglighetslagstiftning
              är en prioriterad fråga för Moderaterna av Margareta B Kjellin.
              Jag får väl ställa frågan igen.
            </seg>
          </u>
          <u>
            <seg>
              Jag vill fråga Margareta B Kjellin om personlig assistans. Vi
              är överens om att vi inte gillar regeringsrättsdomen. Jag har
              hört Margareta säga det flera gånger. Det är ingen annan som kan
              ändra den än vi politiker. Måste inte målet vara att ändra den
              om inte det ska hända som hände den 30-åriga kvinnan i Gävle och
              läkarsekreteraren som jobbade vid Karolinska? De är nu långtidssjukskrivna
              respektive förtidspensionerade. Det borde vara dyrt mycket dyrare
              än en fungerande personlig assistans. De hade jobb. De gjorde
              en insats. De fick en lön. De betalade skatt. De mådde säkert
              bra av att ha jobb. De hade personliga assistenter, det vill säga
              människor som också fick jobb och betalade skatt.
            </seg>
          </u>
          <u>
            <seg>
              Man pratar ofta om kostnaderna för personlig assistans. Men om
              man ser vad det skulle kosta när den inte fungerar och vad det
              kostar att krascha människors liv och rent samhällsekonomiskt
              på olika plan, är frågan om man inte ska sluta att tala om personlig
              assistans som så förfärligt dyr och se på vad den genererar i
              att människor kan jobba, kan vara ute i samhällslivet, kan studera
              för att senare få jobb, kan vara bra föräldrar.
            </seg>
          </u>
          <u>
            <seg>
              Finns det inte utifrån detta anledning att lyfta fram det här
              perspektivet? Vi ska begränsa fusket, självklart, både det som
              är rent kriminellt och det som människor gör. Det finns heller
              ingen anledning att riskkapitalbolag ska tjäna skjortan på personlig
              assistans. Skulle vi inte lyfta fram det samhällsekonomiskt lönsamma
              i den personliga assistansen också?
            </seg>
          </u>
          <note type="speaker">
            Anf. 120 MARGARETA B KJELLIN (M) replik:
          </note>
          <u>
            <seg>
              Fru talman! Jag blir nästan betryckt. Jag kan inte svara mer
              tydligt än att vi har haft två moderata statsministrar som har
              varit med och genomdrivit lagstiftning för att underlätta för
              personer med funktionsnedsättning och öka tillgängligheten i samhället.
              Om det inte är att prioritera frågan vet jag inte hur jag ska
              kunna säga det. Självklart är det en prioriterad fråga! Det är
              en del av mänskligheten som måste komma till.
            </seg>
          </u>
          <u>
            <seg>
              Det kan vara lätt att säga. Vi är helt överens om Regeringsrättens
              dom, men ska lagen ändras måste det finnas ett underlag så att
              vi vet på vilket sätt vi ska ändra den. Annars blir det som ni
              brukar säga, att vi gör fort och fel. Vi vill inte göra fort och
              fel. Den här reformen är för viktig för att vi ska göra fel. Vi
              har inte råd med det. Vi måste göra rätt.
            </seg>
          </u>
          <u>
            <seg>
              Då måste vi ta fram underlag. Vi måste veta vad som har hänt
              med människor som inte längre har personlig assistans. Får de
              andra insatser? Hur ser deras vardag ut? Jag beklagar djupt de
              människor som inte kommer till arbete eftersom den här regeringen
              prioriterar arbete även för personer med funktionsnedsättning.
              Vi säger att vi inte ska låsa in dem bara i daglig verksamhet,
              utan det ska finnas en möjlighet att vara ute på den generella
              arbetsmarknaden. Vi har vidtagit en massa åtgärder. Som jag sade
              tidigare: Betyget är att denna arbetsmarknadsminister har gjort
              mer än samtliga tillsammans tidigare i just den frågan. Det är
              en bedömning från Funktionshindersrörelsen.
            </seg>
          </u>
          <u>
            <seg>
              Då vore det otroligt konstigt om ni skulle tycka att det här
              var fel. Det är klart att ni tycker att det är fel! Det kan inte
              vara rätt när människor som har förmåga till arbete inte får möjlighet
              att arbeta. Men vi måste ha rätt underlag. Jag tror att Eva Olofsson
              har varit så länge i Sveriges riksdag att hon vet att man måste
              ha ett underlag innan man fattar beslut om lagstiftning.
            </seg>
          </u>
          <note type="speaker">
            Anf. 121 MARIA LUNDQVIST-BRÖMSTER (FP):
          </note>
          <u>
            <seg>
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
          </u>
          <u>
            <seg>
              Som så många har sagt före mig är det här ett mycket viktigt
              betänkande, som utskottet verkligen har lagt ned oerhört mycket
              kraft och tid på att bereda. Socialstyrelsen, Försäkringskassans
              generaldirektör och företrädare för handikapporganisationerna
              har varit i utskottet för att ventilera olika frågor i betänkandet.
              Det har i huvudsak handlat om det nya behovsbedömningsinstrumentet
              inför beslut om assistans och den personliga assistansen över
              huvud taget. Susanne Billum, utredare av betänkandet Åtgärder
              mot fusk och felaktigheter med assistansersättning , har också
              besökt utskottet.
            </seg>
          </u>
          <u>
            <seg>
              Herr talman! Jag kommer att fokusera på några mycket angelägna
              områden i betänkandet, nämligen funktionshinderspolitikens inriktning,
              tillgänglighet och den personliga assistansen.
            </seg>
          </u>
          <note>
            Många viktiga steg har tagits av alliansregeringen, har vi fått
            höra i tidigare inlägg. FN:s konvention om rättigheter för personer
            med funktionsnedsättning undertecknades av Sverige den 30 mars
            2007. Den trädde i kraft den 14 januari 2009. Förra året i januari
            lämnade Sverige sin första rapport till FN:s kommitté. I den redovisar
            regeringen hur arbetet har gått med att verkställa sina skyldigheter
            enligt konventionen och om framsteg som uppnåtts.
          </note>
          <u>
            <seg>
              Regering och riksdag har också följt upp den nationella handlingsplanen
              för funktionshinderspolitiken Från patient till medborgare och
              tagit en strategi framåt.
            </seg>
          </u>
          <u>
            <seg>
              Vi har också fastställt inriktningsmål inom nio prioriterade
              områden: arbetsmarknad, socialpolitik, utbildning, transport,
              it, ökad fysisk tillgänglighet, rättsväsen och folkhälsa samt
              kultur, där både medier och idrott ingår. Det har vi gjort för
              att förtydliga arbetet inom funktionshinderspolitiken. För att
              ytterligare få kraft i arbetet för att driva funktionshinderspolitiken
              framåt har man dessutom gett i uppdrag till olika statliga myndigheter
              att lämna förslag till delmål inom sina verksamhetsområden för
              perioden 20112016. Sedan har vi i riksdagen också tagit en strategi
              för genomförandet av denna politik.
            </seg>
          </u>
          <u>
            <seg>
              Herr talman! Mycket har hänt, men det återstår en del att göra.
              Arbetet med strategin ska årligen redovisas i vår budgetproposition,
              och det känns mycket bra att vi synliggör regeringens arbete kring
              funktionshinderspolitiken i vår budget. När man jobbar med funktionshindersfrågorna
              får man inte jobba i stuprör, utan man måste jobba på bredden.
            </seg>
          </u>
          <u>
            <seg>
              Herr talman! För att nå målen för politiken ska fokus särskilt
              inriktas på rätten till full delaktighet i samhället för personer
              med funktionsnedsättningar. Man ska förebygga och bekämpa diskriminering
              och ge barn och ungdomar samt vuxna med funktionsnedsättning förutsättningar
              att leva självständigt och själva bestämma över sina liv.
            </seg>
          </u>
          <u>
            <seg>
              När det gäller tillgänglighetsarbetet tog regeringen fram en
              strategi i samverkan med SKL, enkelt avhjälpt, som den kallades.
              Tre prioriterade områden fastslogs, nämligen tillgänglig kollektivtrafik,
              tillgänglig statsförvaltning och enkelt avhjälpta hinder. Tillgänglighetsarbetet
              är ständigt pågående det får aldrig stanna av. Myndigheten Handisam
              har ett speciellt övergripande ansvar för arbetet och följer kommuner
              och myndigheter i tillgänglighetsarbetet. Det går inte fort, men
              tillgängligheten har sakta förbättrats och framför allt för personer
              med nedsatt rörelseförmåga. Däremot har det visat sig vara svårare
              för personer med synnedsättningar, allergier, hörselnedsättningar
              och kognitiva funktionsnedsättningar att uppleva att tillgängligheten
              har förbättrats. Här måste arbetet intensifieras.
            </seg>
          </u>
          <u>
            <seg>
              När vi ändå pratar om tillgänglighet, herr talman, vill jag passa
              på att understryka att vi i Folkpartiet anser att det är en självklarhet
              att bristande tillgänglighet ska ses som diskriminering.
            </seg>
          </u>
          <u>
            <seg>
              Herr talman! Till sist kommer vi in på det område som utskottet
              lade ned extra mycket tid på, och det rör LSS och rätten till
              assistans. Förre folkpartiledaren och tidigare ministern Bengt
              Westerberg genomdrev 1993 denna genomgripande reform. Helt plötsligt
              kunde personer med mer omfattande och varaktig funktionsnedsättning
              ta makten över sina egna liv, påverka, känna delaktighet och leva
              självständigt. Skälen för en rättighetslagstiftning har inte ändrats.
              De är lika viktiga i dag som de var den 1 januari 1994 då lagen
              trädde i kraft. Vi ska komma ihåg att LSS är ett komplement till
              och inte en ersättning för annan service som ges via annan lagstiftning,
              till exempel hälso- och sjukvårdslagen, socialtjänstlagen, skollagen
              med mera. Lagstiftaren gjorde det tydligt att för att lagens syfte
              ska kunna uppfyllas kan lagen inte innehålla för mycket detaljregleringar
              eftersom människor är olika.
            </seg>
          </u>
          <u>
            <seg>
              Herr talman! Förhållanden och önskemål är olika i olika familjer.
              Assistansanvändare är personer med funktionsnedsättningar de är
              inte funktionsnedsättningar.
            </seg>
          </u>
          <u>
            <seg>
              Men så kom domen 2009 som många har tagit upp i sina anföranden,
              en regeringsrättsdom som gjorde en restriktiv bedömning av vad
              som ska anses som grundläggande behov och som har snävat in tolkningen
              av LSS i rättspraxis.
            </seg>
          </u>
          <u>
            <seg>
              Herr talman! Utskottet tar detta på största allvar. Intentionerna
              i LSS-reformen måste upprätthållas. Det är därför angeläget att
              arbetet kring den personliga assistansen påskyndas. Inspektionen
              för socialförsäkringen håller på att granska tvåårsomprövningarna
              inom assistansersättningen och tittar på om och hur Försäkringskassan
              levt upp till det lagstadgade kravet på omprövningar. De tittar
              också på om beslutsunderlaget till omprövningarna håller tillräckligt
              god kvalitet. En rapport kommer i juni 2012. Utöver det har regeringen
              gett ISF ett uppdrag där de ska bedöma orsakerna till utfallet
              av Försäkringskassans beslut om assistansersättning, analysera
              utfallet och göra en analys av orsakerna till utvecklingen av
              personlig assistans. ISF ska också analysera vad som händer för
              den enskilde när timmarna förändras.
            </seg>
          </u>
          <u>
            <seg>
              Herr talman! Utskottet är tydligt med att vi vill att ISF ska
              delredovisa sina slutsatser senast i december 2012. Sedan ska
              regeringen skyndsamt återkomma med en bedömning av eventuellt
              behov av åtgärder för att upprätthålla intentionerna i LSS. Det
              är viktigt att brukarorganisationerna får medverka i detta uppdrag,
              för deras erfarenheter och synpunkter är oerhört värdefulla.
            </seg>
          </u>
          <u>
            <seg>
              Herr talman! Till sist: Jag och Folkpartiet får många signaler
              från brukarorganisationerna och enskilda om hur en snävare tolkning
              av de grundläggande behoven hos Försäkringskassan har drabbat
              enskilda människor med grava och svåra funktionsnedsättningar.
              Vi är bekymrade och vill därför så snabbt som möjligt få fram
              fördjupande faktaunderlag om utvecklingen när det gäller personlig
              assistans. Det ger oss som beslutsfattare ett underlag för bedömning
              av om lagändringar krävs för att upprätthålla intentionerna i
              LSS. Det är därför bra att vi i utskottet har fått till en så
              kraftfull skrivning i betänkandet.
            </seg>
          </u>
          <note type="speaker">
            Anf. 122 EVA OLOFSSON (V) replik:
          </note>
          <u>
            <seg>
              Herr talman! Det är välgörande att Maria Lundqvist-Brömster är
              så tydlig med att det ska till en lagstiftning om bristande tillgänglighet
              och diskriminering. Jag har också hört Erik Ullenhag, folkpartist
              och ansvarig minister, säga att det är vad man vill. Jag har också
              hört honom vädja till funktionshindersrörelsen att driva ett aktivt
              opinionsarbete så att det blir verklighet.
            </seg>
          </u>
          <u>
            <seg>
              I stället för att fråga vad du tycker i den här frågan tänker
              jag ta upp frågan om ledsagarservice med dig.
            </seg>
          </u>
          <u>
            <seg>
              Vi har fått tydliga signaler från Synskadades Riksförbund om
              att allt fler människor som är gravt synskadade eller blinda inte
              får ledsagarservice. Socialstyrelsens rapporter har också visat
              på att det ser väldigt olika ut och att det fattas riktlinjer
              beroende på vilken kommun man bor i. Vissa kommuner tar ut väldigt
              höga avgifter så att det blir riktigt ekonomiskt kännbart. I andra
              kommuner är det gratis. Och så har vi kommunerna som tycker att
              man inte bara ska betala sin egen kostnad om man till exempel
              ska ta del av kulturarrangemang eller sportarrangemang utan också
              betala sin ledsagares kostnad. Vi vet att många människor med
              funktionsnedsättning har en ganska skraltig ekonomi.
            </seg>
          </u>
          <u>
            <seg>
              Jag skulle därför vilja veta vad Folkpartiet vill göra för att
              vi ska få en ledsagarservice som fungerar. Människor ska inte
              utestängas från möjligheten att leva ett självständigt liv, ta
              del av livet, promenera, träffa vänner, tal del av kultur och
              annat viktigt på grund av att de till exempel inte kan betala
              en hög avgift.
            </seg>
          </u>
          <note type="speaker">
            Anf. 123 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! Det är väldigt svårt och tufft för dem som har behov
              av ledsagarservice. Jag känner väl igen problematiken.
            </seg>
          </u>
          <u>
            <seg>
              Eva Olofsson frågar vad Folkpartiet tycker. Folkpartiet har inte
              tagit ställning till något nationellt lagförtydligande. Det som
              jag tycker är viktigt är att SKL, som är den övergripande organisationen,
              ser till att samråda med kommunerna och landstingen, framför allt
              med kommunerna i det här fallet, för att försöka komma fram till
              hur man enhetligt ska kunna hantera de här frågorna.
            </seg>
          </u>
          <u>
            <seg>
              Sedan är det en gammal regeringsrättsdom som ligger gravt synskadade
              i fatet. De har svårt att få LSS, för de faller oftast under 20
              timmar, trots att det i förarbetena till LSS-lagstiftningen fanns
              sådana skrivningar som borde vara ganska självklara för dem som
              ska göra bedömningarna.
            </seg>
          </u>
          <u>
            <seg>
              I första hand tycker vi att man på frivillig väg ska hitta en
              samordning och samverkan så att det blir enhetliga bedömningar
              av ledsagarservicen. Det gäller både prissättning och handläggarnas
              kompetens.
            </seg>
          </u>
          <note type="speaker">
            Anf. 124 EVA OLOFSSON (V) replik:
          </note>
          <u>
            <seg>
              Herr talman! Om det är en dom som ligger de gravt synskadade
              i fatet kan man fundera på om det inte behövs annat än frivilliga
              överenskommelser. Men jag tycker att det skulle vara bra med nationella
              riktlinjer. Det skulle också vara bra om avgifterna reglerades
              på något sätt. Det skulle inte åsamka kommunerna stor skada om
              det blev tydligt att de inte får låta någon betala också för ledsagarens
              deltagande.
            </seg>
          </u>
          <u>
            <seg>
              Jag skulle också vilja ta upp frågan om den personliga assistansen.
              Som alla har sagt var det Bengt Westerberg och den dåvarande regeringen
              som införde den med ett brett parlamentariskt stöd. Då får man
              hoppas på ett lika brett parlamentariskt stöd nu så att inte den
              personliga assistansen urholkas och människor förlorar den personliga
              assistansen.
            </seg>
          </u>
          <u>
            <seg>
              Vi har en regeringsrättsdom sedan 2009, som du mycket riktigt
              sade.
            </seg>
          </u>
          <u>
            <seg>
              RBU Riksförbundet för Rörelsehindrade Barn och Ungdomar Stiftarna
              av Independent Living i Sverige, Handikappförbunden som är en
              paraplyorganisation, Föreningen JAG, DHR Förbundet för ett samhälle
              utan rörelsehinder, Hjärnskadeförbundet Hjärnkraft, Personskadeförbundet
              RTP, Intressegruppen för assistansberättigade och redaktören för
              Fulldelaktighet.nu har i en debattartikel i dag på Newsmill vädjat
              till politikerna att rösta på reservationen. Vi kan inte vänta
              längre, därför att det är så många människor som nu drabbas och
              får sina liv förstörda genom att de förlorar assistansen.
            </seg>
          </u>
          <u>
            <seg>
              Visst, man ska ta reda på saker. Men vi har väntat på rapporter
              som kom i juni 2011 och i augusti 2011. Nu ska vi vänta på ytterligare
              rapporter, och sedan ska vi se om vi eventuellt behöver göra något.
              Under tiden är det väldigt många människor som drabbas, som inte
              kan gå till jobbet, vara föräldrar eller leva det liv de vill.
              Många har ångest av att behöva hamna i den situationen.
            </seg>
          </u>
          <note type="speaker">
            Anf. 125 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! När det först gäller nationella riktlinjer för ledsagare
              sitter man nu på departementet och analyserar Socialstyrelsens
              rapport. De har ändå satt pekfingret på bristerna, så vi får se
              var regeringen landar i tolkningen av det. Det är svårt att nu
              tala om vad vi får för synpunkter från regeringen. Än så länge
              är inte nationella riktlinjer något som är aktuellt för Folkpartiets
              del, men frågan bereds så vi får ta det i beaktande.
            </seg>
          </u>
          <u>
            <seg>
              När det gäller personlig assistans är det helt rätt som Eva Olofsson
              säger, att ingen vill att lagen ska urholkas. Vi tycker att det
              är viktigt att vi kan upprätthålla intentionerna. Personligen
              tror jag aldrig att vi kan komma ifrån att vi nog måste se över
              rättighetslagstiftningen för att kunna stärka den på det sätt
              som var meningen.
            </seg>
          </u>
          <u>
            <seg>
              Jag känner mig väldigt nöjd med utskottets ställningstagande.
              Jag har verkligen stött och blött det här under resans gång i
              utskottet, i beredning och tillsammans med mina allianskamrater.
            </seg>
          </u>
          <u>
            <seg>
              Jag var på ett besök på ett assistansföretag för ett tag sedan
              och kände då att det är mycket som vi behöver fördjupa oss i och
              analysera. Där togs upp bland annat tvåårsomprövningarna. Man
              berättade att man jobbade med ett ärende som skulle få sin tvåårsomprövning,
              och det hade gått tio år sedan det första beslutet fattades om
              att bevilja assistans. Och det var inte ovanligt i det länet att
              det kunde vara fem år mellan första beslutet och tvåårsomprövningen.
            </seg>
          </u>
          <u>
            <seg>
              Det finns en hel del saker att fundera på, även det här med aktiv
              tid som vi nu får höra att Försäkringskassan tittar så strikt
              på. Var kan gränsen gå för toalettbesök, är det vid sex gånger?
              Det finns alltså mycket att fundera på som är viktigt för att
              vi ska kunna få ett bra underlag till fortsatt hantering.
            </seg>
          </u>
          <note type="speaker">
            Anf. 126 LENNART AXELSSON (S) replik:
          </note>
          <u>
            <seg>
              Herr talman! Jag ska börja med att ge Margareta B Kjellin rätt
              i det hon sade om att jag kanske inte ska lägga ord i munnen på
              människor som inte kan försvara sig i replikskiften. Det är ju
              riktigt. Jag sade att Kenneth Johansson var helt nöjd med regeringens
              hantering av frågan, men det var nog inte riktigt så han uttryckte
              det. Han var väl i stort sett nöjd med hanteringen men däremot
              inte med utvecklingen inom LSS. Det är nog mer riktigt att uttrycka
              det på det viset.
            </seg>
          </u>
          <u>
            <seg>
              I det sammanhanget kan jag också passa på att fråga Maria Lundqvist-Brömster
              om hon känner sig tillfreds med regeringens hantering av frågan.
              Har man gjort allt vad man har kunnat för att se till att människor
              med funktionsnedsättning får det som de borde ha rätt till enligt
              den lagstiftning som kom till 1994?
            </seg>
          </u>
          <u>
            <seg>
              Sedan vet jag att Maria Lundqvist-Brömster ofta återkommer till
              att det var en folkpartistisk minister som genomförde LSS. För
              att komplettera historiebeskrivningen sade jag i mitt anförande
              att det var en socialdemokratisk socialminister som tillsatte
              utredningen som sedan ledde till LSS. Men att människor har gjort
              ett gott jobb tidigare gör ju inte att man kan luta sig tillbaka,
              utan man måste fortsätta att jobba och se till att de intentioner
              som fanns även fortsätter att gälla.
            </seg>
          </u>
          <note type="speaker">
            Anf. 127 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! Lennart Axelsson frågar om jag är nöjd. Jag säger
              precis som Kenneth Johansson: Jag är inte nöjd förrän jag ser
              att det blir en bra lösning på assistansen och att vi kan upprätthålla
              en god assistanslagstiftning med de intentioner vi har i lagstiftningen.
            </seg>
          </u>
          <u>
            <seg>
              Jag kan ibland känna viss frustration över att det ska ta så
              fruktansvärt lång tid. Det är min personliga känsla. Vi har satt
              tidsplanen i utskottet och att utskottet har tagit kommandot till
              en viss del känns positivt.
            </seg>
          </u>
          <u>
            <seg>
              När det gäller Bengt Westerberg och Bengt Lindqvist, som jag
              var och lyssnade på när han kom med handikappreformen, är det
              bra att vi har sådana förebilder. Funktionshindersfrågorna får
              man alltid hålla levande. Det handlar om både rättighetslagstiftningen
              och tillgänglighetsfrågorna.
            </seg>
          </u>
          <note type="speaker">
            Anf. 128 LENNART AXELSSON (S) replik:
          </note>
          <u>
            <seg>
              Herr talman! När det gäller tillgänglighetsfrågorna har vi länge
              velat att bristande tillgänglighet ska komma in som en diskrimineringsgrund
              i lagstiftningen.
            </seg>
          </u>
          <u>
            <seg>
              Låt mig göra ett medskick till Erik Ullenhag som är partikamrat
              till Maria Lundqvist-Brömster och gratulera honom till att han
              tydligen har vunnit kampen inom Alliansen för att få igenom denna
              lagstiftning, för enligt de rapporter vi har fått från olika håll
              har det inte varit någon lätt kamp.
            </seg>
          </u>
          <u>
            <seg>
              Jag är verkligen nöjd och glad om det kommer en proposition inom
              kort som löser denna fråga, eftersom vi alla har uttryckt att
              det vore bra.
            </seg>
          </u>
          <note type="speaker">
            Anf. 129 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! När det gäller tillgänglighetsfrågorna tog jag upp
              flera områden som vi tar upp i betänkandet. Jag tycker att Alliansregeringen
              har drivit på bra i tillgänglighetsfrågorna med myndigheten Handisam,
              vilket känns positivt.
            </seg>
          </u>
          <u>
            <seg>
              Vad gäller frågan om huruvida bristande tillgänglighet ska vara
              diskriminering vet Lennart Axelsson Folkpartiets synpunkt. Jag
              ska hälsa Erik vad du har sagt.
            </seg>
          </u>
          <note type="speaker">
            Anf. 130 AGNETA LUTTROPP (MP) replik:
          </note>
          <u>
            <seg>
              Herr talman! Jag är också glad över det Maria har sagt om tillgänglighet
              och diskriminering. Det är också glädjande att vi kanske kommer
              till rätta med § 9 om det inte föreslås en tillräcklig förändring
              som gör det bättre.
            </seg>
          </u>
          <u>
            <seg>
              När jag talade med Kenneth tog jag upp att det hela tiden utreds,
              kartläggs, bereds och så vidare. Men ute på Mynttorget har vi
              ett stort gäng, och vi får mejl varenda vecka. Alla utredningar,
              kartläggningar och beredningar ger inget resultat till dem som
              behöver det. Min fråga är: Varför?
            </seg>
          </u>
          <note type="speaker">
            Anf. 131 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! Det var en bra fråga. Som jag tror att Kenneth Johansson
              också sade är det rollen man får spela när man sitter i majoritet.
              Det är mycket underlag, utredningar, uppdrag till myndigheter
              och återkopplingar. När man sitter i opposition är det lättare
              att känna att det inte händer något och att inget är på gång.
            </seg>
          </u>
          <u>
            <seg>
              Visst kan jag tycka att det går långsamt. Demokratin mal på,
              och det tar lång tid. Men ambitionerna för LSS-lagstiftningen
              finns hos alliansregeringen. Jag har läst interpellationsdebatterna
              och vad statsråden har sagt, och ingen vill försämra lagstiftningen.
              Det är viktigt att vi lever upp till intentionerna. Det är dock
              mycket utredningsarbete på vägen dit.
            </seg>
          </u>
          <u>
            <seg>
              Jag är ute mycket, och när jag senast i förra veckan träffade
              brukarorganisationerna berättade jag om utskottets ställningstaganden.
              De tyckte inte usch och fy, utan det som jag tog upp i ett annat
              replikskifte kom upp, nämligen att det finns saker när det gäller
              tvåårsomprövning och annat som kan vara bra att ha med sig när
              man tittar på ett lagförtydligande.
            </seg>
          </u>
          <note type="speaker">
            Anf. 132 AGNETA LUTTROPP (MP) replik:
          </note>
          <u>
            <seg>
              Herr talman! Lagen ska inte urholkas, säger Maria. Det är bra.
              Men den är urholkad, påstår jag.
            </seg>
          </u>
          <u>
            <seg>
              År 2010 gjorde man en av alla dessa kartläggningar som har gjorts.
              Där ser man differenserna i personkretsbedömningar eller, rättare
              sagt, rättighet till ledsagare. För att ha den rättigheten måste
              man höra till en av personkretsarna. Precis som Eva sade kan man
              vara blind men också både blind och rullstolsburen och ändå inte
              höra till personkrets 3. Vi är beredda att göra något åt det så
              att det blir klart och tydligt att är man blind eller gravt synskadad
              hör man till personkrets 3 och har rätt till LSS-insatser.
            </seg>
          </u>
          <u>
            <seg>
              Är Folkpartiet berett?
            </seg>
          </u>
          <note type="speaker">
            Anf. 133 MARIA LUNDQVIST-BRÖMSTER (FP) replik:
          </note>
          <u>
            <seg>
              Herr talman! Det väcktes motioner under allmänna motionstiden
              om det inte av mig, men av partikamrater. Det är en diskussion
              som vi har fört och för inom partiet.
            </seg>
          </u>
          <u>
            <seg>
              LSS-kommittén hade uppe den dom som kom tidigare för gravt funktionsnedsatta
              och att den har gjort det svårare för dem att räknas in i personkrets
              3. Men det finns skrivningar om det i förarbetena, men oftast
              hamnar de under 20 timmar.
            </seg>
          </u>
          <u>
            <seg>
              Jag kan inte utlova något här och nu, men jag vet att vi har
              väckt motioner om det och att det är en fråga som diskuteras.
            </seg>
          </u>
          <note type="speaker">
            Anf. 134 ROLAND UTBULT (KD):
          </note>
          <note>
            Herr talman! Först av allt yrkar jag bifall till socialutskottets
            förslag i betänkande SoU13 om funktionshindersfrågor.
          </note>
          <u>
            <seg>
              Betänkandet tar upp funktionshinderspolitikens inriktning och
              LSS, alltså lagen om stöd och service till vissa funktionshindrade.
              Den tar upp hjälpmedel till personer med funktionsnedsättning
              och glasögon för barn.
            </seg>
          </u>
          <u>
            <seg>
              De här frågorna handlar inte i första hand om myndigheter eller
              organisationer. De handlar om personer, om individer med särskilda
              behov och deras rättigheter. Det handlar om människans okränkbara
              värde. För oss kristdemokrater är det själva kärnan i vårt politiska
              engagemang.
            </seg>
          </u>
          <u>
            <seg>
              Mängden mejl, personliga telefonsamtal, möten och debatter som
              vi varit inblandade i talar sitt tydliga språk. Det finns en stor
              oro bland många personer med funktionsnedsättning i vårt land
              när det gäller att få behålla de rättigheter som olika reformer
              har skapat.
            </seg>
          </u>
          <u>
            <seg>
              FN:s konvention om mänskliga rättigheter säger att alla har rätt
              till liv, frihet och personlig säkerhet, att erkännas som person
              i lagens mening och att ta del av sitt lands styrelse. Alla har
              också rätt till arbete, undervisning, kulturliv, att bilda familj
              med mera.
            </seg>
          </u>
          <u>
            <seg>
              FN har tydligt markerat att funktionshinderspolitik handlar om
              mänskliga rättigheter. FN:s konvention om rättigheter för personer
              med funktionsnedsättning, som trädde i kraft i januari 2009, slår
              fast att dessa personer ska få sina mänskliga rättigheter tillgodosedda
              utan hinder.
            </seg>
          </u>
          <u>
            <seg>
              Människor med olika former av funktionsnedsättning har i alla
              tider särbehandlats, men på olika sätt beroende på den rådande
              tidsandan. Under 1800-talets senare hälft rådde en optimistisk
              syn på framtiden. På privat initiativ började skolor för personer
              med funktionsnedsättning växa upp på olika håll i landet och det
              kristna kärleksbudskapet tjänade som utgångspunkt för arbetet.
            </seg>
          </u>
          <u>
            <seg>
              Mot slutet av 1800-talet började landstingen ta över verksamheterna.
              Och under början av 1900-talet kom en alltmer pessimistisk samhällssyn
              att göra sig gällande. Personer med utvecklingsstörning eller
              andra funktionsnedsättningar skulle isoleras från samhället. Man
              skapade stora institutioner där det rådde sträng disciplin. Det
              var inte längre tal om att bilda och utveckla den enskilda individen.
            </seg>
          </u>
          <u>
            <seg>
              Från 1940-talet och framåt kommer det ett antal lagar och förbättringar.
              Jag hoppar fram till den omsorgslag som kom 1986. Det var en rättighetslag
              som reglerade rätten till särskilt stöd utifrån social, medicinsk,
              psykologisk och pedagogisk kompetens. Den omfattade fortfarande
              en begränsad personkrets men den tydliggjorde det allmännas ansvar
              för personer med utvecklingsstörning.
            </seg>
          </u>
          <u>
            <seg>
              Herr talman! Allt det som gjorts och det som i dag görs inom
              handikappolitiken handlar om personer, individer och människor:
              FN:s konvention om rättigheter för personer med funktionsnedsättning,
              EU:s handikappstrategier, vår egen nationella handlingsplan för
              handikappolitiken och vår strategi för genomförande av funktionshinderspolitiken
              20112016. Låt oss aldrig glömma den enskilda personens behov.
              Sedan är det naturligtvis så att myndigheterna har sin givna roll
              när det gäller att förverkliga våra nationella mål och efterlevnaden
              av FN-konventionen.
            </seg>
          </u>
          <u>
            <seg>
              Myndigheter som Försäkringskassan, Arbetsförmedlingen, Boverket,
              Socialstyrelsen, Folkhälsoinstitutet, Sveriges Kommuner och Landsting
              och många fler bidrar.
            </seg>
          </u>
          <u>
            <seg>
              Inte minst Myndigheten för handikappolitisk samordning, Handisam,
              har en nyckelroll när det gäller analys av utvecklingen på det
              här området.
            </seg>
          </u>
          <u>
            <seg>
              Under Handisam finns ett projekt som kallas Hjärnkoll. Regeringen
              har tagit initiativet till satsningen och uppdraget handlar om
              att förbättra våra attityder till personer med psykisk sjukdom
              och psykisk funktionsnedsättning. Jag hade själv förmånen att
              tillsammans med Hjärnkoll genomföra ett seminarium i riksdagen
              om den här problematiken i höstas. Vi återkommer med ett nytt
              seminarium våren 2013 då Norges tidigare statsminister Kjell Magne
              Bondevik har lovat att komma. Han blev känd över hela världen
              då han under en period som statsminister var sjukskriven för depressiv
              reaktion.
            </seg>
          </u>
          <u>
            <seg>
              Hjärnkoll arbetar med funktionsnedsättningar som inte syns utanpå.
              Många har det på det sättet. Så här lät det i ett mejl jag fick
              för bara någon vecka sedan: Jag är verkligen orolig, det ser mörkt
              ut för de som har dolda funktionshinder som många gånger kan vara
              lika svårt att leva med som de synliga. Utan hjälp kan dessa bli
              sittande utan att ta vara på sig själva. Många av dessa behöver
              ständigt stöd och tolkning för att förstå sammanhang och detta
              av några få personer. De kan ha ett högt intellekt men inte klara
              ut sin vardag. Jag är glad för ditt intresse och hoppas att vi
              i Sverige har råd att ta hand om de svaga.
            </seg>
          </u>
          <u>
            <seg>
              Herr talman! Så gäller det LSS som vi har hört rätt mycket om
              här i eftermiddag. Vi kan glädja oss över den stora, nästan totala
              enighet som finns i socialutskottet i frågan om stöd till personer
              med funktionsnedsättning. Utskottet uttalar uppfattningen att
              det är viktigt att upprätthålla intentionerna i lagen. Och ISF
              Inspektionen för sjukförsäkringen har ett viktigt uppdrag att
              analysera utvecklingen inom LSS bland annat när det gäller Försäkringskassans
              arbete med behovsbedömningar. Utskottet ser också vikten av att
              brukarorganisationerna blir involverade i processen genom att
              de ges möjlighet att delge sina synpunkter.
            </seg>
          </u>
          <u>
            <seg>
              LSS-reformen är en mycket bra reform som verkligen förändrat
              livet för många, både brukare och anhöriga, sedan den kom 1994.
              Det jag tror är viktigt framöver är att det blir en harmonisering
              över hela landet när det gäller bedömningar och kostnader. En
              starkare revision av de företag som bedriver assistans är nödvändig
              för att komma till rätta med fusket. Det drabbar ju inte den som
              sköter sig, eller hur? Första prövningen av personlig assistans
              är naturligtvis extra viktig så att tvåårsomprövningarna blir
              en uppföljning för att se om något har förändrats och inte en
              prövning igen från scratch. Jag tycker att vi också ska prata
              om de vinster som LSS betyder för samhället och inte bara om kostnader.
            </seg>
          </u>
          <u>
            <seg>
              Herr talman! Som kristdemokrat gläder jag mig över den kartläggning
              som regeringen initierar och som gäller glasögon för barn och
              det ansvar som landstinget har. Vi har levt i årtionden utan att
              detta har åtgärdats. Nu kommer det, och det blir ett bra verktyg
              för att kunna göra öppna jämförelser och därmed motverka de olikheter
              som finns mellan landstingen. Något som jag tror kommer att få
              betydelse för landstingens bedömningar är Socialstyrelsens kommande
              svar till Majblommans riksförbund på frågan om synnedsättning
              hos barn är att betrakta som ett funktionshinder.
            </seg>
          </u>
          <u>
            <seg>
              Frågan är i första hand varje landstings och regions ansvar och
              flertalet landsting ger i dag frivilliga bidrag till glasögon
              för barn.
            </seg>
          </u>
          <u>
            <seg>
              Jag besökte Demokratiska Republiken Kongo under våren ett land
              med en fattig befolkning. Vi besökte en skola och jag frågade
              om just glasögon för barnen. Metoden de hade var att sätta barnen
              med synnedsättning längst fram så att de förhoppningsvis såg vad
              som stod på tavlan. I vårt land har vi ett helt annat välstånd
              med andra möjligheter.
            </seg>
          </u>
          <u>
            <seg>
              Det är landstingets ansvar, men låt mig avsluta med att citera
              socialminister Göran Hägglund från en interpellationsdebatt om
              barns rätt till glasögon: Barns ekonomiska situation är en viktig
              fråga för regeringen, och vår ambition är att se till att alla
              barn kan växa upp under goda förutsättningar. Och detta, herr
              talman, är ett ord att lita på!
            </seg>
          </u>
          <note>
            I detta anförande instämde Anders Andersson (KD).
          </note>
          <note type="speaker">
            Anf. 135 AGNETA LUTTROPP (MP) replik:
          </note>
          <u>
            <seg>
              Herr talman! Vi fick en historiebeskrivning. En del av den känner
              jag inte igen, annat är välbekant. Carlbeck hette damen som startade
              detta för att hennes systerson hade en utvecklingsstörning.
            </seg>
          </u>
          <u>
            <seg>
              Var finns Roland Utbult och KD i detta? Du säger att du är nöjd
              med kartläggningarna och nöjd med det som görs i fråga om glasögon
              och LSS. Hur ställer sig KD till frågan om tillgänglighet? Anser
              KD att det är diskriminerande och att det behöver lagstiftas?
              Om man kommer fram till att inte göra några förändringar i § 9,
              kommer KD att gå med på det?
            </seg>
          </u>
          <note type="speaker">
            Anf. 136 ROLAND UTBULT (KD) replik:
          </note>
          <u>
            <seg>
              Herr talman! Om man kommer fram till att det inte ska göras några
              förändringar i § 9, är vi då med på det? Det var också en fråga.
            </seg>
          </u>
          <u>
            <seg>
              Tills vidare har jag tillit till Försäkringskassans och Socialstyrelsens
              arbete när det gäller behovsbedömningsinstrumentet och förutsätter
              att det utvecklas på ett bra sätt.
            </seg>
          </u>
          <u>
            <seg>
              När det gäller tillgänglighet står Kristdemokraterna bakom ambitionen
              och inriktningen att tillgänglighet ska gå under diskrimineringslagen.
            </seg>
          </u>
          <u>
            <seg>
              Det har varit en lång process under ganska lång tid när det gäller
              tillgänglighet. I Uddevalla kommun arbetade vi i socialnämnden
              med att få tillgänglighet implementerad i varje nämnd, inte bara
              i socialnämnden utan i samtliga nämnder. Det var inte bara som
              tidigare ett övergripande mål, utan det fanns egentligen med i
              allt vi gjorde. Men sedan tyckte jag att det gick ganska långsamt.
              Vi vet alla att det tar tid och att det är en ganska lång process.
            </seg>
          </u>
          <u>
            <seg>
              Den lag som har tagits upp här i dag är väl ändå en naturlig
              följd av allt det arbete som har gjorts och som görs. Sedan får
              lagen komma när tiden är inne.
            </seg>
          </u>
          <note type="speaker">
            Anf. 137 AGNETA LUTTROPP (MP) replik:
          </note>
          <u>
            <seg>
              Herr talman! Det var ett bra svar när det gäller tillgänglighet,
              alltså att ni är beredda att lagstifta om det.
            </seg>
          </u>
          <u>
            <seg>
              Däremot blir jag lite mer orolig när det gäller § 9. Vi har tidigare
              varit rörande eniga om att LSS inte ska urholkas, att intentionerna
              ska följas och så vidare. Men problemet är att Försäkringskassan
              har uttryckt att intentionerna i LSS följs, alltså med anledning
              av den dom som vi alla petar i. Men Försäkringskassan, som ändå
              är den som du, Roland Utbult, litar på, tycker att intentionerna
              följs utifrån det som man gör i dag.
            </seg>
          </u>
          <note type="speaker">
            Anf. 138 ROLAND UTBULT (KD) replik:
          </note>
          <u>
            <seg>
              Herr talman! Jag instämmer med övriga talare i dag, bland annat
              vår ordförande Kenneth Johansson, om att intentionerna i LSS ska
              ligga fast. Det är naturligtvis oerhört viktigt.
            </seg>
          </u>
          <u>
            <seg>
              Vi har i dag inte någon idé om att denna lag ska skrivas om.
              Såvitt jag har förstått utskottets beslut om detta handlar det
              om att vi är överens om att det i nuläget inte ska vidtas någon
              sådan åtgärd. Det är egentligen bara Vänsterpartiet som har reserverat
              sig när det gäller just detta.
            </seg>
          </u>
          <u>
            <seg>
              Detta är frågor som handlar om processer, och jag har ändå tillit
              till Försäkringskassans och Socialstyrelsens fortsatta arbete.
            </seg>
          </u>
          <u>
            <seg>
              Jag är naturligtvis också berörd av de fall som vi har läst om
              i tidningarna. Jag läste bland annat en tidning i dag om ett fall
              där någon hade råkat illa ut för att man inte får sin assistans.
            </seg>
          </u>
          <u>
            <seg>
              Men det svar som kristdemokraten gav där det var i Jönköping
              var att man kanske får se över handläggningen och den kompetens
              som handläggaren har. Det uttrycktes som att man behöver bringa
              lite sunt förnuft in i det hela.
            </seg>
          </u>
          <note type="speaker">
            Anf. 139 EVA OLOFSSON (V) replik:
          </note>
          <u>
            <seg>
              Herr talman! Jag har för mig att innan de stora institutionerna
              kom var det många människor med funktionsnedsättning som, om de
              inte hade anhöriga som kunde ta hand om dem, hamnade på fattighuset
              tillsammans med många fattiga människor, med gamla människor och
              med sjuka människor.
            </seg>
          </u>
          <u>
            <seg>
              Jag blir ganska orolig när jag hör Roland Utbult. Jag tolkade
              utskottet på det sättet att det i alla fall finns en fördel med
              att man säger att det ska gå snabbare. I flera partier Folkpartiet,
              Miljöpartiet, kanske Socialdemokraterna, hoppas jag, och Centern
              finns det i alla fall en öppenhet för att det kanske behövs en
              förändring av lagstiftningen. Men det finns tydligen inte hos
              KD. Det är KD som sitter på departementet med ansvarig minister.
              Det är en ansvarig minister som i flera debatter faktiskt har
              bemött det faktum att många har förlorat sin assistans med att
              hänvisa till att andra har fått fler timmar. Men det hjälper inte
              dem som har drabbats av regeringsrättsdomens snävare tolkning
              och blivit utan assistans att vissa andra har fått fler timmar,
              som jag berättade om. De förlorar kanske sina jobb och blir förtidspensionärer.
              Jag berättade om en pojke vars mamma fick ta över hela ansvaret,
              och hela familjen har det jättejobbigt med en utsliten mamma och
              syskon som kommer i kläm.
            </seg>
          </u>
          <u>
            <seg>
              Jag skulle därför vilja fråga Roland Utbult följande: Är du inte
              bekymrad över att man har snävat in på personlig assistans och
              att det är tuffare tolkningar? Försäkringskassan måste följa regeringsrättsdomen.
              Men när man också säger att intentionerna om att kunna leva ett
              jämlikt och delaktigt liv som andra uppfylls tycker jag inte att
              det är så. Tycker du det? Jag skulle gärna vilja ha svar på dessa
              frågor eftersom jag blir mycket orolig över ditt inlägg.
            </seg>
          </u>
          <note type="speaker">
            Anf. 140 ROLAND UTBULT (KD) replik:
          </note>
          <u>
            <seg>
              Herr talman! De enskilda fallen berör nog oss alla lika mycket.
              Jag talar ibland med David Lega i vårt parti om dessa frågor.
              Vi ser naturligtvis bekymmer när enskilda råkar illa ut.
            </seg>
          </u>
          <u>
            <seg>
              Men jag menar fortfarande att intentionerna i LSS ska ligga fast.
              När det gäller en ändring av lagen ska hela processen påskyndas.
              Man ska se över vad som eventuellt behöver åtgärdas. Uppdraget
              har gått till ISF, Inspektionen för socialförsäkringen, att se
              över detta och analysera situationen när det gäller tvåårsomprövningar.
              Man ska även analysera ägarstrukturer i bolagen och så vidare.
            </seg>
          </u>
          <u>
            <seg>
              Jag måste säga att jag har tillit till det som kommer att hända
              framöver. Om det behövs en ändring av lagen har jag inte sagt
              att jag är motståndare till det. Men jag har fortfarande tillit
              till ISF och till regeringens hantering av det hela när man ger
              detta uppdrag till ISF.
            </seg>
          </u>
          <note type="speaker">
            Anf. 141 EVA OLOFSSON (V) replik:
          </note>
          <u>
            <seg>
              Herr talman! Då skulle jag vilja ställa en fråga till dig, Roland
              Utbult. David Lega är kommunalråd i min hemstad Göteborg. Jag
              hörde honom i en debatt före valet. Då sade han att han inte var
              för att vi skulle ha en lagstiftning om diskriminering när det
              gäller bristande tillgänglighet. Jag hoppas därför att du inte
              lyssnar för mycket på honom utan att KD har en annan inställning
              i den frågan.
            </seg>
          </u>
          <u>
            <seg>
              Du säger att du har tillit till Försäkringskassan, Socialstyrelsen
              och andra. Vilken tillit har du till Ingrid Burman och Jonas Franksson
              från HSO som var hos utskottet och sade att detta drabbar människor
              mycket hårt? De ser det och hör det från funktionshindersorganisationerna,
              och de märker det från de medlemmar som de har i sitt brukarkooperativ
              och hos andra assistansanordnare som nu mister sin assistans.
              Det blir personliga katastrofer. Man kan inte leva sitt liv som
              andra. Vilket förtroende har du för dem som sitter här på Mynttorget?
              Har du varit nere och talat med dem som sitter där i en bur för
              att visa vad det innebär att bli fånge i sitt eget hem om man
              blir av med sin assistans? Vilket förtroende har du för det tiotal
              organisationer som skrev en debattartikel på Newsmill i dag? Har
              du inget förtroende för dem som själva har haft personlig assistans
              och blivit av med den och som berättar vad det innebär? Det skulle
              jag vilja veta.
            </seg>
          </u>
          <note type="speaker">
            Anf. 142 ROLAND UTBULT (KD) replik:
          </note>
          <u>
            <seg>
              Herr talman! Jag tror inte att Eva Olofsson och jag skiljer oss
              åt när det gäller medkänslan för de människor som drabbas. Jag
              har lika stark medkänsla som du. Vi har också träffat dessa organisationer.
              Jag har stadigt kontakt med personer som har personliga assistenter
              och som beskriver sin situation. Många av dem är mycket glada
              för att det fungerar i deras liv. Jag har också talat med de organisationer
              som arbetar med personer som har förlorat assistans. Det är lika
              hjärtskärande varje gång.
            </seg>
          </u>
          <u>
            <seg>
              Jag kan inte förstå varför du ifrågasätter att jag skulle ha
              förtroende för dem. Jag vet att det är människor som inte får
              sin personliga assistans.
            </seg>
          </u>
          <u>
            <seg>
              Kanske handlar det om kompetens hos handläggare. Vi har sett
              det även i flera andra sammanhang. Vi har även haft generaldirektören
              hos oss som har talat om att man ska lyfta vissa av dessa svåra
              fall till en högre nivå och så vidare.
            </seg>
          </u>
          <u>
            <seg>
              Det finns en problematik runt detta, och det är därför som vi
              har denna debatt. Intentionerna i LSS ska ligga fast. Det är det
              svar som jag kan ge.
            </seg>
          </u>
          <note type="speaker">
            Anf. 143 LENNART AXELSSON (S) replik:
          </note>
          <u>
            <seg>
              Herr talman! Jag tänkte börja i den ände där det förra replikskiftet
              slutade, nämligen att förklaringen till dessa bekymmer skulle
              vara brist på kompetens hos handläggarna. Det har jag väldigt
              svårt att se. Det är inte en diskussion jag har varit med om i
              alltför många sammanhang i alla fall, att man skulle lyfta fram
              som en lösning att det räcker med att man utbildar handläggarna
              för att alla problem ska försvinna. Det vore intressant att få
              en lite utförligare utvikning när det gäller detta.
            </seg>
          </u>
          <u>
            <seg>
              Sedan kan man kanske i någon mån, även om det inte stämmer riktigt,
              säga att det är Kristdemokraterna som har fått ansvaret för dessa
              frågor i regeringen, när det gäller Socialdepartementet. Roland
              Utbult har alltså ett lite större ansvar för frågan än de andra
              i Alliansen. Nu stämmer kanske inte det, men du har i alla fall
              kontakt med dessa ministrar på ett annat sätt än vi andra har.
            </seg>
          </u>
          <u>
            <seg>
              Jag hörde att Roland Utbult sade att han hade tillit till alla
              instanser, även till regeringen. Min fråga är om det faktiskt
              är så att det inte finns någon kritik när det gäller ansvarig
              minister i frågan, ens från Roland Utbults sida. Jag har ställt
              frågan till de övriga också, så jag tänkte fullfölja detta och
              få höra kommentarer om det.
            </seg>
          </u>
          <u>
            <seg>
              Roland Utbult uttryckte också att de ser bekymren när enskilda
              drabbas. Jag tror att jag skrev ned det direkt när du hade sagt
              det. Det är ju enskilda som drabbas; det finns inga andra. Det
              var alltså en lite konstig formulering, kan jag tycka.
            </seg>
          </u>
          <u>
            <seg>
              Tillkännagivandet tänkte jag ta i nästa replik.
            </seg>
          </u>
          <note type="speaker">
            Anf. 144 ROLAND UTBULT (KD) replik:
          </note>
          <u>
            <seg>
              Herr talman! Det var inte så att jag sade att alla handläggare
              har brist på kompetens. Det skulle jag nog aldrig säga. Det kan
              dock vara en del av orsaken till detta. Man kan inte tro att alla
              handläggare har all kompetens i världen, utan det kan finnas brister
              här och där. Det kan alltså vara en del av det. Det kan också
              vara så att Försäkringskassan och ISF, som nu har detta uppdrag,
              ser över vad tvåårsomprövningarna får för konsekvenser.
            </seg>
          </u>
          <u>
            <seg>
              Detta behöver man alltså titta på för att människor inte ska
              drabbas. Jag tycker inte att det är rätt att människor som har
              uppenbara grundläggande behov inte skulle få behålla sin assistans.
              Det är min egen, personliga uppfattning.
            </seg>
          </u>
          <u>
            <seg>
              När det gäller kritik mot ministern har jag faktiskt ingen sådan.
              Jag tycker att hon gör ett alldeles utmärkt arbete, och jag tycker
              att både socialministern och barn- och äldreministern gör ett
              fantastiskt jobb. Jag vet också att man känner väldigt starkt
              för dessa frågor, så där finns ingen kritik från min sida som
              om det vore överraskande, men så är det i alla fall.
            </seg>
          </u>
          <note type="speaker">
            Anf. 145 LENNART AXELSSON (S) replik:
          </note>
          <u>
            <seg>
              Herr talman! Nej, det var inte överraskande. Jag hade blivit
              överraskad om det hade varit ett annat svar. Jag skulle säkert
              ha sagt samma sak om jag var i motsvarande situation. När det
              gäller den kritik framför allt vi socialdemokrater ändå framför
              om att det inte har gått tillräckligt snabbt i olika delar av
              denna process kan det dock vara bra att veta att Roland Utbult
              inte tycker att det är så.
            </seg>
          </u>
          <u>
            <seg>
              När det gäller tillkännagivandet tycker jag att det är bra att
              vi har kommit så långt att vi har en klar majoritet i utskottet
              för att vi faktiskt vill skynda processen. Det tycker jag är bra.
              Sedan var det inte riktigt så att detta var ett förslag som Alliansen
              i utskottet presenterade från början, utan det var efter förhandlingar
              vi kom fram till slutresultatet. Hade vi inte gjort det hade processen
              varit betydligt mycket längre än vad som nu blev fallet. Jag uppskattar
              dock att vi faktiskt har försökt att se till att vi kan få en
              lösning på dessa frågor, som ju i grunden drabbar enskilda människor
              väldigt hårt.
            </seg>
          </u>
          <u>
            <seg>
              Jag hoppas att vi i december, när vi förhoppningsvis får den
              första delredovisningen, kan vara överens om att ställa krav på
              att även få ett besked från regeringen om hur man ser på grundfrågan
              i detta. Det handlar om huruvida det krävs en lagändring eller
              inte. Vi måste få regeringens besked om detta. Tycker man inte
              att det behövs en lagändring är det bättre att man säger det,
              för då vet vi vad vi har att utgå ifrån.
            </seg>
          </u>
          <u>
            <seg>
              Med gemensamma krafter hoppas jag att vi kan få frågan i hamn
              på något sätt. Det är de som har behov av dessa insatser värda.
            </seg>
          </u>
          <note type="speaker">
            Anf. 146 ROLAND UTBULT (KD) replik:
          </note>
          <u>
            <seg>
              Herr talman! Vi kristdemokrater står helt bakom utskottets beslut
              att hela processen framöver ska ske skyndsamt. Det är vi helt
              med på.
            </seg>
          </u>
          <u>
            <seg>
              Sedan tycker jag att Lennart och andra visar prov på en storslagenhet
              här. I demokratins namn har vi i utskottet lyckats ro detta i
              hamn på ett alldeles utmärkt sätt. Nu är inte ordföranden här,
              så jag får tacka samtliga medverkande i detta. Det har nämligen
              varit ett stort arbete med detta betänkande, men det har förts
              i hamn på ett alldeles utmärkt sätt.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 april
          </note>
          <note>
            Ingela Nylund Watz
          </note>
          <note>
            den 30 april
          </note>
          <u>
            <seg>
              Mehmet Kaplan
            </seg>
          </u>
          <note>
            den 2 maj
          </note>
          <note>
            Carina Adolfsson Elgestam
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 maj.
          </note>
          <note>
            17 § Anmälan om fråga för skriftligt svar
          </note>
          <u>
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 2 maj
          </note>
          <note>
            Eva Olofsson
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 8 maj.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 30 april
          </note>
          <note>
            Peter Hultqvist
          </note>
          <note>
            den 2 maj
          </note>
          <note>
            Fredrik Malm
          </note>
          <note>
            Helene Petersson
          </note>
          <note>
            Åsa Lindestam
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 maj.
          </note>
          <note>
            19 § Kammaren åtskildes kl. 17.57.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
