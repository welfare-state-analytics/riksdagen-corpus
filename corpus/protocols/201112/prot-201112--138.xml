<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--138</head>
          <docDate when="2012-08-23">2012-08-23</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:138
          </note>
          <note>
            Torsdagen den 23 augusti
          </note>
          <note>
            Kl. 13:00 - 16:01
          </note>
          <note>
            1 § Justering av protokoll
          </note>
          <note>
            Justerades protokollet för den 16 augusti.
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Meeri Wasberg (S), utsetts till ny ledamot av riksdagen
            fr.o.m. den 17 augusti 2012 sedan Carina Moberg (S) avlidit.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            3 § Avsägelse
          </note>
          <note>
            Talmannen meddelade att Elisabeth Svantesson (M) avsagt sig uppdraget
            som ledamot i Riksrevisionens parlamentariska råd.
          </note>
          <note>
            Kammaren biföll denna avsägelse.
          </note>
          <note>
            4 § Anmälan om kompletteringsval till Riksrevisionens parlamentariska
            råd
          </note>
          <note>
            Talmannen meddelade att Moderata samlingspartiets riksdagsgrupp
            på grund av uppkommen vakans anmält Göran Pettersson som ledamot
            i Riksrevisionens parlamentariska råd.
          </note>
          <note>
            Talmannen förklarade vald till
          </note>
          <note>
            ledamot i Riksrevisionens parlamentariska råd
          </note>
          <note>
            5 § Meddelande om namnändring
          </note>
          <note>
            Talmannen meddelade att Margareta Sandstedt (SD) ändrat namn
            till Margareta Larsson .
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:433
          </note>
          <note>
            Interpellation 2011/12:433 F-skatt
          </note>
          <note>
            Interpellationen kommer att besvaras torsdagen den 13 september
            2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            Interpellation 2011/12:434
          </note>
          <note>
            Interpellation 2011/12:434 Tonnageskatt och utflaggning
          </note>
          <note>
            Interpellationen kommer att besvaras torsdagen den 13 september
            2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            Interpellation 2011/12:435
          </note>
          <note>
            Interpellation 2011/12:435 Den ekonomiska politiken och jobben
          </note>
          <note>
            Interpellationen kommer att besvaras torsdagen den 13 september
            2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            Interpellation 2011/12:441
          </note>
          <note>
            Interpellation 2011/12:441 Falska F-skattsedlar
          </note>
          <note>
            Interpellationen kommer att besvaras torsdagen den 13 september
            2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Magnus Bengtson
          </note>
          <note>
            7 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Kammaren biföll talmannens förslag att motionstiden för dessa
            skrivelser skulle förlängas till onsdagen den 3 oktober.
          </note>
          <note>
            den 24 september.
          </note>
          <note>
            den 24 september
          </note>
          <note>
            den 15 oktober.
          </note>
          <note>
            den 12 oktober.
          </note>
          <note>
            den
          </note>
          <note>
            27 september.
          </note>
          <note>
            den 15 oktober.
          </note>
          <note>
            den 22 oktober.
          </note>
          <note>
            den 18 oktober
          </note>
          <note>
            den 15 oktober.
          </note>
          <note>
            den 29 oktober.
          </note>
          <note>
            den 22 oktober.
          </note>
          <note>
            den 12 oktober.
          </note>
          <note>
            den 15 oktober.
          </note>
          <note>
            den 18 oktober.
          </note>
          <note>
            den 2 november.
          </note>
          <note>
            den 29 oktober.
          </note>
          <note>
            8 § Svar på interpellation 2011/12:436 om Sveriges skydd av Natura
            2000-områden apropå Ojnare myr på Gotland
          </note>
          <note type="speaker">
            Anf. 1 Miljöminister LENA EK (C):
          </note>
          <note>
            Herr talman! Ärade ledamöter och ärade åhörare! Åsa Romson har
            frågat mig vad jag avser att vidta för åtgärder för att stärka
            det rättsliga skyddet för biologisk mångfald och säkerställa att
            Sverige uppfyller EU:s krav för inrättande och bevarande av Natura
            2000-områden. Hon har vidare frågat mig om jag överväger att återinföra
            den stoppregel för täkter vid risk för skada på biologisk mångfald
            som tidigare fanns i miljöbalken. Slutligen har Åsa Romson frågat
            mig om jag överväger att se över det rättsliga skyddet för agkärr
            med omgivning på norra Gotland. Frågorna har ställts mot bakgrund
            av den pågående domstolsprövningen av företaget Nordkalks ansökan
            om tillstånd enligt miljöbalken till kalkstenstäkt och vattenverksamhet
            i Bunge på norra Gotland. Som Åsa Romson väl känner till är jag
            enligt grundlagen förbjuden att närmare kommentera utgången i
            den pågående miljöprövningen av nu aktuell täkt.
          </note>
          <note>
            Jag vill dock inledningsvis framhålla att skyddet för hotade
            arter och livsmiljöer är en av de viktigaste miljöfrågorna både
            nationellt och internationellt. Ett viktigt led i arbetet med
            att värna den biologiska mångfalden är att etablera effektiva
            regelverk. Den EU-rättsliga reglering som styr bevarandet av Natura
            2000-områden finns dels i fågeldirektivet, dels i art- och habitatdirektivet.
            Dessa direktiv har en avgörande betydelse för skyddet av den biologiska
            mångfalden inom unionen. Direktiven är fullständigt genomförda
            i svensk författning, huvudsakligen i miljöbalken. Jag har inte
            för avsikt att i dag föreslå några ändringar av dessa regler.
          </note>
          <note>
            För att vårt regelverk ska vara effektivt och ge ett starkt skydd
            är det viktigt att det är tydligt. Den tidigare gällande stoppregeln
            som Åsa Romson nämner var, trots Åsa Romsons envisa påståenden
            om motsatsen, inte tydlig. Det var oklart hur bestämmelsens tillämpningsområde
            skulle avgränsas. Syftet med den regeländring som trädde i kraft
            den 1 augusti 2009 var att åstadkomma ett bättre och tydligare
            regelverk. Jag noterar i detta sammanhang att Miljöpartiet då
            inte hade några synpunkter på detta vid riksdagsbehandlingen av
            regeringens förslag. Samtidigt som den otydliga stoppregeln togs
            bort infördes två nya bestämmelser som syftar till att ge ett
            starkare och bättre skydd för naturgrus och för våtmarker.
          </note>
          <note>
            Domstolarnas prövning av Nordkalks kalkstenstäkt innehåller ställningstaganden
            i ett flertal frågor avseende bland annat täktens lokalisering
            utifrån bestämmelserna i 2 och 3 kap. miljöbalken, möjligheten
            att ge tillstånd enligt bestämmelserna om Natura 2000 och tillåtligheten
            av vattenverksamheten. Borttagandet av stoppregeln saknar, såvitt
            det är möjligt att bedöma, betydelse för utgången i målet avseende
            Nordkalk. Jag följer förstås domstolarnas tillämpning av miljöbalken.
            Jag följer naturligtvis också händelserna nära och dagligen. Om
            en framtida tillämpning av miljöbalken skulle utvisa att skyddet
            för den biologiska mångfalden har minskat kommer jag att verka
            för en regeländring så att skyddet för den biologiska mångfalden
            är fortsatt starkt. Några sådana slutsatser går dock inte att
            dra utifrån ett enskilt ärende och framför allt inte innan detta
            ärende är slutbehandlat.
          </note>
          <note>
            Vad gäller arbetet med att färdigställa Natura 2000-nätverket
            föreslog Länsstyrelsen i Gotlands län och Naturvårdsverket i oktober
            2005 området Ojnare myr samt ett flertal andra områden på norra
            Gotland. Samtliga områden tillhör den boreala biogeografiska regionen.
            Den dåvarande regeringen gjorde dock bedömningen att inte föreslå
            Ojnare myr men däremot de andra områdena Kölningsträsk, Rutemyr,
            Hejdeby hällar och Nasume myr vilka innehåller samma habitat som
            Ojnare myr. Förslagen till Natura 2000-nätverket utgår från det
            grundläggande ställningstagandet att Sverige föreslagit en proportionellt
            tillräckligt stor areal av habitat och arter i aktuell region.
            Under våren 2007 mottog regeringen utfallet av kommissionens utvärderingsprocess
            beträffande de svenska bidragen till nätverket avseende bland
            annat Gotland. Kommissionen har i utvärderingsprocessen inte anfört
            att det skulle föreligga någon brist för Sveriges del beträffande
            de naturtyper som ingår i Ojnare myr.
          </note>
          <note>
            Sverige har precis avslutat arbetet med ett stort kvalitetssäkringsprojekt
            för ingående data runt arter och naturtyper i våra svenska Natura
            2000-områden som bygger på tidigare års inventeringar av skyddade
            områden. Samtliga Natura 2000-områden har en bevarandeplan eller
            en likvärdig måluppfyllelse för bevarandet av ingående naturvärden,
            och nästa steg är att samtliga länsstyrelser uppdaterar bevarandeplanerna
            utifrån den av regeringen beslutade kvalitetssäkringen för respektive
            läns Natura 2000-områden.
          </note>
          <note type="speaker">
            Anf. 2 ÅSA ROMSON (MP):
          </note>
          <note>
            Herr talman! Den här debatten försiggår i samband med ett uppmärksammat
            fall som, precis som miljöministern sade, ännu inte slutligt har
            avgjorts i de rättsliga instanserna. Det engagemang som visas
            från naturvårdens intressen, de regionala myndigheterna, boende
            och andra intressenter är mycket stort.
          </note>
          <note>
            Jag avser naturligtvis inte att vi här ska debattera det konkreta
            fallet med några föresatser att vi ska förespegla hur detta en
            gång ska sluta. Det är andra, om inte tredje, gången som Miljöpartiet
            interpellerar i den här saken. Jag tycker att det har väldigt
            mycket att göra med den lagstiftningsprocess som har föregått
            här i riksdagen.
          </note>
          <note>
            Det här området, Ojnare myr, är en speciell naturtyp. Det är
            agkärr med kalkrika områden. Det har en väldigt speciell vattensammansättning
            och därmed en väldigt speciell flora och fauna. Precis som miljöministern
            sade finns det liknande naturtyper i ganska stor omfattning i
            närheten som är skyddade enligt Natura 2000. Det har också gjorts
            utredningar om att detta skulle bli Sveriges nästa nationalpark.
            Det är alltså ett ganska speciellt område som vi talar om.
          </note>
          <note>
            När Miljöpartiet har tittat på det som har förekommit i denna
            process har vi sett att det är en avsevärd skillnad, menar vi,
            i bedömningarna från de rättsliga instanserna innan vi tog bort
            stoppregeln för täkter, som den kallades i miljöbalken, och efter
            den regeländring som miljöministern redogjorde för som den borgerliga
            regeringen genomförde för ett antal år sedan.
          </note>
          <note>
            Det är helt riktigt att vi då inte protesterade, men det fanns
            ett underlag till riksdagen där man nogsamt poängterade att detta
            inte syftade till att minska skyddet. Nu påstår miljöministern
            dessutom att meningen snarare var att öka och stärka skyddet för
            biologisk mångfald. Man redogjorde inte heller för den önskan
            som hade uttryckts från bergindustrin specifikt om att denna regel
            skulle tas bort.
          </note>
          <note>
            Vi har senare motionerat, förra året, om att återinföra regeln,
            just med den konklusion som vi drar av denna långa och väldigt
            olyckliga rättsliga process i förhållande till Ojnare myr, det
            vill säga att denna regel hade en viktig roll att spela. Såvitt
            jag kan se delar Naturvårdsverket, som är en av de överklagande
            instanserna i detta fall, den bedömningen.
          </note>
          <note>
            Min fråga till miljöministern i dag blir på vilket sätt man på
            departementet analyserar hur det svenska rättsskyddet för biologisk
            mångfald kan stärkas i Sverige. Vi har ett antal olyckliga kommunikationer
            med EU-kommissionen, där de har ställt frågor om olika delar på
            området biologisk mångfald. Det sträcker sig naturligtvis långt
            utöver bara täkterna. Det handlar om skogslagstiftningen och om
            rovdjuren, och det handlar om ett antal viktiga områden som gäller
            hur vi får en fauna och flora som är rik och frodig och som det
            framför allt värnas om i framtiden.
          </note>
          <note>
            På vilket sätt analyserar man de ändringar som har gjorts för
            att i så fall, som miljöministern sade här, kunna gå in med åtgärder
            och stärka upp för det fall att detta skydd har börjat urholkas?
          </note>
          <note>
            Jag ställde samma fråga till Lena Eks företrädare Andreas Carlgren
            för ungefär ett år sedan, och han svarade på samma sätt: Det är
            för tidigt att dra några slutsatser, och man kan inte göra det
            i ett enskilt fall. Frågan är när, herr talman, miljöministern
            och departementet menar att man kan dra några slutsatser så att
            vi inte får en så här olycklig process på flera håll i landet.
          </note>
          <note type="speaker">
            Anf. 3 JENS HOLM (V):
          </note>
          <note>
            Herr talman! Tack, Åsa Romson, som har ställt en bra interpellation
            i ett mycket angeläget ärende! Tack, miljöministern, för svaret!
          </note>
          <note>
            Det område där Nordkalk nu vill anlägga en kalktäkt har väldigt
            höga naturvärden. Det finns ungefär 260 rödlistade arter i området
            varav några är endemiska, alltså de finns bara i detta område.
            Kalktäkten ska anläggas, som tidigare anförts, mitt emellan två
            Natura 2000-områden och naturvärdena är så höga att området har
            varit påtänkt som ett reservat.
          </note>
          <note>
            En av de springande punkterna i denna debatt är huruvida den
            borgerliga regeringens ändring av miljöbalken, där man tog bort
            stoppregeln för just täkter, har spelat in i det faktum att Nordkalk
            i somras fick tillstånd att anlägga denna stora kalktäkt. Nordkalk
            fick först avslag av miljödomstolen när de ansökte. Sedan gjorde
            den borgerliga regeringen ändringen och tog bort stoppregeln för
            täkter sommaren 2009, och nu har alltså Nordkalk fått bifall till
            att anlägga denna kalktäkt.
          </note>
          <note>
            Då tycker jag att det låter väldigt märkligt när miljöministern
            säger att det här inte har någonting som helst med varandra att
            göra.
          </note>
          <note>
            (TALMANNEN: Jag får erinra om att det är endast exempelfall.
            Det får inte bli en debatt om det enskilda fallet, enligt riksdagsordningen.)
          </note>
          <note>
            Nej, men det är viktigt att kunna exemplifiera för att kunna
            ha en mer generell diskussion i detta viktiga ärende.
          </note>
          <note>
            Vänsterpartiet har i alla fall kommit till slutsatsen att stoppregeln
            för täkter måste återinföras.
          </note>
          <note>
            Miljöministern säger i sitt svar till Åsa Romson att hon är beredd
            att verka för en regeländring av miljöbalken ifall hon upptäcker
            att den biologiska mångfalden kan hotas eller äventyras på något
            vis. Då skulle jag vilja veta: Vad finns det mer för konkreta
            exempel? Vilka faror är det som miljöministern väntar sig för
            att hon ska göra en förstärkning av miljöbalken? Det skulle jag
            vilja veta.
          </note>
          <note type="speaker">
            Anf. 4 Miljöminister LENA EK (C):
          </note>
          <note>
            Herr talman! Tack, Åsa Romson och Jens Holm, för inläggen! Jens
            Holms parti var redan från början emot ändringen av miljöbalken
            vad gäller stopplikten, medan Miljöpartiet då delade regeringens
            synpunkt att regeln var otydlig och i många fall oanvändbar, eftersom
            tolkningen av tillämpningsområdet var så oklar. När man går tillbaka
            ser man att många länsstyrelser har påpekat just det. Det var
            just den oklarheten som gjorde att man var överens om att plocka
            bort denna regel och i stället skärpa reglerna när det gällde
            täkter och naturgrusuttag.
          </note>
          <note>
            Ärendet är inte färdigt, men det är tillåtet för alla att läsa
            protokoll från lägre domstolsinstanser. I domen från oktober 2009
            nämns faktiskt ingenting om stoppregeln eller påverkan i detta
            fall. Möjligen kan det bero på att en sådan här prövning äger
            rum enligt en hel rad olika kapitel i miljöbalken, med alla andra
            aspekter runt omkring själva det stora miljöärendet och den miljökonsekvensbeskrivning
            som ska lämnas in och som ska täcka just alla aspekter. Utvärderingen
            av det som pågår nu kan ju ske först efter att ärendet är avslutat.
          </note>
          <note>
            Däremot kan jag försäkra att jag är bekymrad och att jag följer
            händelserna dagligen, precis som jag gör med alla andra stora
            pågående miljöärenden som vi har. För mig är det viktigt att reglerna
            i miljöbalken fungerar, att de är tydliga, att de har en miljöintegritet
            som är stark och att de är transparenta och enkla att använda
            förutsägbarheten är väldigt viktig.
          </note>
          <note>
            Som sagt: När detta ärende är avslutat får vi analysera det och
            se hur det har utfallit.
          </note>
          <note>
            De regler som finns i dag har i andra ärenden varit tillräckliga.
          </note>
          <note>
            Mycket av det som handlar om Natura 2000-områden och regleringen
            kommer från europeiska regler för hur vi ska hantera detta, som
            fågeldirektivet och art- och habitatdirektivet. Det är kommissionens
            uppgift att se till att medlemsländerna följer de regler som finns.
            De har ansvar för att vakta det EU-rättsliga regelsystemet, den
            så kallade akin. Det är inget konstigt att man när man tycker
            att det finns anledning att fundera har en brevväxling med respektive
            medlemsstat. Det är någonting som är viktigt och bra för att reglerna
            ska kunna tillämpas på rätt sätt inom Europeiska unionen.
          </note>
          <note>
            Mycket av de frågor som har ställts i de senaste inläggen härrör
            sig till det enskilda ärendet, och det är jag som sagt förhindrad
            att kommentera.
          </note>
          <note type="speaker">
            Anf. 5 ÅSA ROMSON (MP):
          </note>
          <note>
            Herr talman! Tack, miljöministern, för att du deltar i den här
            debatten och också öppnar för att göra en särskild utvärdering
            av det här fallet när det så småningom är avslutat. Jag tror att
            det är behövligt, både ur miljörättens perspektiv och med tanke
            på den ganska infekterade konflikt som har varit.
          </note>
          <note>
            Jag skulle vilja ta upp några aspekter som inte alltid kommer
            fram i den här debatten, nämligen tydlighet och klarhet. Där är
            vi naturligtvis överens, men vi har lite olika ingångar när det
            gäller vad tydligheten ska innebära. För mig och Miljöpartiet
            står det klart att ju tidigare man kan vara tydlig med vilka områden
            som har högt naturvärde och stor känslighet, desto lättare blir
            det för alla andra aktörer och kanske särskilt för näringslivets
            aktörer, som har stora pengar att investera redan på ett tidigt
            stadium. Redan i planeringen av prospektering i ett sådant här
            område vet vi att det läggs ned väldigt mycket resurser, tid,
            engagemang och pengar. Om detta borde vi värna i stället för att
            få en process som den vi nu har fått, som till slut har blivit
            väldigt infekterad och långdragen i de rättsliga instanserna.
          </note>
          <note>
            Här har man från myndigheternas sida och från ministerns och
            regeringens sida en skyldighet att vara efterklok. De här områdena
            var ganska tidigt utpekade som totalt sett oerhört värdefulla.
            Man hade flera processer som pekade på olika typer av skydd Natura
            2000, naturreservat eller nationalpark och man gjorde olika bedömningar
            när man pekade ut de olika ytorna. Vi ska kanske inte här diskutera
            vilka kontakter som fanns mellan bergindustrierna och departementet
            när det gäller just regeln och om de hade specifikt med det här
            fallet att göra. Det är dock sådant som har varit uppe i debatten,
            och som lagstiftare blir man ganska chockerad över att sådana
            saker kan påverka en regeländring.
          </note>
          <note>
            Tydlighet när det gäller miljölagstiftning är att också vara
            tydlig med var man inte kan prospektera. Den regeländring som
            gjordes och som anklagades för att vara otydlig gällde den så
            kallade stoppregeln. Det var en av de tydligare reglerna när det
            gäller att påvisa när man inte får. Problemet är att vissa aktörer
            har väldigt svårt för den typen av regler, för man vill inte se
            att det betyder att man inte kan komma med ett exploateringsförslag
            för en bergtäkt eller en grustäkt. Sådana täkter hör till de mest
            ingripande och irreversibla ingrepp vi gör i svensk natur.
          </note>
          <note>
            Bedömningen att den här regeln var otydlig och att det skulle
            underlätta om man tog bort den bör man nog göra om och se var
            fel. Det är också en del instanser som nu gör det. Dit hör också
            Miljöpartiet, som har motionerat om att återinföra regeln, vilket
            dock allianspartierna har sagt tvärt nej till.
          </note>
          <note>
            Jag välkomnar att miljöministern här öppnar för att se över det
            här fallet när det har blivit slutligt beslutat. Det handlar om
            att vi ska ha ett starkt skydd för biologisk mångfald i Sverige.
            Det här fallet är också komplext när det gäller vattenregleringen.
            Vi bör nog lite till mans fundera på om det är lyckligt att den
            stora rättsliga debatten om ett så pass utsatt ärende har kommit
            att handla om specifika hotade arter, för det är långt ifrån det
            enda bekymret med denna typ av verksamhet. Om jag bodde i det
            aktuella området på Gotland skulle jag vara mer orolig för den
            direkta påverkan på vattenkvaliteten.
          </note>
          <note type="speaker">
            Anf. 6 JENS HOLM (V):
          </note>
          <note>
            Herr talman! Miljöministern säger att den tidigare stoppregeln
            var otydlig. Utifrån ett exploateringsperspektiv kan jag förstå
            att man inte tyckte om den. Vi i Vänsterpartiet tyckte att den
            var bra, och vi vill ha tillbaka den. Det var därför vi motsatte
            oss de försämringar som regeringen gjorde 2009.
          </note>
          <note>
            Det som stod i den så kallade stoppregeln i miljöbalken var ganska
            tydligt: Tillstånd skall inte få lämnas, om det kan befaras att
            livsbetingelserna försämras för någon djur- eller växtart som
            är hotad. Med den stoppregeln tog man klart och tydligt ställning
            för miljön och för att skydda hotade arter. Nu har man tagit bort
            den regeln. Enligt mig har man därigenom bara gjort miljöbalken
            luddigare, och man har gett en möjlighet för stora företag att
            exploatera i områden där det tidigare kunde vara svårt att exploatera.
          </note>
          <note>
            I det här fallet handlar det som sagt om rätten till rent vatten.
            Vad gör vi om det börjar sippra upp saltvatten i det här området?
            Människor på Gotland kommer då inte att kunna få sötvatten. Det
            handlar också om arterna och om den unika skog som finns i området
            och som kommer att påverkas. Den kommer delvis att huggas ned.
          </note>
          <note>
            Jag vill avsluta med att säga att jag tycker att det är bra att
            miljöministern öppnar för en översyn av miljöbalken och för en
            särskild granskning av just det här fallet. Det tycker jag är
            väldigt bra, och vi i Vänsterpartiet kommer att följa det väldigt
            noga. Vi vill se en sådan översyn och granskning så fort som det
            bara går, för det här är ett akut fall.
          </note>
          <note type="speaker">
            Anf. 7 Miljöminister LENA EK (C):
          </note>
          <note>
            Herr talman! När det gäller stora och svåra ärenden som berör
            olika intressen i samhället och leder till intressekonflikter
            är det särskilt viktigt att vi är noga med grundlagens regler
            om vars och ens ansvar. De är noga avvägda för att samhället ska
            fungera så demokratiskt som möjligt.
          </note>
          <note>
            Jag tycker att det är viktigt att inte lägga sig i ett pågående
            ärende. Det är ett brott mot grundlagen, och domstolarna måste
            få komma till sina avgöranden utan politiska påtryckningar. Man
            ska utvärdera ärenden och följa den lagstiftning som finns. Därför
            är en interpellationsdebatt som denna, där ett pågående rättsärende
            används som slagträ i debatten, oerhört svår att genomföra på
            ett sätt som både ger tydlighet och som samtidigt innebär att
            vi respekterar grundlagens bestämmelser. Detta är anledningen
            till att jag väljer att inte bemöta en del av de påståenden som
            har framförts i talarstolen under den här debatten.
          </note>
          <note>
            Jag kan dock försäkra att jag följer detta ärende noga. Nu är
            det som sagt högsta instans som ska avgöra detta.
          </note>
          <note>
            Vi ska vara klara över att de lägre instanser som i olika sammanhang
            har behandlat denna svåra prövning har gjort det utifrån ett flertal
            kapitel i miljöbalken. Var och en har gjort det utifrån en enskild
            aspekt på detta komplexa ärende.
          </note>
          <note>
            Nu fokuseras diskussionen på frågan huruvida stoppregeln på något
            sätt skulle ha ändrat hanteringen. Det får vi utvärdera när allting
            är klart. Vi kan dock konstatera att inget om detta nämns i de
            domar som är offentliga, medan man har långa diskussioner om de
            andra skyddsaspekter som finns i miljöbalkens olika kapitel.
          </note>
          <note>
            Jens Holm kunde ha fortsatt citera ur den gamla regeln. Fortsättningen
            på den mening han citerade lyder: eller i övrigt hänsynskrävande.
            Det var denna formulering som en rad länsstyrelser hade stora
            problem med. Länsstyrelserna har övervakningsansvaret och ska
            uttala sig om olika miljöärenden. De hade ingen enhetlig tillämpning
            av just kriteriet eller i övrigt hänsynskrävande, och det var
            detta som gjorde det så svårt. Därför valde man att ha samma prövning
            för täktärenden som för alla andra stora miljöärenden, med en
            miljökonsekvensbeskrivning. Jag tror att det är bra, för det ger
            en större och en allsidigare prövning av ett sådant här komplext
            ärende.
          </note>
          <note>
            Vi ska naturligtvis värdera det när det här är klart, för det
            är viktigt att det blir en korrekt prövning av svåra miljöärenden
            som detta. Det vi gör under tiden är att se till att våra expertmyndigheter
            och länsstyrelsen noga följer det som pågår och noga ser till
            att de kriterier som finns hittills i olika domar och tillstånd
            verkligen följs till punkt och pricka. Det innebär att man har
            en tydlig tillsyn. Det värderar jag i det här läget, för det tror
            jag är väldigt viktigt.
          </note>
          <note type="speaker">
            Anf. 8 ÅSA ROMSON (MP):
          </note>
          <note>
            Herr talman! Jag får börja med att tacka för debatten. Det är
            viktigt att diskutera Sveriges skydd för biologisk mångfald, hur
            vi följer upp de regeländringar som genomförs och vad det får
            för konsekvenser i praktiken. Det är ju alltid i en omvärld som
            reglerna ska användas. Och nu sitter vi i en situation där vi
            har ett svårt mål. Det är kanske just nu det största pågående
            miljörättsliga målet i Sverige, och det är ännu inte avslutat.
          </note>
          <note>
            Men, herr talman, min fråga rörde också synen på Natura 2000
            och på den här typen av habitat och områden. Miljöministern svarade
            att man gjorde bedömningen att tillräckligt mycket av den här
            naturtypen är skyddat.
          </note>
          <note>
            Jag menar att myndigheter, ministern och departementet har ett
            större ansvar här. Vad skulle ha gett en bättre tydlighet gentemot
            aktörer det gäller aktörer som till exempel funderar på en utveckling
            av turismindustrin eller på hur man ser över sin livsmiljö som
            boende på Gotland, och det handlar om hur vi tydliggör vad den
            här naturtypen betyder för Sverige än att vi hade instiftat ett
            Natura 2000-område? Det hade gett en otrolig tydlighet för aktörerna
            när det gäller att veta vad de har att förhålla sig till.
          </note>
          <note>
            Det är också ett val som vi har att värdera. Är det möjligen
            så att man har varit för restriktiv i utpekandet av denna typ
            av områden? Det handlar om att få en tydlighet gentemot samtliga
            aktörer, inklusive regionen Gotland och de boende, när det gäller
            att kunna planera för de typer av verksamheter som man utvecklar.
          </note>
          <note>
            En ny nationalpark hade naturligtvis öppnat för en helt annan
            typ av näringsverksamhet och boendemiljöer än den verksamhet som
            det just nu planeras för och som Nordkalk driver i sitt mål.
          </note>
          <note>
            Med detta vill jag tacka för debatten och välkomna Lena Ek tillbaka
            efter sommarledigheten.
          </note>
          <note type="speaker">
            Anf. 9 Miljöminister LENA EK (C):
          </note>
          <note>
            Herr talman! Jag skulle vilja tacka Åsa Romson för att hon har
            skrivit den här interpellationen och Jens Holm för att han har
            deltagit i diskussionen.
          </note>
          <note>
            Det är viktigt att följa sådana här stora miljöärenden. Ju svårare
            de är, desto viktigare är det att följa de demokratiska regler
            som vi har i vår grundlag för att se till att allas rätt att komma
            till tals finns garanterad och att olika intressen avvägs på bästa
            sätt.
          </note>
          <note>
            Jag kan försäkra att jag följer det här ärendet noga. Jag tycker
            också att det är väldigt bra att unga människor på ett demokratiskt
            sätt deltar i samhällsdebatten och engagerar sig. Det tycker jag
            är viktigt.
          </note>
          <note>
            Det har funnits en del insinuationer. När det gäller besluten
            om Natura 2000-områden i det här området var det Mona Sahlin som
            tog dem som samhällsbyggnadsminister. Jag känner Mona Sahlin som
            en rak och rejäl människa. Därför tror jag nog att de besluten
            kom till på ett korrekt sätt.
          </note>
          <note>
            Det finns alltid olika åsikter i sådana här sammanhang. Det har
            man rätt att ha. Men det är viktigt att vi är noga med reglementet
            i dessa sammanhang.
          </note>
          <note>
            Sammanfattningsvis är jag väldigt angelägen om att våra Natura
            2000-områden ska skyddas på ett korrekt sätt. Det finns en anledning
            till att de är utsedda. Och det de står för när det gäller biodiversitet
            och ekosystemtjänster är någonting som är viktigt för alla oss
            och för våra barn i framtiden.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2011/12:429 om kredittider för underleverantörer
          </note>
          <note type="speaker">
            Anf. 10 Justitieminister BEATRICE ASK (M):
          </note>
          <note>
            Herr talman! Hans Ekström har, med hänvisning till att storföretag
            ställer allt hårdare krav på sina leverantörer att förlänga kredittiderna,
            frågat näringsministern vilka åtgärder regeringen avser att vidta
            för att underlätta situationen för underleverantörer.
          </note>
          <note>
            Interpellationen har överlämnats till mig för besvarande.
          </note>
          <note>
            Långa betalningstider och sena betalningar kan orsaka kostnader
            och likviditetsproblem för leverantörer. Det är ganska uppenbart.
            Inom EU har ett arbete för att förkorta betalningstiderna och
            bekämpa sena betalningar bedrivits under en längre tid. Arbetet
            har utmynnat i ett nytt EU-direktiv om bekämpande av sena betalningar
            vid handelstransaktioner, vilket antogs 2011. Direktivet syftar
            till att förkorta de avtalade betalningstiderna och skärpa sanktionerna
            vid betalningsförseningar. En avsikt är att främja särskilt de
            små och medelstora företagens konkurrenskraft. I direktivet anges
            att betalningstiden i förhållanden mellan företag inte får överstiga
            60 dagar, om inte annat uttryckligen fastställts i avtalet. EU-direktivet
            medger att man på nationell nivå inför mer strikta lagregler än
            vad som anges i direktivet, till exempel regler om kortare betalningstider.
          </note>
          <note>
            I betänkandet Snabbare betalningar, som överlämnades till mig
            i våras, lämnas förslag på hur det nya direktivet bör genomföras
            i svensk rätt. Utredningen föreslår att betalning aldrig ska få
            ske senare än 60 dagar efter det att borgenären har krävt betalning,
            om inte en längre betalningsperiod uttryckligen har godkänts.
            Det föreslås också att det görs en informationsinsats på betalningsområdet
            för att öka framför allt små och medelstora företags medvetenhet
            och kunskap om handelskrediter och kredithantering.
          </note>
          <note>
            Det här betänkandet, som har remitterats, bereds för närvarande
            inom Regeringskansliet. Arbetet har hög prioritet, och en proposition
            kan förväntas under hösten.
          </note>
          <note type="speaker">
            Anf. 11 HANS EKSTRÖM (S):
          </note>
          <note>
            Herr talman! Till att börja med vill jag tacka statsrådet för
            svaret.
          </note>
          <note>
            Min fråga är väldigt viktig för många underleverantörer. De har
            genom kredittider på 90 dagar det är ganska normalt och i vissa
            fall till och med uppåt 120 dagar fått sina balansräkningar uppblåsta,
            likviditeten ansträngd och ökade problem med att finansiera sina
            investeringar.
          </note>
          <note>
            Man kan säga att underleverantörerna har kommit att bli bank
            åt storföretagen. Man kan fråga sig om företag som Volvo, Scania,
            Fiat, Ford och GM har sämre finansieringsmöjligheter än underleverantörerna
            och också vad det på sikt leder till för kostnader för de insatsvaror
            som de här företagen behöver. Det verkar väldigt kortsiktigt också
            från deras sida.
          </note>
          <note>
            Regeringen pratar näringspolitik. Men detta är ett område där
            det går att göra saker för klämda underleverantörer, inte bara
            prata. Det finns utrymme för åtgärder.
          </note>
          <note>
            Jag har inget att invända mot statsrådets svar. Men kanske skulle
            näringsministern ha tagit den här debatten, för det är en näringspolitisk
            fråga. Och kanske skulle näringsministern ha engagerat sig i frågan
            om hon hade haft utrymme också för extern representation så att
            hon hade mött underleverantörerna.
          </note>
          <note>
            Ett exempel på att det här är en allvarlig fråga är att räntabiliteten
            för ett företag faller, om det går från 90 dagars kredittid till
            120 dagar, från 1,99 procent på eget kapital till 1,73 procent.
            Det är ett ganska stort fall i avkastning på det egna kapitalet.
          </note>
          <note>
            I de utredningar som är gjorda har man jämfört ett företags balansräkning
            när kredittiden är 30 dagar med balansräkningen när kredittiden
            är 120 dagar. Balansräkningen för ett mindre företag fördubblas
            nästan, och då förstår ni naturligtvis hur det påverkar det företagets
            möjlighet att gå till banken och begära pengar för att investera
            i sin produktion.
          </note>
          <note>
            Min fråga till statsrådet är därför varför inte Sverige redan
            har infört en nationell lagstiftning som exempelvis Frankrike
            redan har gjort.
          </note>
          <note type="speaker">
            Anf. 12 Justitieminister BEATRICE ASK (M):
          </note>
          <note>
            Herr talman! Först vill jag gärna säga att det är ganska många
            lagstiftningsfrågor som är näringspolitik och som hanteras via
            Justitiedepartementet. Det ligger inom ansvarsområdet, och det
            är också viktigt att lagar och regler på det här området är centrala.
          </note>
          <note>
            Om vi börjar med situationen som den ser ut och de problem som
            Hans Ekström pekar på är det i normalfallet 30 dagar som gäller
            i Sverige när vi tittar på kredittiderna generellt. De stora problemen
            finns enligt undersökningar som är gjorda, och sådana görs ju
            kontinuerligt, i länder som Grekland och en del andra.
          </note>
          <note>
            Jag tycker dock att det var bra att Hans Ekström tog upp just
            till exempel Volvo, Ford och Fiat. Det finns stora skillnader,
            och vi ser att problemet framför allt finns inom fordonsindustrin,
            vilket är industrier med väldigt många små underleverantörer och
            långa avtalade betalningstider. Det är alltså tydligt att här
            har vi ett bekymmer.
          </note>
          <note>
            Varför har Sverige inte gjort mer tidigare? Jag vill gärna säga
            att det här EU-direktivet blev färdigt i sin nuvarande form 2011,
            om jag kommer ihåg rätt. Vi har jobbat med detta och gjort en
            utredning, remitterat den, och nu jobbar vi med prioritet med
            detta på departementet, för jag tycker att det är viktigt att
            vi kommer fram. Det återstår att se hur vi landar i alla detaljer.
          </note>
          <note>
            Varför gör vi då inte som en del länder och lagstiftar om vad
            som ska gälla? Grunden är avtalsfriheten. Även för små företag
            generellt sett är avtalsfrihet viktigt, och då pratar jag inte
            bara om fordonsindustri och underleverantörer. Det finns situationer
            där man vill avtala om både kredittider och annat, och det ska
            man kunna göra. Det är ju inte så att avtalsfriheten innebär att
            man får göra precis hur som helst eller att den store på ett oacceptabelt
            sätt får ställa den svagare i en besvärlig situation. Det finns
            regler också på detta område.
          </note>
          <note>
            I grunden är det dock så att vi har valt att ha avtalsfriheten
            som en grund för näringslivet för att det visar sig vara det flexibla
            och det som fungerar väl. Då tror jag att det är riktigt som EU
            nu gör, det vill säga att man säger att det här inte får vara
            sämre än på ett visst vis och att det finns regler för det. Nu
            ska vi pröva och se om vi kan hitta ramregelverk och annat som
            kan påverka bland annat att vi inte får onödigt långa kredittider
            och att det är rätt väg att gå.
          </note>
          <note>
            Jag är däremot inte beredd att tycka att det verkar särskilt
            klokt att lagstifta, för jag tror att om man begränsar företagens
            möjligheter att hitta adekvata lösningar så blir det inte rätt.
          </note>
          <note>
            Det är också fel att tro att detta enbart är till fördel för
            de stora företagen. Som liten företagare har man ibland ganska
            stor nytta av att kunna avtala om kredittiderna. Gör du stora
            inköp inför en säsong kan det vara ganska skönt att hinna sälja
            av eller använda en del innan du måste betala. Det finns alltså
            ett behov av den här flexibiliteten, och jag är rädd att om man
            går in och lagstiftar så får man en stelhet som kan vara till
            men för vissa företag i vissa situationer.
          </note>
          <note>
            Under hösten kommer vi förhoppningsvis att lägga fram förslag
            när det gäller det jag har redovisat om kredittider och annat,
            och om inget oförutsett inträffar kommer riksdagen också att få
            ta ställning till ett förslag under hösten.
          </note>
          <note type="speaker">
            Anf. 13 HANS EKSTRÖM (S):
          </note>
          <note>
            Herr talman! Inom det här området finns ju en så kallad marknadsimperfektion.
            Marknaden fungerar inte riktigt inom det här området, och jag
            tycker nog att justitieministern försöker tona ned problemet.
          </note>
          <note>
            När det gäller fordonsindustrin kan jag ta några exempel enligt
            en undersökning som gjorts av kredittiderna inom området. 30 dagar
            tillämpas av 14 procent av leveranserna. Upp till 60 dagar tillämpas
            av 44 procent, 90 dagar av 37 procent, 105 dagar av 17 procent
            och över 105 dagar av nästan 3 procent.
          </note>
          <note>
            Fordonskomponentgruppen bedömer att det här är ett av de allvarligaste
            problemen för svenska underleverantörer inom fordonsindustrin.
            Därför tycker jag att det är en näringspolitisk fråga, och jag
            tycker att näringsministern borde ha engagerat sig i frågan.
          </note>
          <note type="speaker">
            Anf. 14 Justitieminister BEATRICE ASK (M):
          </note>
          <note>
            Herr talman! Formellt när det gäller fördelningen av interpellationer
            handlar det inte om att man tycker eller inte tycker någonting,
            utan när de formella frågorna ligger under ett statsråds ansvarsområde
            så hamnar interpellationen där. Det är skälet till att jag har
            fått frågan.
          </note>
          <note>
            De exempel som Hans Ekström tar upp pekar återigen på att problem
            finns inom framför allt transportsektorn och fordonsindustrin.
            Jag har inget att erinra mot den beskrivningen. Men de undersökningar
            vi har gjort när det gäller näringslivet generellt pekar på att
            problemet inte är av samma art i andra delar.
          </note>
          <note>
            Det synes mig ändå lite besvärligt att gå in och begränsa avtalsfriheten
            just när det gäller fordonsindustrin eller vissa branscher. Det
            kan bli till ett bekymmer. Jag tror att ett förslag och ett beslut
            i riksdagen som ger tydliga signaler eller sätter upp regler för
            vad som krävs och vad som är normalfallet ändå rimligen borde
            vara någonting som man tar intryck av.
          </note>
          <note>
            Vi måste också beakta att fordonsindustrin, och då menar jag
            både de stora företagen och underleverantörerna, har ett intresse
            av att helheten fungerar. Inte ens de stora företagen klarar sig
            om de underleverantörer man har inte kan hantera sin situation.
            Där ser vi en imperfektion, det är ingen tvekan om den saken,
            och därför är den här diskussionen så viktig. Men jag tror inte
            att det är politiker som ska lösa det genom lagstiftning i Sveriges
            riksdag, för då riskerar vi att få en stelhet och en fyrkantighet
            som är till men för näringslivet också inom den här sektorn.
          </note>
          <note>
            Regeringen kommer som sagt att lägga fram förslag vad gäller
            sena betalningar utifrån den utredning och de remissynpunkter
            som har kommit. Det kommer att vara klart under hösten. Jag har
            sett till att det arbetet bedrivs med prioritet, eftersom jag
            tycker att detta är viktigt, och jag tror att det här är en fråga
            där vi behöver ha ordning och reda.
          </note>
          <note>
            I den här diskussionen tycker jag också att det ska sägas att
            vi inte ser någon stor förändring i beteendet. Det har ju diskuterats
            mycket i medierna att man skulle se kraftiga förändringar i betalningstider
            och annat generellt. Så är det inte. Däremot finns det flera mindre,
            enstaka undersökningar som pekar på att det finns företag som
            har allvarliga problem och där detta har varit ett bekymmer, och
            det är naturligtvis någonting som man måste beakta.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:440 om åtgärder mot drogen
            MDPV
          </note>
          <note type="speaker">
            Anf. 15 Statsrådet MARIA LARSSON (KD):
          </note>
          <note>
            Herr talman! Anna Wallén har frågat justitieministern dels vilka
            åtgärder hon avser att vidta med anledning av det enorma problemet
            med drogen MDPV, dels vad hon avser att vidta för åtgärder för
            att få till stånd en mer rättvisande och säker farlighetsbedömning
            av droger.
          </note>
          <note>
            Arbetet inom regeringen är så fördelat att det är jag som ska
            svara på frågorna.
          </note>
          <note>
            I den av regering och riksdag antagna ANDT-strategin slås i de
            långsiktiga målen fast att tillgången till narkotika ska minska,
            att antalet barn och unga som börjar använda narkotika ska minska
            samt att personer med ett missbruk eller beroende ska ha ökad
            tillgänglighet till vård och stöd av god kvalitet.
          </note>
          <note>
            För att genomföra en långsiktig satsning för att nå de ANDT-politiska
            målen avsätter regeringen 256 miljoner kronor per år under hela
            mandatperioden. Det innebär att kommuner och landsting har möjlighet
            att få stöd i att utveckla både det preventiva arbetet och vård-
            och behandlingsinsatserna.
          </note>
          <note>
            MDPV narkotikaklassades i Sverige redan 2010. Det finns sedan
            länge förutsättningar att bedriva ett aktivt arbete från såväl
            tull som polis. Vi möter ständigt nya utmaningar, inte minst genom
            att nya droger kommer ut på marknaden. För att förhindra en sådan
            utveckling och få till stånd en snabbare narkotikaklassning har
            regeringen utarbetat en effektivare narkotika- och dopningslagstiftning
            där Statens folkhälsoinstitut fått en mer aktiv och offensiv roll
            för att snabbare än i dag kunna identifiera nya substanser. Tull
            och polis får också möjlighet att beslagta misstänkta droger redan
            innan de klassas som narkotika. Lagen trädde i kraft förra året
            och har mottagits mycket positivt.
          </note>
          <note>
            Problemet med nya droger delar vi med många andra länder, och
            vi måste gemensamt försöka komma till rätta med droganvändningen
            framför allt bland våra ungdomar. Regeringen verkar också internationellt
            för att ungdomar inte ska börja använda narkotika. Den 20 maj
            i år samlades, på mitt initiativ, narkotikasamordnarna från USA,
            Ryssland, Italien och Storbritannien i Stockholm och enades om
            en gemensam uppmaning till en human och balanserad narkotikapolitik.
            Inom EU pågår ett arbete för att ta fram en ny narkotikastrategi
            som ska ta vid när den nuvarande går ut i slutet av 2012. Sverige
            deltar aktivt i den processen.
          </note>
          <note>
            I de aktuella domarna som Anna Wallén hänvisar till har Högsta
            domstolen betonat vikten av att straffvärdesbedömningen i narkotikamål
            sker med beaktande av samtliga relevanta omständigheter i det
            enskilda fallet, på samma sätt som gäller vid andra brottstyper.
            Exempel på sådana omständigheter är utöver mängd och sorts narkotika
            vilken roll gärningsmannen har haft, om det varit fråga om en
            organiserad handel samt om gärningen skett i vinstsyfte.
          </note>
          <note>
            Högsta domstolen har meddelat prövningstillstånd för ytterligare
            ett antal narkotikamål, och rättsutvecklingen pågår fortfarande.
            Det är därför svårt att fullt ut bedöma vilka konsekvenser Högsta
            domstolens domar kan sägas ge upphov till. Vi följer dock utvecklingen
            aktivt.
          </note>
          <note type="speaker">
            Anf. 16 ANNA WALLÉN (S):
          </note>
          <note>
            Herr talman! Jag vill börja med att tacka statsrådet Maria Larsson
            för svaret på min interpellation om MDPV.
          </note>
          <note>
            Jag har tidigare ställt en skriftlig fråga om MDPV, men jag känner
            att det finns mycket vi behöver diskutera. Det är ofta väldigt
            många som följer våra debatter här i riksdagen, vilket är jätteroligt.
            I dag tror och hoppas jag att det är extra många från Västerås.
            För att ge alla möjlighet att följa debatten vill jag ge en kort
            bakgrund till att jag har tagit detta initiativ.
          </note>
          <note>
            Den livsfarliga drogen MDPV sprider sig snabbt bland missbrukare
            och unga vuxna mellan 18 och 25 år i Västerås. Man ser dock även
            alarmerande signaler från andra delar av landet där drogen också
            börjar spridas. Drogen MDPV är starkt beroendeframkallande och
            ger svår abstinens. MDPV är också överlägset överrepresenterat
            när det gäller att skapa personlighetsförändringar och vanföreställningar
            med paranoida inslag. MDPV är väldigt svårdoserat, och det är
            även en billig drog; det sägs att en dos MDPV är billigare än
            en starköl.
          </note>
          <note>
            Sedan årsskiftet har det skett en kraftig eskalering av MDPV-missbruket.
            Tidigare har sjukvården i Västerås tagit emot ungefär en person
            i veckan som är påverkad av MDPV, men i dag kommer i genomsnitt
            tre personer per dag. Vissa av patienterna är så pass våldsamma
            och hotfulla att man måste ha ordningsvakter på plats. Landstinget
            har nu tvingats anställa extra ordningsvakter för att kunna ta
            hand om alla MDPV-påverkade personer som kommer till sjukvården.
          </note>
          <note>
            Tyvärr har min hemstad Västerås och mitt hemlän Västmanland drabbats
            hårt av drogen. Västeråsarna är oerhört oroliga, och efter att
            det har uppmärksammats att jag är väldigt engagerad i denna fråga
            har många människor kontaktat mig. Det är oroliga föräldrar. Det
            är personer som använder eller har använt MDPV. Det är oroliga
            lärare. Det är medicinsk personal. Alla beskriver de en fruktansvärd
            drog.
          </note>
          <note>
            Jag har vid flera tillfällen varit med polisen ute på fältet
            i Västerås för att lära mig mer om deras arbete. Jag har också
            varit med ute med Gatulangningsgruppen, som jobbar enbart mot
            narkotika. Tyvärr, måste jag säga, har polisen väldigt stora kunskaper
            om MDPV. Tidigare kom man oftast i kontakt med amfetamin, men
            nu är det nästan bara MDPV som finns i Västerås.
          </note>
          <note>
            Efter flera domar i Högsta domstolen har nu straffen för flera
            narkotikabrott kraftigt sänkts. Det beror delvis på att Högsta
            domstolen gör nya farlighetsbedömningar av droger. Högsta domstolen
            bedömer att MDPV ska jämställas med amfetamin, trots att experter
            hävdar att MDPV är upp till tio gånger starkare än amfetamin och
            att MDPV ger helt andra effekter. Polisen i Västerås ser också
            starka kopplingar mellan den ökande användningen av MDPV och domarna
            i Högsta domstolen.
          </note>
          <note>
            Jag är inte nöjd med det svar jag får av statsrådet Maria Larsson.
            Jag känner att regeringen borde göra mer än att sitta och vänta
            på att fler fall prövas i Högsta domstolen. Mina sista frågor,
            som handlar om farlighetsbedömning, kommenterar Maria Larsson
            inte alls i sitt svar. Jag vill därför fråga statsrådet: Tycker
            Maria Larsson att det är rimligt att MDPV jämställs med amfetamin?
            Vilka åtgärder avser ministern att vidta för att få till en mer
            rättvisande och säker farlighetsbedömning av narkotika?
          </note>
          <note type="speaker">
            Anf. 17 GUNNAR ANDRÉN (FP):
          </note>
          <note>
            Herr talman! Jag tackar Anna Wallén för en viktig interpellation
            och statsrådet för ett bra svar.
          </note>
          <note>
            Jag ska gärna säga att jag inte är någon expert på just drogen
            MDPV, men den är en del av det samhälle vi har där man ofta får
            en idealiserad bild av narkotika.
          </note>
          <note>
            Herr talman! Kenta och Stoffe finns inte mer. De var idoler på
            70-talet, men de dukade under för det samhälle som idealiserade
            bruket av narkotika. Jag tror för min del att det är väldigt viktigt
            att vi här i Sveriges riksdag med jämna mellanrum diskuterar och
            bildar opinion mot detta. Jag vill tacka också Lars Lilja från
            Socialdemokraterna i Umeå som har varit väldigt aktiv i dessa
            sammanhang men som dess värre, på grund av väljarna, inte finns
            i kammaren just nu.
          </note>
          <note>
            Det missbruk olika narkotikapreparat för med sig blir förr eller
            senare en personlig katastrof för användaren. Det är också alltid
            en social katastrof för de familjer som drabbas av det, och det
            får väldigt många konsekvenser för många andra i samhället. Det
            för med sig häleri, stölder och många andra saker utöver det vi
            ser i sjukvården, där vi måste ta hand om dem.
          </note>
          <note>
            Jag skulle i detta inlägg vilja fokusera på en sak vi diskuterar
            alldeles för lite i samband med narkotikabruket, och det är de
            ekonomiska krafter som finns bakom och som driver fram olika preparat.
            Vi har till exempel sett att det även på högsta internationella
            nivå, i de olympiska spelen, förekommer olika former av preparat
            där man försöker dölja att det är konstlade människor som deltar.
            Det finns ekonomiska och andra krafter bakom.
          </note>
          <note>
            Om det är en sak vi behöver öka insatserna kraftfullt för att
            göra är det att störa och angripa de ekonomiska krafter som finns
            bakom narkotikaförsäljningen till ungdomar och andra. Jag skulle
            gärna vilja höra vad statsrådet säger och har för förslag och
            tankar på detta område. Vi har nämligen sett att den organiserade
            brottsligheten här i landet har störts väldigt bra av en samverkan
            mellan polisen, tullen, Skatteverket och så vidare. Jag tror att
            det är samma sak här: Man måste ha kraftfulla insatser för att
            få ned narkotikaförbrukningen och narkotikaförsäljningen. Då måste
            man störa de ekonomiska krafterna som finns bakom.
          </note>
          <note type="speaker">
            Anf. 18 Statsrådet MARIA LARSSON (KD):
          </note>
          <note>
            Herr talman! Jag skulle vilja tacka interpellanten för att hon
            lyfter upp det här ämnet. Vi behöver vara många som slår följe
            i kampen mot den legaliseringsdebatt som, samtidigt som vi står
            här, pågår i vårt samhälle, de som tycker att narkotika i vissa
            preparat och i vissa former inte alls ska möta det motstånd som
            vi har försökt mobilisera under många, många år, oavsett regering.
            Jag känner mig väldigt glad och styrkt av Anna Walléns interpellation
            och att vi är många här som verkligen vill ta krafttag mot narkotikan.
          </note>
          <note>
            Jag har också besökt Västerås. Det är nog ett och ett halvt år
            sedan ungefär. Jag besökte en kille som satt i häkte för att bland
            annat ha sålt MDPV. Han hade själv använt det och använde naturligtvis
            försäljning för att finansiera sitt eget missbruk. Han berättade
            för mig ungefär de saker som också Anna Wallén rapporterar om
            i sitt inlägg. Det var det starkaste beroendeframkallande som
            han någonsin hade testat. Suget är så starkt att det är fullständigt
            omöjligt att både välja något annat och att avhålla sig. Jag ser
            samma risker som Anna Wallén ser.
          </note>
          <note>
            Jag är glad åt den lokala och regionala mobilisering som Västerås
            nu visar. Den är nödvändig så att vi också får upp skolan och
            föräldrarna på banan till att diskutera med ungdomarna för att
            kunskapen om farligheten ska nå ut i alla led. Vår länssamordnare
            i Västerås, som avlönas med statliga medel, kan vara den där spindeln
            som kan bygga upp verksamheten, få ut nödvändig kunskap och bistå
            i planerandet av olika aktiviteter.
          </note>
          <note>
            MDPV är narkotikaklassat sedan 2010, så tull och polis har full
            möjlighet att ingripa. Men vi ska vara medvetna om att utmaningarna
            är större än någonsin på narkotikaområdet. Väldigt mycket säljs
            via internet. Posten är förmedlare av väldigt mycket narkotika.
            Och även om tull och polis har fått möjlighet att ingripa mot
            ännu icke narkotikaklassade produkter är det väldigt mycket som
            distribueras med hjälp av postverk och andra distributörer.
          </note>
          <note>
            Detta är en ny utmaning, en stor utmaning. Det gör att vi måste
            hitta nya vägar. Det är därför som vi har gett polis och tull
            möjlighet att ingripa också utan narkotikaklassning. Det är därför
            som vi har skyndat på klassificeringsprocessen. Men vi behöver
            också, för att hålla stånd mot det här, massor av människor som
            engagerar sig på precis samma sätt som Anna Wallén, som deltar
            i den lokala debatten, i den regionala debatten och hjälper till
            med mobiliseringen lokalt.
          </note>
          <note>
            Från regeringens sida har vi definierat narkotikabekämpningen
            som en av de viktigaste sakerna i det kommande årets strategi.
            Vi har, som jag berättade tidigare, 260 miljoner kronor årligen
            för ett preventivt arbete och för att förbättra kunskapen också
            om vård och behandling. Vi ser att inte minst cannabis breder
            ut sig över hela Sverige. Där sätter vi in en särskild kampanj
            de närmaste åren.
          </note>
          <note>
            Gunnar Andréns fråga får jag återkomma till i nästa inlägg.
          </note>
          <note type="speaker">
            Anf. 19 ANNA WALLÉN (S):
          </note>
          <note>
            Herr talman! Jag skulle vilja understryka det som Maria Larsson
            säger när det handlar om den viktiga lokala mobiliseringen och
            det arbete som sker i Västerås och Västmanland, som är oerhört
            bra och kraftfullt. Jag tror att det också kan förhindra att fler
            människor provar MDPV. Det är engagemang från polisens håll, från
            skolan, föräldrar, ungdomar, kommunen och socialtjänsten. En liten
            bit försöker också vi politiker bidra med att lyfta fram den här
            viktiga debatten.
          </note>
          <note>
            En fråga som jag ställer i min interpellation handlar också om
            farlighetsbedömning av droger. Jag skulle gärna vilja att Maria
            Larsson kommenterar den. Framför allt är det så att man efter
            domarna i Högsta domstolen gör en annan farlighetsbedömning av
            MDPV och jämställer drogen med amfetamin, vilket många experter
            hävdar är helt felaktigt. Och MDPV är mycket, mycket starkare.
            Jag skulle vilja ha en kommentar till vad man kan göra åt det.
          </note>
          <note>
            I de narkotikadomar som har kommit nu i Högsta domstolen vill
            man nyansera narkotikadomarna mycket mer än tidigare. Det ska
            inte vara bara mängden som avgör straffet. Tidigare innebar 200
            gram amfetamin ofta en viss typ av straff, men nu vill man se
            om det är för enskilt bruk eller om man ska sälja det vidare till
            andra, och det kan jag tycka är bra. Men den största insatsen
            mot droger är att hindra att nya personer börjar använda droger,
            framför allt att nya unga personer börjar använda droger.
          </note>
          <note>
            Hur får människor då fatt i droger? Är det genom den organiserade
            narkotikahandeln? Det är oftast inte så i inledningsskedet, utan
            det man får berättat för sig är att människor ofta får narkotika
            från en person som finns i deras närhet, som de har ett visst
            förtroende för. På så sätt hindrar inte HD:s syn att enskilt bruk
            av narkotika ska straffas mildare att nya personer introduceras
            för droger.
          </note>
          <note>
            Efter domarna i Högsta domstolen listar också riksåklagaren omständigheter
            som talar för mildare straff. En sådan omständighet är att det
            inte ska finnas något vinstintresse. Men även på den punkten hindrar
            det inte att nya människor introduceras för narkotika.
          </note>
          <note>
            Numera krävs en mycket större mängd narkotika för att dömas för
            ett brott av normalgraden eller för ett grövre narkotikabrott.
            Och de tabeller som man tidigare har använt ska inte längre gälla.
            Men i vissa fall är det svårt att se andra omständigheter utifrån
            vilka man ska döma som inte handlar om art eller mängd. I det
            här fallet är det fortfarande tabeller som gäller. Man har bara
            justerat mängden uppåt, vilket jag ser som ett jättestort problem.
            I praktiken innebär det att gränsen mellan normalbrott och grovt
            narkotikabrott har fördubblats. I vissa fall har det till och
            med tiodubblats för vissa typer av preparat.
          </note>
          <note>
            Utöver de frågor som jag tidigare har ställt till Maria Larsson
            skulle jag vilja fråga om hon tycker att det är rimligt att mängden
            narkotika för normalbrott och grovt brott kraftigt förskjutits
            uppåt.
          </note>
          <note type="speaker">
            Anf. 20 Statsrådet MARIA LARSSON (KD):
          </note>
          <note>
            Herr talman! Det är alldeles riktigt att Högsta domstolen i ett
            flertal domar sedan juni förra året har ändrat praxis när det
            gäller frågan om hur straff ska bestämmas i narkotikamål. Tidigare
            har man dömt utifrån mängd och preparat, och det har varit det
            enda utslagsgivande. Man säger att det här egentligen är den enda
            typ av brott där man är så enkelspårig och bara tittar på detta.
            I alla andra typer av brottmål tar man hänsyn till andra relevanta
            omständigheter och bestämmer straffnivån utifrån dessa. Det kan
            handla om att det har skett, precis som Anna Wallén säger, med
            vinstintresse, att det har varit organiserad brottslighet och
            så vidare faktorer som också ska vägas in.
          </note>
          <note>
            En sak som också påverkar straffvärdet är farligheten. När det
            gäller farligheten är inte jag rätt person att bedöma den. Det
            ligger inte inom min kompetens, utan där måste vi lita på våra
            kunskapsbärande myndigheter, och här kommer det nya forskningsrön
            hela tiden.
          </note>
          <note>
            Jag har, precis som Anna Wallén, hört berättelser från dem som
            använt MDPV och vad de säger om drogen i sig, vilket ju får en
            att dra vissa slutsatser. Men den kompetensen besitter inte jag,
            utan där måste jag förlita mig på forskningen och på våra kunskapsmyndigheter.
          </note>
          <note>
            När det gäller Högsta domstolens utfall här har de i flera av
            sina domar sänkt straffen, men i några fall har straffen skärpts.
            Så det har varit både och när man har gjort den mer sammanvägda
            bedömningen. Högsta domstolen har meddelat prövningstillstånd
            för ytterligare ett antal narkotikaärenden som man kommer att
            behandla under den närmaste tiden, så rättsutvecklingen pågår
            fortfarande. Det är därför som jag verkligen välkomnar den här
            debatten just nu. Den är ett viktigt inslag, men vi måste fortsätta
            följa frågan och se vart rättsutvecklingen styr. Eftersom det
            är fler fall som kommer att prövas framöver vill vi avvakta och
            se var de slutligen landar.
          </note>
          <note>
            Sedan är det naturligtvis så att den lokala opinionsbildningen
            spelar en otroligt stor roll, och att hålla i den möjliggör den
            största förändringen. Vi kan göra mycket med lagar, och vi kan
            göra mycket med polisens insatser, och de är nödvändiga. Men har
            man inte den lokala opinionen och en kraftfull mobilisering där
            kan också lagar, polisens och tullens insatser stå sig ganska
            slätt. Det här i förening kan också skapa en förändring i Västerås.
          </note>
          <note>
            Jag är väldigt glad att Anna Wallén uppmärksammar det här problemet.
          </note>
          <note type="speaker">
            Anf. 21 ANNA WALLÉN (S):
          </note>
          <note>
            Herr talman! Ofta säger polisen att det är väldigt svårt att
            bevisa vilket syftet är med beslagtagen narkotika, om det är för
            enskilt bruk eller inte. Därför blir det ännu mer problematiskt.
          </note>
          <note>
            Samtidigt som vi talar om att man ska gå ifrån att döma enbart
            utifrån mängd är det ett faktum att de tabeller man tidigare använde
            fortfarande finns kvar i ganska många fall och att mängden har
            justerats kraftigt uppåt. Det är ett bekymmer.
          </note>
          <note>
            Vi diskuterar hur viktigt det är att föra en debatt om narkotika
            och att hindra att nya personer börjar använda narkotika, men
            dessa domar i Högsta domstolen sänder helt andra signaler.
          </note>
          <note>
            Många menar att Sverige börjar bli mer drogliberalt, men jag
            tror inte att vare sig jag eller statsrådet vill åt det hållet.
            Det är dock de signaler som sänds.
          </note>
          <note>
            Hur ser statsrådet på detta?
          </note>
          <note>
            Jag ska åter säga något om situationen i Västerås. Det är känt
            att MDPV finns i stor omfattning i Västerås och att det är en
            farlig drog. Trots det kommer flera unga västeråsare att pröva
            MDPV för första gången i helgen.
          </note>
          <note>
            De unga som jag har frågat varför de prövar drogen fast den är
            farlig har svarat att de inte tror att de kommer att drabbas av
            psykoser och annat som händer. Jag frågar också alltid ungdomarna
            om de vet vart de ska vända sig om de vill pröva droger. Hittills
            har ingen av de unga jag mött sagt att de inte vet hur de ska
            få tag på droger. Vi har alltså en stor utmaning framför oss.
          </note>
          <note>
            Jag avslutar med att tacka statsrådet för svaret på min interpellation
            och för en bra debatt.
          </note>
          <note type="speaker">
            Anf. 22 Statsrådet MARIA LARSSON (KD):
          </note>
          <note>
            Herr talman! Ja, domarna kan ha en viss betydelse för hur många
            ungdomar som testar och prövar. Störst betydelse för hur många
            ungdomar som prövar narkotika har dock det preventionsarbete som
            vi gör från regeringens sida tillsammans med lokala och regionala
            företrädare.
          </note>
          <note>
            Vi vet hur betydelsefullt och viktigt det är, och det är en av
            anledningarna till att länssamordnarna finns och är avlönade med
            statliga medel. De ska kunna bygga den regionala och lokala mobiliseringen
            överallt.
          </note>
          <note>
            Det handlar om utmaningar av ett slag som vi aldrig tidigare
            har haft att hantera eftersom internetmarknaden som når in i vartenda
            hem i dag öppnar helt nya möjligheter. Tillgängligheten är ett
            faktum, och det betyder att preventionsarbetet blir centralt för
            hur vi sedan lyckas.
          </note>
          <note>
            I ett internationellt perspektiv prövar och testar fortfarande
            svenska ungdomar narkotika i mindre omfattning än i de flesta
            andra länder. Men med den marknad och tillgänglighet som finns
            är jag inte säker på att dessa siffror kommer att stå sig.
          </note>
          <note>
            De kommer inte att stå sig om vi inte har den regionala och lokala
            mobiliseringen, ständigt pågående som en diskussion i våra skolor,
            på våra fritidsgårdar och överallt där ungdomar samlas men också
            träffar vuxna.
          </note>
          <note>
            Det här är vårt gemensamma medskick från debatten.
          </note>
          <note>
            MDPV är narkotikaklassat och redan innanför hägnet av droger
            som inte får användas. Den är förbjuden, och vi tillåter inte
            att man använder narkotika i vårt land.
          </note>
          <note>
            När förbudet mot innehav för eget bruk nu ifrågasätts är det
            viktigt att Anna Wallén och jag tillsammans står upp i debatten
            och säger: Det är klart att vi ska fortsätta ha det.
          </note>
          <note>
            Vår restriktiva narkotikapolitik har hittills gagnat oss väl,
            och att vi är åtminstone två som kommer att fortsätta driva den
            har jag förstått av Anna Walléns inlägg. Tack för interpellationen
            och debatten!
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:430 om regeringens utnämningspolitik
          </note>
          <note type="speaker">
            Anf. 23 Statsrådet STEFAN ATTEFALL (KD):
          </note>
          <note>
            Herr talman! Eva-Lena Jansson har mot bakgrund av svar jag lämnade
            i Aftonbladet den 4 juli frågat mig om jag avser att vidta några
            åtgärder angående regeringens nuvarande utnämningspolitik.
          </note>
          <note>
            Låt mig inleda med den genomgripande reformering som påbörjades
            i och med regeringsskiftet 2006. Fram till dess gällde en ordning
            där befintliga vakanser bland myndighetschefer över huvud taget
            inte annonserades ut. Möjligheterna för riksdagen att utöva sin
            kontrollmakt var av det skälet mycket kringskurna då det aldrig
            prövades om det kunde finnas ytterligare kandidater till de viktiga
            uppdragen som myndighetschef.
          </note>
          <note>
            Numera gäller en ordning som bygger på att samtliga rekryteringar
            inleds genom att en kravprofil tas fram. Kravprofilen är en gedigen
            produkt som anger vilka krav och meriter som ska gälla i den aktuella
            rekryteringen. Därefter vidtar själva rekryteringen som normalt
            innebär att regeringen annonserar efter kandidater. Departementen
            tar därefter själva, eller i samarbete med ett externt rekryteringsstöd,
            ansvar för den operativa fasen av rekryteringen avseende gallring,
            utvärdering, intervjuer och, i förekommande fall, urvalstester.
          </note>
          <note>
            Utfallet av den reformerade utnämningspolitiken är entydigt.
            Urvalet har breddats avsevärt, och betydligt fler personer med
            erfarenhet från andra arbetsmarknadssektorer har rekryterats jämfört
            med tidigare. Till detta ska läggas att andelen kvinnor bland
            myndighetscheferna sedan 2006 ökat med mer än 25 procent. För
            närvarande är ca 46 procent av myndighetscheferna kvinnor.
          </note>
          <note>
            Sedan 2006 har regeringen rekryterat 199 myndighetschefer. Trots
            att reformeringen inte kunde göras över en natt är jag nöjd över
            att kunna konstatera att inte mindre än två tredjedelar av dessa
            rekryteringar har föregåtts av en intresseannonsering. Det är
            en siffra som kan tyckas vara blygsam men som måste sättas in
            i perspektivet att regeringens självpåtagna mål om annonsering
            togs i september 2007.
          </note>
          <note>
            Hittills i år har regeringen rekryterat 19 chefer. Av dessa är
            fyra landshövdingar och en säkerhetspolischef. De sistnämnda rekryteringarna
            omfattas inte av kravet på annonsering något som redovisades utförligt
            i regeringens skrivelse 2009/10:43 Utnämningspolitiken .
          </note>
          <note>
            Under såväl 2010 som 2011 har andelen befattningar som annonserats
            ut uppgått till ca 85 procent.
          </note>
          <note>
            Slutligen: Jag är övergripande ansvarig för hela regeringens
            utnämningspolitik, samtidigt som jag är direkt ansvarig för länsstyrelserna.
            Här kan jag konstatera att regeringen under det senaste året anställt
            två socialdemokrater, en moderat, en folkpartist, en centerpartist
            och en person utan partipolitisk bakgrund till uppdraget att vara
            landshövding.
          </note>
          <note>
            Jag avser att fortsätta utveckla och försvara de reformer som
            gjorts för att åstadkomma en rekryteringsprocess som vilar på
            principerna om öppenhet, spårbarhet och förutsägbarhet. Jag kan
            tryggt försäkra Eva-Lena Jansson om att den tid då partibok avgjorde
            vilka som skulle få viktiga uppdrag som myndighetschef är förbi.
            Däremot välkomnar jag personer som rör sig mellan olika sektorer
            och uppdrag och därmed utvecklar sig själva på ett sätt som kan
            leda till att de bedöms som lämpliga för att leda en statlig myndighet.
          </note>
          <note type="speaker">
            Anf. 24 EVA-LENA JANSSON (S):
          </note>
          <note>
            Herr talman! Bakgrunden till min interpellation är bland annat
            den artikel i Aftonbladet som tar upp regeringens utnämningspolitik.
            Här konstateras att det som regeringen sagt tidigare, och när
            man var i opposition, inte riktigt stämmer med det utfall vi kan
            se. Stefan Attefall svarar i medierna att det nog är en slump
            att det hade blivit så många från de borgerliga partierna, att
            det kan variera från år till år och att det mest beror på att
            det är alliansföreträdare som lämnat sina ämbeten och ersatts
            av andra.
          </note>
          <note>
            Betyder det att en centerpartistisk generaldirektör ska ersättas
            med en centerpartistisk generaldirektör? Så kan man nämligen tolka
            Stefan Attefall.
          </note>
          <note>
            Detta är alltså bakgrunden till min interpellation. Jag ska också
            tacka statsrådet för svaret.
          </note>
          <note>
            Elisabet Falemo, Centerpartiet, var tidigare statssekreterare
            och är i dag generaldirektör för Elsäkerhetsverket. Gustaf Lind
            var tidigare statssekreterare hos Fredrik Reinfeldt och är i dag
            ambassadör. Nicola Clase, Moderaterna, var tidigare statssekreterare
            hos Fredrik Reinfeldt och är i dag ambassadör. Mikael Odenberg,
            Moderaterna, var tidigare försvarsminister och är i dag generaldirektör
            för Svenska kraftnät. Urban Karlström, Kristdemokraterna, var
            tidigare statssekreterare hos Mats Odell och är nu ordförande
            i AP-fond och generaldirektör. Ebba Lindsö var kristdemokratisk
            kandidat till olika uppdrag och är nu ordförande i AP-fond. Ingemar
            Hansson var tidigare statssekreterare hos Anders Borg och är numera
            generaldirektör för Skatteverket. Åsa-Britt Karlsson var tidigare
            centerpartistisk statssekreterare och är numera generaldirektör
            för Statens geotekniska institut.
          </note>
          <note>
            Det var en något förkortad lista; jag har inte fått med alla
            namn.
          </note>
          <note>
            Stefan Attefall svarar att det sker utannonsering. Vi vet dock
            att allt inte utannonseras, och man kan ibland undra om utannonseringen
            bara är ett spel för gallerierna. Till exempel gäller det direktören
            för Banverket, Minoo Akhtarzand. Hon lämnade in sin ansökan tre
            dagar innan hon blev generaldirektör för Banverket. Hon är en
            av de opolitiska som regeringen utsett till ny landshövding.
          </note>
          <note>
            När man tittar på olika tillsättningar blir man förvånad. Den
            öppenhet och transparens som den här regeringen vill ge sken av
            tycker jag inte stämmer.
          </note>
          <note>
            I vilka avseenden menar Stefan Attefall att den här regeringens
            utnämningspolitik skiljer sig från den tidigare socialdemokratiska
            regeringens? När man gick till val 2006 kallade Maud Olofsson
            generaldirektörer för korrumperade och Göran Hägglund utlovade
            att man skulle avsätta generaldirektörer; två generaldirektörer
            fick lämna sina uppdrag och placerades på Regeringskansliet.
          </note>
          <note>
            Min fråga till Stefan Attefall är: Vad är det som särskiljer
            den här regeringens utnämningspolitik, förutom att man verkar
            peta personer som är kompetenta men som inte får vara kvar för
            att de är socialdemokrater?
          </note>
          <note type="speaker">
            Anf. 25 Statsrådet STEFAN ATTEFALL (KD):
          </note>
          <note>
            Herr talman! Jag vill först kommentera uttalandet i Aftonbladet.
            Det är ju inte så att man alltid upplever att kvällstidningarna
            ger en heltäckande beskrivning av vad man vill säga; det kanske
            är veckans understatement. Frågan gällde specifikt de landshövdingeutnämningar
            som hade varit på senare tid. Dagen efter utsåg vi Sven-Erik Österberg
            till landshövding i Norrbotten, men det kunde jag inte säga till
            Aftonbladet. Min kommentar gällde alltså att det kanske var lite
            fler människor med alliansbakgrund.
          </note>
          <note>
            Vi har en ganska god balans i landshövdingekretsen. Nästan hälften
            av landshövdingarna har ingen partipolitisk bakgrund, och det
            är en ganska god blandning av partipolitiska företrädare. Det
            är en bra balans. Dessutom är det bra landshövdingar som har utsetts
            som passar bra för de län och uppgifter de har.
          </note>
          <note>
            Jag ska beskriva processen. Jag har försökt göra det i mitt svar,
            men jag tror att jag måste upprepa det. Det är en konsekvens,
            tydlighet och spårbarhet i processen nu som inte fanns före valet
            2006. Vi annonserar ut tjänsterna. Undantag är just landshövdingar
            eftersom vi vet att erfarenhet från den politiska världen är viktig.
            Vi har också undantag för ÖB, säkerhetspolischef och den typen
            av befattningar där man vet att tjänsterna rekryteras från en
            mycket begränsad grupp människor. Det blir bara ett spel för gallerierna
            om man skulle använda annonseringsmetoden. I övrigt annonseras
            tjänsterna ut. Det gjordes i stort sett aldrig före valet 2006.
            Det finns några enstaka undantag av vissa praktiska skäl.
          </note>
          <note>
            Det finns också kravprofiler för alla tjänster. Det innebär att
            det finns en möjlighet för konstitutionsutskottet och andra att
            granska vilka som har sökt och vilka namn som har förekommit.
            Man kan se underlagen och om de som har bäst meriter har varit
            med i slutspurten och därmed varit underlag för det slutliga anställningsbeslutet.
            Förut fanns det ingen möjlighet för konstitutionsutskottet och
            andra att granska utnämningsprocessen.
          </note>
          <note>
            Vi använder i högre grad hjälp utifrån, som konsulter, för att
            få en professionell rekrytering. Det innebär inte att det bara
            är de som aktivt söker en tjänst som kan komma i fråga utan också
            personer som rekryteringsföretag och andra fångar upp och för
            in i processen. Alla namn värderas mot varandra, och så småningom
            fattar regeringen ett beslut som man självklart står för men som
            också kan analyseras och värderas i efterhand.
          </note>
          <note>
            Det är en dramatisk skillnad mot hur det fungerade före valet
            2006. Jag var själv med och kollade upp utnämningarna året före
            valet 2006. En enda kravprofil togs fram på de utnämningarna.
            Det var en hög grad av partipolitiska utnämningar. Tendensen sedan
            valet 2006 är att det är fler människor som inte har partipolitisk
            bakgrund som är myndighetschefer. Det är också fler kvinnor. Det
            är svårt att formellt mäta, men vårt intryck är att det är fler
            människor med annan etnisk bakgrund än den svenska. Det är också
            fler människor med annan bakgrund än offentlig verksamhet. Jag
            tror att det berikar statsförvaltningen.
          </note>
          <note>
            Det är en helt annan utnämningsprocess. Om man tittar på hur
            utnämningarna har skett ser man att det övervägande är människor
            utan partipolitisk bakgrund som utses. Det är också en rad kompetenta
            och duktiga människor från olika politiska läger. Jag kan försäkra
            Eva-Lena Jansson att jag i generaldirektörskretsen träffar på
            ett otal socialdemokrater duktiga människor som jag är glad finns
            i statens tjänst.
          </note>
          <note type="speaker">
            Anf. 26 EVA-LENA JANSSON (S):
          </note>
          <note>
            Herr talman! Min kritik riktar sig inte i huvudsak mot de personer
            som regeringen har utsett utan mot det hyckleri som vi ser från
            regeringen. Man har sagt att man ska göra på ett sätt, men gör
            något helt annat.
          </note>
          <note>
            Jag ska ge ett exempel: tillsättningen av generaldirektören för
            Tillväxtverket.
          </note>
          <note>
            År 2008 kommer ansökningarna in ända fram till den 16 juni. Först
            den 26 november kommer en ansökan från Christina Lugnet. Kravprofilen
            inregistreras den 27 november dagen efter Christina Lugnets ansökan.
            I handlingarna från Näringsdepartementet finns det en promemoria
            som är daterad den 20 november. Då skriver man en promemoria om
            anställning av Christina Lugnet som generaldirektör och chef för
            Tillväxtverket. Det är sex dagar innan hennes ansökan har kommit
            in. Är det inte häpnadsväckande att man på Näringsdepartementet
            vet att man ska tillsätta en person som inte ens har lämnat in
            sin ansökan?
          </note>
          <note>
            Detta kallar regeringen transparent och förutsägbart. Man säger
            att spårbarheten finns. Man kan se att Christina Lugnet fanns
            som riksdagskandidat för Centerpartiet; det kanske också spelade
            in. Nu kan vi konstatera att Christina Lugnet inte längre är generaldirektör
            eftersom Tillväxtverket verkar satsa mer på tillväxt inom restaurangbranschen
            än på nya företag.
          </note>
          <note>
            Herr talman! Jag skulle vilja veta varför Stefan Attefall verkar
            vara så nöjd med sin utnämningspolitik när vi uppenbarligen inte
            kan se den spårbarhet och transparens som regeringen har sagt
            ska finnas.
          </note>
          <note type="speaker">
            Anf. 27 Statsrådet STEFAN ATTEFALL (KD):
          </note>
          <note>
            Herr talman! Jag är ansvarig för de generella riktlinjerna för
            utnämningspolitiken. Varje enskilt statsråd måste ta ansvar för
            sina utnämningar.
          </note>
          <note>
            Vi kan titta på exemplet med Christina Lugnet. Så mycket dokumentation
            som den som Eva-Lena Jansson talar om fanns ju inte tidigare i
            utnämningsärendena. Det här är ett utmärkt fall för konstitutionsutskottet
            att granska. Poängen med dagens utnämningspolitik är att det går
            att granska och följa upp utnämningarna.
          </note>
          <note>
            Det är inte enbart personer som formellt skickar in en ansökan
            som är möjliga att anställa. Vi kopplar ofta in rekryteringsföretag
            som gör sina egna skanningar av lämpliga kandidater. De får fram
            namn som de tittar närmare på och kommer så småningom med förslag.
            Det är mycket möjligt att det är därför som detta namn kom med.
            Jag kan inte det enskilda fallet; det var före min tid som statsråd.
          </note>
          <note>
            Fallet med Christina Lugnet visar också att regeringen vidtar
            åtgärder när man bedömer att det inte längre fungerar och när
            det inte finns förtroende för myndighetschefen. Det är i dag rekordfå
            generaldirektörer i Regeringskansliet jämfört med tidigare. Det
            kan också vara en indikation på att utnämningsprocessen fungerar
            hyfsat bra.
          </note>
          <note>
            Den dokumentation och den konsekvens som finns i sättet att arbeta
            skiljer sig avsevärt från tiden före 2006. Man kan alltid diskutera
            enskilda personer. En person kanske hade ett uppdrag för ett parti
            för länge sedan. Det ser jag inte som vare sig en merit eller
            som något som diskvalificerar. Det intressanta är om personen
            är lämplig för uppdraget. Varje statsråd är ansvarigt för rekryteringsprocesserna
            för sina myndigheter.
          </note>
          <note>
            Under 2011 och 2012 fram till sommaren har vi utsett 49 chefer
            i staten. Bara elva av dem har, såvitt jag kan se, någon som helst
            partipolitisk bakgrund. Det är en liten övervikt för människor
            med någon typ av alliansbakgrund, men det finns också många socialdemokrater
            i gruppen. Det är alltså bara en femtedel som har en partipolitisk
            bakgrund.
          </note>
          <note>
            Säkert finns det bland alla på den här långa listan någon som
            har suttit i en nämnd för något parti någonstans som jag inte
            har en aning om. Men jag kan se vilka som har en tydlig partipolitisk
            bakgrund vilka som exempelvis har varit statssekreterare eller
            har haft tydliga partipolitiska uppdrag.
          </note>
          <note>
            Det är en liten andel som har partipolitisk bakgrund, och jag
            vill påstå att det inom många uppdrag är en merit. Särskilt när
            det gäller landshövdingeämbetet vill jag påstå att om man har
            partipolitisk bakgrund, exempelvis från riksdagen eller Regeringskansliet,
            är det en merit när man tillträder tjänsten som landshövding.
            Tjänsten värderas också utifrån det.
          </note>
          <note>
            Jag vill inte påstå att allt är perfekt. Jag vill påstå att vi
            har en helt annan och mycket bättre och lättare process att spåra,
            diskutera, utvärdera. Vi har även fått en större blandning bland
            statliga chefer. Den processen kommer jag att jobba vidare med,
            och jag tar gärna emot konkreta idéer om hur man kan utveckla
            den processen. Däremot kommer jag aldrig att medverka till att
            vi återgår till den ordning som var före valet 2006.
          </note>
          <note type="speaker">
            Anf. 28 EVA-LENA JANSSON (S):
          </note>
          <note>
            Herr talman! Under valrörelsen 2006 utmålade centerledaren i
            ett uttalande Sverige som korrumperat. Hon sade: Det är inte bara
            ett socialdemokratiskt parti som styr landet utan en maktapparat.
            Vi ser också en socialdemokrati som använder hela statsapparaten
            för att ge förläningar till dem som har partibok. I andra länder
            skulle det kallas korruption.
          </note>
          <note>
            Det var ett mycket allvarligt uttalande. Tänk om jag skulle göra
            samma typ av uttalande utifrån den lista jag redovisade tidigare.
            Det skulle jag aldrig få för mig att göra. Här försöker vi titta
            på om personer har varit kompetenta eller inte. Jag är rädd för
            att regeringen säger sig agera på ett sätt men sedan gör någonting
            helt annat. Man vaskar tydligen fram personer nästan i lönndom
            via konsulter som har sekretess, såsom fallet var med generaldirektören
            för Banverket, Minoo Akhtarzand, som lämnade in sin ansökan på
            måndagen och blev tillsatt av regeringen på torsdagen för att
            bli generaldirektör för Banverket. Då anlitades ett konsultföretag
            som hade sekretessavtal. Var fanns spårbarheten i det?
          </note>
          <note>
            Man kallade den tidigare Amschefen för socialdemokratisk valarbetare.
            I går såg vi hur generaldirektören för Arbetsförmedlingen skrev
            ett svar till den politiska oppositionen när det handlade om en
            debatt mellan den politiska oppositionen och arbetsmarknadsministern.
            Det är häpnadsväckande.
          </note>
          <note>
            Vi har sett tre generaldirektörer skriva debattartiklar med ansvarig
            minister. Vi har alltså en stat och en politik som börjar sammanblandas
            på ett sätt som jag inte har sett tidigare, och jag tycker att
            det är häpnadsväckande. Titta, Stefan Attefall, på hur många debattartiklar
            man skrivit tillsammans med tidigare generaldirektörer. Och titta
            framför allt på hur det kan komma sig att Christina Lugnet blev
            utsedd redan den 20 november när hon inte ens hade skickat in
            sin ansökan till Regeringskansliet. Var det en centerpartistisk
            partibok som fick fälla avgörandet?
          </note>
          <note type="speaker">
            Anf. 29 Statsrådet STEFAN ATTEFALL (KD):
          </note>
          <note>
            Herr talman! Det är viktigt att komma ihåg att vi av vissa mycket
            bestämda skäl på senare år skaffat oss en lagstiftning som innebär
            att man nu kan söka en statlig chefstjänst, som generaldirektör,
            och få sina ansökningshandlingar sekretessbelagda tills man kommer
            i det läget att man ska bli anställd. Då måste de offentliggöras.
          </note>
          <note>
            Innan vi hade den lagen tror jag att det fanns en hel del personer
            som ville ha jobb i staten men inte vågade söka eftersom det genast
            blev en offentlig handling. Man hade kanske en annan tjänst som
            innebar att man av olika skäl inte kunde annonsera ut att man
            sökte sig vidare. Det kan vara en förklaring; jag vet inte hur
            det är i de enskilda fallen, varför namnen kom in sent i processen.
          </note>
          <note>
            Rekryteringsföretag kunde alltså fånga upp namn på personer som
            formellt inte ville söka förrän de visste om de var bland de hetare
            kandidaterna eller inte. Det har vi nu åtgärdat genom en sekretesslagstiftning.
            Den innebär att konstitutionsutskottet kan spåra det hela. Jag
            föreslår att Eva-Lena Jansson anmäler allt som hon upplever vara
            oegentligt till konstitutionsutskottet. Det verkar vara en sysselsättning
            som aktiverar många i oppositionen. Gör gärna det så får vi det
            prövat.
          </note>
          <note>
            Jag anser att de generella riktlinjerna, de generella reglerna,
            är av en helt annan karaktär. Jag var med och granskade utnämningspolitiken
            före valet 2006. Vi kunde konstatera att vi hade en ganska livlig
            debatt om dessa frågor. När vi sedan granskade de utnämningar
            som skett ett år före valet 2006 fanns det, trots den debatt som
            då pågick, kravprofiler på en enda tjänst och inga utannonseringar.
            Vi kunde även konstatera att flera av de utsedda som hade partipolitisk
            hemvist hos Socialdemokraterna fått bättre villkor än andra. Det
            var en tendens vi såg och uppmärksammade. Vi frågade: Är detta
            en slump eller vad beror det på?
          </note>
          <note>
            Jag vill påstå att vi nu har en mycket bättre process. Sedan
            finns det inga processer som inte kan bli ännu bättre. Jag välkomnar
            all granskning vi kan få från oberoende aktörer som inte bara
            ser på enskilda fall utan tittar på helheten. Då kommer man att
            upptäcka att vi kommit långt när det gäller att utveckla utnämningspolitiken
            i Sverige.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellationerna 2011/12:437 och 438 om ekonomisk
            trygghet vid sjukdom
          </note>
          <note type="speaker">
            Anf. 30 Statsrådet ULF KRISTERSSON (M):
          </note>
          <note>
            Herr talman! Monica Green har frågat mig vad jag avser att göra
            för att skynda på så att taket i sjukförsäkringen höjs och för
            att fler ska ha ekonomisk trygghet vid sjukdom. Monica Green har
            även i en särskild interpellation till finansministern frågat
            vad denne avser att göra för att öka trovärdigheten i försäkringssystemen
            och för att stärka den svenska modellen. Denna interpellation
            har överlämnats till mig eftersom den har bedömts ha ett samband
            med den interpellation som ställts till mig. Det svar som nu lämnas
            omfattar därför även den interpellation som ställts till finansministern.
          </note>
          <note>
            En av de viktigaste frågorna för regeringen när den tillträdde
            i oktober 2006 var att minska det omfattande utanförskapet från
            arbetsmarknaden som till stor del bestod av sjukfrånvaro. Den
            sjukförsäkringsreform som regeringen har genomfört syftar till
            att underlätta för sjukskrivna att kunna återgå i arbete. Åtgärderna
            har stor bredd och omfattar såväl ändringar som rör regelverket
            för sjukskrivningsprocessen, exempelvis tidsgränser för bedömning
            av arbetsförmåga, som nya samverkans- och stödåtgärder för att
            underlätta för sjukskrivna att komma tillbaka i arbete.
          </note>
          <note>
            Sjukförsäkringsreformen har gett resultat. Färre individer blir
            sjukskrivna och sjukperioderna har blivit kortare. Sjukskrivningsprocessen
            präglas numera av högre aktivitet, tidigare insatser och tydligare
            spelregler.
          </note>
          <note>
            Jag delar Monica Greens uppfattning att medborgarna ska känna
            tillit till den generella välfärden, där den allmänna sjukförsäkringen
            och arbetslöshetsförsäkringen är centrala delar. Undersökningar
            visar att stödet för kollektiv finansiering av socialförsäkringarna
            har ökat under 2000-talet, liksom den uppgivna viljan att själv
            betala skatt för angivna välfärdspolitiska ändamål.
          </note>
          <note>
            90 procent av alla anställda har kollektivavtalade tilläggsförsäkringar
            som ett komplement till det skydd som den allmänna sjukförsäkringen
            ger. Den modellen har vi haft i Sverige under mycket lång tid.
            Det finns inga belägg för att dessa kompletterande försäkringar
            har inneburit att tilliten till den allmänna försäkringen har
            minskat.
          </note>
          <note>
            Då Monica Green, som framställt interpellationerna, anmält att
            hon var förhindrad att närvara vid sammanträdet medgav talmannen
            att Lars Johansson i stället fick delta i överläggningen.
          </note>
          <note type="speaker">
            Anf. 31 LARS JOHANSSON (S):
          </note>
          <note>
            Herr talman! Jag tackar så mycket för svaret. Det svenska trygghetssystemet
            håller inte längre världsklass. Den slutsatsen kan man dra av
            Joakim Palmes med fleras rapporter som presenterades i somras
            om det svenska socialförsäkringssystemet i en internationell jämförelse.
            Det är viktigt att ha det som utgångspunkt för denna debatt.
          </note>
          <note>
            För oss socialdemokrater har det alltid varit viktigt att hålla
            fast vid inkomstbortfallsprincipen i sjukförsäkringssystemet.
            Det var också skälet till att den socialdemokratiska regeringen
            2006 höjde taket i sjukförsäkringssystemet till tio basbelopp,
            något som den borgerliga regeringen så snart den fick chansen
            efter valet reducerade till sju och ett halvt basbelopp. Det innebär
            att knappt hälften av alla heltidsarbetande män och en tredjedel
            av alla heltidsarbetande kvinnor nu befinner sig ovanför detta
            tak. Det är bakgrunden till denna interpellationsdebatt.
          </note>
          <note>
            I svaret försöker statsrådet blanda bort korten genom att tala
            om kompletterande försäkringar som var och en kan betala till
            och som bekostas av, eller belastar, den egna lönekostnaden. Försäkringsbolagen
            har härigenom fått en varm anhängare i Reinfeldts regering.
          </note>
          <note>
            Men inkomstbortfallsprincipen handlar om så mycket mer. Den handlar
            nämligen om att den ska omfatta alla oavsett vilket jobb man har.
            Den gör ingen skillnad på om man har ett slitigt jobb där arbetsmiljön
            är bullrig, smutsig och med många tunga lyft eller om man sitter
            i ett luftkonditionerat kontor på dagtid. Inkomstbortfallsprincipen
            gör heller ingen skillnad på om du har låg, medel eller hög lön.
            Alla får samma procent av sin lön vid sjukdom enligt det beslut
            riksdagen fattat.
          </note>
          <note>
            Det som nu hänt är att vi ser en tydlig förändring av denna princip.
            Jag ska ge några konkreta exempel för att tydligt åskådliggöra
            detta. Arbetsgivaren betalar i dag 5,02 procent i avgift för sjukförsäkringen.
            För en inkomsttagare med en inkomst på 20 000 i månaden betalar
            arbetsgivaren 12 048 kronor per år. För en inkomsttagare med 40
            000 i månaden betalar arbetsgivaren 24 096 årligen. För den som
            har en inkomst på 60 000 kronor i månaden betalar arbetsgivaren
            36 144 kronor årligen i avgift. Det innebär att det sker en form
            av utjämning i systemet. För dem med höga inkomster betalar man
            en större avgift än för människor med lägre inkomst.
          </note>
          <note>
            Men för att det ska finnas förståelse bland löntagare med högre
            inkomster och för att man ska kunna ha legitimitet för systemet
            måste sjukförsäkringssystemets tak ligga betydligt högre än vad
            det gör i dag. När de inte kan utnyttja det utan i stället tvingas
            att betala extra avgifter till privata försäkringar eller genom
            avtal avstå löneutrymme för försäkringar minskar legitimiteten
            för hela sjukförsäkringssystemet. Det är det som är den allvarliga
            frågan.
          </note>
          <note>
            Varför är det så viktigt att frångå inkomstbortfallsprincipen,
            ministern?
          </note>
          <note type="speaker">
            Anf. 32 FINN BENGTSSON (M):
          </note>
          <note>
            Herr talman! De samlade interpellationerna berör huvudsakligen
            två frågor: taken i sjukförsäkringarna och trovärdigheten i försäkringssystemen.
            Låt mig börja med det sistnämnda, herr talman, och även tacka
            ministern för svaret, där det tydligt framgår vad som har hänt,
            nämligen att undersökningar visat att stödet för kollektiv finansiering
            av socialförsäkringarna ökat, vilket bland annat är en konsekvens
            av den åtgärd som alliansregeringen vidtog vid tillträdet 2006.
          </note>
          <note>
            Vi måste dock komma ihåg hur det såg ut under den sista perioden
            för ministären Göran Persson. År 2002 hade vi all time high. Varje
            dag gick ungefär 140 människor i förtidspension. Vi hade 550 000
            långtidssjukskrivna. Vi hade dubbelt så många sjukskrivna som
            jämförbara länder. De var sjukskrivna dubbelt så länge.
          </note>
          <note>
            Det var inte så att Göran Persson bortsåg från detta. Man skrev
            faktiskt in i dåvarande budgetproposition att detta måste åtgärdas,
            vilket man också försökte göra på olika sätt. Dåvarande generaldirektör
            för det som i dag heter Försäkringskassan, Anna Hedborg, tidigare
            socialförsäkringsminister, gjorde en utredning som landade på
            Göran Perssons bord våren 2006.
          </note>
          <note>
            Den sjukförsäkringsreform som genomförts av alliansregeringen
            sedan vi övertog regeringsmakten hösten 2006 bygger i allt väsentligt
            på Anna Hedborgs kloka råd och besked. Jag vill nog påstå att
            den var något mer generös än vad hon egentligen från början hade
            tänkt sig. Vi gjorde dessutom i förra budgetpropositionen justeringar,
            som trädde i kraft den 1 januari 2012, för att hitta eventuella
            fel som lett till att folk hamnat mellan stolarna.
          </note>
          <note>
            Herr talman! Genom att vi nu har fått ned sjukskrivningstalen
            till tal som ligger nära dem i jämförbara länder i Europa vill
            jag påstå att vi har ett mycket sundare, friskare och uthålligare
            system, som därmed också har vunnit den legitimitet som statsrådet
            mycket riktigt påvisar genom de undersökningar han refererar till
            i sitt svar. Detta, herr talman, är det enda sättet att långsiktigt
            bygga en trovärdighet och en skattefinansieringsvilja för att
            värna de solidariska finansieringssystem som vi är brett överens
            om i den här kammaren. Hade man inte gjort detta utan låtit sjukförsäkringen
            i mångt och mycket fungera som en arbetsmarknadsåtgärd i vissa
            regioner i Sverige hade man inte heller kunnat behålla legitimiteten.
            Det är det allra viktigaste.
          </note>
          <note>
            Över till den andra frågan, om taket i sjukförsäkringen! Lars
            Johansson, som svarar på interpellationen i stället för Monica
            Green, binder fast sig vid inkomstbortfallsprincipen och gör gällande
            att detta är en princip som Socialdemokraterna alltid hyllat.
            Låt mig titta lite på historiken!
          </note>
          <note>
            Om jag inte missminner mig var det så att ministären Ingvar Carlsson
            1994 sänkte taken i sjukförsäkringen under parollen Välfärdstjänster
            går före transfereringar. Det var väldigt klokt av Ingvar Carlsson
            att prioritera välfärdstjänster och satsningar till människor
            med behov av vård, barnomsorg och skola och premiera social rörlighet
            i stället för att kanske låta dem med högst inkomster få del av
            höjda tak i sjukförsäkringen. Så resonerade Socialdemokraterna
            då och sänkte taken. Mycket riktigt höjde man dem 2006, men med
            tanke på historiken, Lars Johansson, ska vi vara ärliga och säga
            att detta inte alltid har gällt. Inkomstbortfallsprincipen har
            uppenbarligen inte alltid gällt för socialdemokratin, som hade
            makten mellan 1994 och 2006 och under lejonparten av den tiden
            var beredd att sänka de tak som man nu säger sig vilja höja.
          </note>
          <note type="speaker">
            Anf. 33 EVA-LENA JANSSON (S):
          </note>
          <note>
            Herr talman! Det är viktiga interpellationer som Monica Green
            ställt. Vi möter en försämrad tilltro till trygghetssystemen.
          </note>
          <note>
            Finn Bengtsson använder citat ganska slarvigt. Jag har träffat
            Anna Hedborg ett antal gånger. Hon säger ganska brutalt: Säg åt
            dem där att sluta felcitera mig! De borde läsa vad jag skrivit
            i stället för att låtsas att jag är någon moderat. Jag är socialdemokrat!
          </note>
          <note>
            Läs vad Anna Hedborg har skrivit! Om ni gör det kan ni också
            se vad hon har att säga om vikten av inkomstbortfallsprincipen.
          </note>
          <note>
            Att Ingvar Carlsson sänkte ersättningarna berodde på det ekonomiska
            moras som hade blivit kvar efter den borgerliga regering som styrde
            mellan 1991 och 1994. Det har Finn Bengtsson glömt bort i historieskrivningen.
            Vi hade en rekordhög arbetslöshet. Man lånade till var fjärde
            statskrona.
          </note>
          <note>
            Skillnaden när den borgerliga regeringen tog över 2006 var att
            man kom till en stabil ekonomi och goda statliga finanser. Man
            valde att försämra sjukförsäkringen därför att någon var tvungen
            att betala de skattesänkningar man skulle genomföra. Det var Cristina
            Husmark Pehrsson väldigt tydlig med: Sänkta skatter måste finansieras,
            och det gör vi genom att sänka ersättningen till dem som är sjuka!
          </note>
          <note>
            Man hade naturligtvis kunnat välja att höja ersättningen och
            höja taket i sjukförsäkringen, vilket man inte gjort. Statsrådet
            som deltar i denna debatt har kritiserat oss för att vi bara vill
            höja det med ett halvt basbelopp. Men vi vill naturligtvis höja
            det mer. Vi har en ambition att höja det, till skillnad från den
            här regeringen, som bara vill sänka skatterna.
          </note>
          <note>
            När det gäller ersättning för dem som är sjuka är det viktigt
            att komma ihåg att de människor som varit sjuka inte har blivit
            friska för att de blivit utförsäkrade. De har blivit fattigare.
            De som får betala detta är landets kommuner, som får ökade socialbidragskostnader.
            Även detta glömde Finn Bengtsson i sin historieskrivning. Det
            är viktigt, herr talman, att hålla sig till historien, hela historien.
          </note>
          <note type="speaker">
            Anf. 34 Statsrådet ULF KRISTERSSON (M):
          </note>
          <note>
            Herr talman! Först vill jag tacka för de olika inläggen i debatten.
            Som flitiga interpellationslyssnare vet tycker jag att det är
            en otroligt viktig diskussion vi för om den svenska modellen,
            om dess rötter och traditioner, om dess styrkor och svagheter.
            Hur väl svarar gårdagens lösningar mot dagens problem? Vi ska
            inte slänga bort någonting som är värdefullt, men inte heller
            rigitt vägra förändra sådant som inte längre fungerar. Den diskussionen
            skulle jag vilja att vi förde oftare på ett seriöst sätt.
          </note>
          <note>
            Man måste nästan backa till 1913 för att förstå detta. Då kom
            den första riktigt generella svenska sociallagstiftningen. År
            1916 kom den första sociallagstiftningen med inkomstförsäkring.
            Från den tiden och framåt har vi haft inkomstbortfallsförsäkringar
            i varierande grad.
          </note>
          <note>
            En viktig poäng om man vill ha en seriös debatt, ska jag lägga
            till är att detta aldrig har varit obegränsat. Försäkringarna
            har aldrig sträckt sig obegränsat upp i inkomsterna. Självklart
            var det lättare på en tid när väldigt mycket färre hade höga inkomster
            än i dag att täcka fler. Men det har aldrig varit den svenska
            modellens avsikt att stå för täckning av samtliga inkomster.
          </note>
          <note>
            Man kan diskutera var gränsen bör gå. Det är en helt legitim
            diskussion. Jag moraliserar inte alls över Socialdemokraternas
            dramatiska höjning från sju och ett halvt basbelopp till åtta.
            Det är en ren prioritering om man tycker att budgetpengar ska
            läggas här och nu. Det blir mycket spännande att se i de kommande
            budgetförslagen hur mycket pengar Socialdemokraterna vill lägga
            bakom sin yviga retorik om dramatiska förändringar, där alla i
            stort sett ska få 100 procent av sina inkomster täckta. Detta
            är en legitim ståndpunkt. Men det är inte legitimt att i ord låtsas
            att man gör saker och ting som man inte avser att följa upp med
            riktiga pengar.
          </note>
          <note>
            Det andra jag noterar är att socialdemokrater i interpellation
            efter interpellation ifrågasätter legitimiteten i den svenska
            modellen. På enkel svenska: De fular ut avtalslösta försäkringar
            som någonting som inte har hemortsrätt i svensk socialpolitik.
            Det är anmärkningsvärt. På flera områden har de avtalade försäkringarna
            föregått de offentliga lagstiftade försäkringarna. De är intimt
            sammanknippade med varandra och har gått hand i hand i framväxten
            av ett brett skyddsnät som täcker många människor ibland via lagstiftning
            och ibland via seriösa förhandlingar mellan arbetsmarknadens parter.
            Om ni antyder att dessa inte är legitima och att de inte är goda
            och att det handlar om någon allmän privatisering underkänner
            ni 100 år av svenskt välfärdsbygge. Gör inte det!
          </note>
          <note>
            Om man vill ha en seriös debatt bör man till detta lägga frågan
            om reallöneinkomsternas utveckling. Det är klart att det från
            1970 till 1990 var en ganska enkel sak att ha en oförändrad andel
            inom ramen för taket när vi hade närmast 0 procents reallöneutveckling.
            Det var ingen skillnad mellan inkomstutvecklingen och konsumentprisindex.
            Mycket få människor skulle i dag säga att det är en olycka att
            vi de senaste 20 åren har haft god reallönetillväxt. Riktiga reallöneökningar
            som överstiger inflationen har alltså gynnat många svenskar. Men
            självfallet tydliggör det också att fler människor hamnar över
            taken i de prisbasbeloppsrelaterade försäkringarna. Få skulle
            byta sina reallöneinkomster mot motsatsen.
          </note>
          <note>
            Till sist måste man också påpeka att det finns en permanent avvägning
            att göra mellan transfereringar och sociala tjänster. I dagsläget
            är jag inte beredd att byta ut den avvägningen till förmån för
            transfereringar till den övre medelklassen i stället för till
            goda sociala tjänster till många människor.
          </note>
          <note type="speaker">
            Anf. 35 LARS JOHANSSON (S):
          </note>
          <note>
            Herr talman! Det intressanta är att Ulf Kristersson helt och
            hållet går förbi Joakim Palmes rapport om att vi har ett sämre
            trygghetssystem i dag än tidigare, att vi ligger under OECD:s
            genomsnitt och att vi inte är världsledande som välfärdsstat.
            Det är ett konstaterande att det är så.
          </note>
          <note>
            Man kan också konstatera att Finn Bengtsson hänvisar till Anna
            Hedborg. Det har i och för sig kommenterats, men jag kan notera
            att på det särskilda seminarium som SNS höll med anledning av
            Joakim Palmes rapport var Anna Hedborg rent principiellt helt
            klar med att inkomstbortfallsprincipen är det som bör gälla för
            våra sjukförsäkringssystem. Det är också helt i linje med det
            som jag har sagt.
          </note>
          <note>
            Sedan kan man ha retorik i detta, men jag tänkte försöka avhålla
            mig lite grann från det eftersom jag tycker att sakfrågan är så
            stark i sig. Man kan naturligtvis säga som statsrådet gjorde här
            alldeles nyss: Jag prioriterar hellre andra saker än att höja
            taket för medelklassen eller överklassen!
          </note>
          <note>
            Men det är inte det som är poängen. Alla studier visar nämligen
            att de som har störst behov av ett bra sjukförsäkringssystem och
            de som i störst utsträckning använder sig av detta är människor
            med lägre inkomster, tunga arbeten, dålig arbetsmiljö och liknande.
            Det är det som gör att de till och från har en större sjukfrånvaro.
            Människor med högre inkomster, lite mer välbetalda arbeten, bättre
            arbetsmiljö och så vidare har en lägre utnyttjandegrad av sjukförsäkringssystemet.
            Vi vet att det är så; det är ingenting som jag har hittat på utan
            det finns många studier som pekar på det. Därför är kostnaden
            för att ha taket högre relativt liten i jämförelse med den effekt
            man får av en högre legitimitet.
          </note>
          <note>
            Sedan vet också jag att det har funnits avtalsreglerade sjukförsäkringar
            sedan lång tid tillbaka. Problemet är att dessa kompletterar det
            nuvarande systemet, men frågan är om det ska fortsätta att få
            en allt större betydelse. Det är det som är diskussionen när vi
            håller taket lågt och när taket inte på något sätt följer med
            löneutvecklingen. Det finns inget tak för avgiftens storlek, så
            det finns ingen harmonisering. Man kan jämföra med andra system
            som vi har inom vårt välfärdssamhälle, till exempel sjukvården.
            Jag betalar kommunalskatt i förhållande till min inkomst, men
            jag får lika bra sjukvård oavsett om jag är låginkomsttagare eller
            höginkomsttagare. Det är en viktig princip.
          </note>
          <note>
            Likadant är det här; jag menar att när man lägger sig på ett
            så lågt tak som man har gjort när det gäller sjukförsäkringen
            innebär det att man successivt minskar legitimiteten för sjukförsäkringssystemet
            som ett generellt välfärdssystem. Det får en allt mindre betydelse
            för en stor del av befolkningen. Det är det som nu sker. De som
            är medvetna om situationen det är inte alla som är det måste successivt
            försöka klara sig genom att teckna olika former av privata sjukförsäkringar
            eller avstå sitt löneutrymme i förhandlingar som gör att de kan
            få en kollektiv försäkring vid sidan om.
          </note>
          <note type="speaker">
            Anf. 36 FINN BENGTSSON (M):
          </note>
          <note>
            Herr talman! Jag ska säga något kort när det gäller trovärdigheten
            i systemen långsiktigt. Jag vill påstå att alliansregeringen och
            Anna Hedborg i allt väsentligt har samma uppfattning om hur man
            ska bevaka och garantera effektiviteten för systemen över tid.
            Det är därför vi i princip har genomfört hennes förändringar.
            Därför vill jag också påstå att i det vi har citerat henne har
            vi gjort det utifrån det hon har uttalat offentligt, antingen
            i utredningar eller annat. Sedan kan man alltid påstå att detta
            är ryckt ur sitt sammanhang, och det är alltid en kritik som kan
            vara riktig. Men där har hon citerats korrekt.
          </note>
          <note>
            När det gäller takhöjningar är det alldeles riktigt att Anna
            Hedborg förespråkar inkomstbortfallsprincipen rakt över. Hon delar
            Lars Johanssons och Socialdemokraternas bedömning att taken borde
            höjas. Ett argument som förs fram är precis det som vi hörde nu
            i debatten: Det är få av dem som är lite mer välbeställda som
            är sjuka, och därför kostar det inte så mycket att överföra dem.
            Men det ändrar inte det faktum att om man har kollektivavtalade
            försäkringar, som är en mycket god tradition i den svenska modellen,
            löser det också ut ett försäkringssystem som blir ganska rimligt
            att finansiera för parterna.
          </note>
          <note>
            Och vad är då felet i detta? Är det fortsatt så att parterna
            ska förbjudas denna möjlighet genom att staten tar över ansvaret?
            Har man inte denna förhandlingsfrihet? Nu finns den parlamentariska
            socialförsäkringsutredningen som arbetar. Så snart som i morgon
            ska vi ha ett möte där vi kommer att tangera frågorna om hur vi
            långsiktigt ska titta på parternas roll när det gäller att ta
            ett större ansvar för socialförsäkringarna. Det verkar lite konstigt
            att i ett sådant läge direkt föreslå att vi överför allt ansvar
            till staten.
          </note>
          <note>
            Det är också intressant, Eva-Lena Jansson, när man tittar på
            finanskrisen 1994. Vi kan diskutera hur mycket som var den borgerliga
            regeringens ansvar i detta och hur mycket som var försumlighet
            av socialdemokrater decennier dessförinnan. Men det är ändå lustigt
            att fram till 2006, innan det sker någon höjning, går det tolv
            år. Var det så lågt prioriterat då att höja taket till detta som
            nu verkar vara målbeloppet tio basbelopp för att värna inkomstbortfallsprincipen?
            Jag tror att inkomstbortfallsprincipen under rätt många år inte
            har varit gällande för Socialdemokraterna.
          </note>
          <note type="speaker">
            Anf. 37 EVA-LENA JANSSON (S):
          </note>
          <note>
            Herr talman! Ibland vet man inte riktigt vad man ska tro när
            man hör en del anföranden här i kammaren. Ulf Kristersson och
            även Finn Bengtsson talade om den svenska modellen. Jag får väl
            påminna om att det inte är vi som har kallat den för apartheid,
            utan det är någon helt annan i denna kammare. Den svenska modellen
            är ganska viktig väldigt viktig, skulle jag vilja säga. Men den
            bygger inte på att svenska löntagare ska avstå en stor del av
            sitt löneutrymme för att kunna få avtalsförsäkringar. Det är inte
            så man vill se sin löneutveckling. Den ska inte gå till att vara
            med och finansiera den socialförsäkring som vi har sagt ska vara
            generell. Det är det som är poängen med att höja inkomsttaket:
            Försäkringen blir generell och omfattar alla. Det är det som är
            så smart.
          </note>
          <note>
            Annars får man det system som Fredrik Reinfeldt skrev om i Det
            sovande folket : Inga bidrag utöver existensminimum, och det är
            viktigt att man har en drivkraft! Det är någonting helt annat
            än de socialförsäkringssystem som vi har byggt upp. Det är viktigt
            att man om man har en a-kassa oavsett om man är läkare eller ingenjör
            eller om man har jobbat på posten och har blivit arbetslös får
            ut av den. Det är därför man har betalat in till en försäkring.
          </note>
          <note>
            Om de som tjänar över en viss nivå ska använda större delen av
            sitt löneutrymme för att teckna avtalsförsäkringar har man frångått
            principen. Då tycker man inte att generell välfärd är viktig.
            Det vet jag att Moderaterna inte tycker. Kan ni inte vara ärliga
            med det?
          </note>
          <note>
            Ni tycker att det är bra att de sjuka blir lite fattiga eftersom
            ni tror att de då blir friska. Ni tycker att det är bra att de
            arbetslösa blir lite fattiga eftersom de då förstår att de ska
            skaffa sig jobb.
          </note>
          <note>
            Vi tror inte på den människosynen. Jag har ambitionen att höja
            ersättningen i sjukförsäkringen under förutsättning att det finns
            pengar och att ni inte lägger alla pengar på skattesänkningar.
          </note>
          <note type="speaker">
            Anf. 38 Statsrådet ULF KRISTERSSON (M):
          </note>
          <note>
            Herr talman! Jag väljer att bortse från de ovärdiga anklagelserna
            och tar i stället fasta på den seriösa diskussionen.
          </note>
          <note>
            När jag träffar europeiska kolleger och diskuterar europeisk
            välfärdspolitik tycker jag att det är rätt uppenbart att svensk
            välfärdspolitik, med våra fel och brister, står sig rätt väl i
            internationell jämförelse. Få skulle få för sig idén att byta
            ut vår välfärdsmodell mot en allmäneuropeisk modell utan bas i
            den svenska traditionen. Det krävs ingen storsvensk uppfattning
            för detta, utan det är lika naturligt som att man i många andra
            länder tycker att deras sociala modell har naturlig kontakt med
            deras historia och rötter.
          </note>
          <note>
            När man jämför systemen med varandra måste man vara noga med
            vad man jämför med. Jag har också läst den intressanta rapporten
            som studerar mestadels västeuropeiska länders välfärdssystem över
            tid. Men rapporten tittar också bokstavligt talat på den statligt
            lagstiftade delen och bortser från det som under så lång tid har
            varit en viktig del av den svenska modellen, nämligen att den
            kompletteras med avtalsbaserade försäkringar. Gör man så ser bilden
            helt annorlunda ut. Det betyder inte att vi är världsbäst, har
            antagligen aldrig varit världsbäst, utan det betyder bara att
            den svenska modellen i vissa avseenden är annorlunda än andra
            länders modeller om man inte med världsledande bokstavligt talat
            menar att den som kan inteckna störst andel av bnp i offentligt
            lagstiftade försäkringar också alltid är bäst. Det är en legitim
            ståndpunkt som jag inte delar.
          </note>
          <note>
            Min andra synpunkt är att ni bokstavligt talat aldrig har föreslagit
            den inkomstindexering av våra försäkringar som debattören i praktiken
            förfäktar, att den med automatik skulle ändras så att det inte
            är fråga om den prisbasreglering vi har i dag utan en ren inkomstindexering.
            Även det är en legitim ståndpunkt. Då tar man automatiskt ekonomiskt
            utrymme från andra prioriteringar varje år som lönerna stiger.
            Det är en rimlig ståndpunkt. Vi har dem inte i Sverige. Rätta
            mig om jag har fel, men såvitt jag vet har Socialdemokraterna
            aldrig föreslagit detta. Du argumenterar som om det vore ett allmänt
            akademiskt seminarium, inte operativ politik.
          </note>
          <note>
            Ni föreslår en höjning från sju och ett halvt basbelopp till
            åtta basbelopp. Även det är en helt acceptabel ståndpunkt att
            ha om man tycker att det är där man ska lägga sina pengar. Ni
            föreslår absolut inte den höjning som tidigare har antytts en
            närmast obegränsad höjning till vilken nivå som helst. Det blir
            lite svårt att diskutera när man i praktiken föreslår mycket modesta
            förändringar men antyder att man föreslår ett radikalt skifte
            med pengar som man aldrig har avsatt och pengar som man kanske
            inte ens har tänkt att avsätta.
          </note>
          <note>
            Legitimhets- och tillitsfrågorna är viktiga. Det antyds här att
            om vi inte gör den dramatiska förändringen från sju och ett halvt
            till åtta basbelopp kommer tilliten till den svenska socialpolitiken
            att rämna. Låt mig tvivla på den punkten. Dels är det för att
            så ser inte orsakssambanden ut, dels är det för att erfarenheten
            från de senaste åren tvärtom är att tilliten har stärkts. Vi kommer
            alltid att ha ett och annat bekymmer i den svenska välfärdspolitiken,
            men den sammanlagda tilliten och legitimiteten i svensk välfärdspolitik,
            beredskapen att själv avstå för att helheten ska få något, också
            trovärdigheten att de som ska få någonting får någonting, är hög
            i dag. Det är god legitimitet och god tillit. Allt kan bli bättre,
            men vi står inte inför ett legitimitetssammanbrott i den svenska
            välfärdspolitiken.
          </note>
          <note type="speaker">
            Anf. 39 LARS JOHANSSON (S):
          </note>
          <note>
            Herr talman! Det är bra att vi har en diskussion med statsrådet
            Ulf Kristersson. Jag vill ändå hävda att om vi jämför olika system
            kan vi se att det finns länder, till exempel Tyskland, som under
            lång tid har haft branschvisa försäkringssystem. Vi måste se upp
            lite grann. I strukturomvandlingar av olika slag blir det problem
            med den typen av försäkringssystem som byggs upp branschvis. När
            det går dåligt för vissa branscher får de kollektivt svårt att
            vara med och finansiera systemet för dem som har behov av det.
            Det är därför som ett generellt allmänt sjukförsäkringssystem
            med ett högt basbelopp skapar förutsättningar för rörlighet på
            arbetsmarknaden. Det är också ett väsentligt inslag i diskussionen.
          </note>
          <note>
            Även om vi i samband med den senaste budgeten bara talade om
            åtta basbelopp är vår inriktning en höjning. Vi föreslog inför
            valet 2006 tio basbelopp. Det är en väsentlig skillnad på tio
            basbelopp och sju och ett halvt basbelopp. Det ger en fingervisning
            om vad vi vill.
          </note>
          <note>
            Jag har förstått att Ulf Kristerssons och regeringens uppfattning
            är att det ska vara sju och ett halvt basbelopp i evig tid. Ni
            har inte något intresse av att höja taket. Det är oerhört bekymmersamt.
            Då urgröper vi sjukförsäkringssystemet, och vi urgröper också
            tilliten till sjukförsäkringssystemet som sådant.
          </note>
          <note>
            Jag menar att det är väsentligt att vi har ett omfattande sjukförsäkringssystem
            som omfattar alla löntagare och att vi kan se det som ett sätt
            att utjämna kostnader från dem som har höga inkomster och mindre
            sjukfrånvaro till dem som har lägre inkomster och till och från
            större behov av att använda sig av sjukförsäkringssystemet.
          </note>
          <note type="speaker">
            Anf. 40 Statsrådet ULF KRISTERSSON (M):
          </note>
          <note>
            Herr talman! Jag kan instämma i den diskussionen, det vill säga
            att det är angelägna frågor, vi kommer aldrig att ha det slutliga
            svaret på var exakt rätt nivå ligger. Det har jag all respekt
            för. Jag instämmer i hög grad att en viktig poäng med den tradition
            vi har i Sverige är att stimulera rörlighet på arbetsmarknaden,
            att många ska komma in på arbetsmarknaden, att det finns ett starkt
            skäl att vara en del av arbetsmarknaden för män och för kvinnor,
            att det finns ett otroligt starkt skäl att betala skatt på inkomster.
            Allt detta har tjänat oss väl. Det är i grund och botten den väg
            vi ska fortsätta att vandra.
          </note>
          <note>
            Sju och ett halvt basbelopp har vi visserligen haft länge, men
            det är inte så att jag, regeringen eller någon annan har huggit
            beloppet i sten. Det finns ingenting som utesluter en framtida
            diskussion om andra prioriteringar.
          </note>
          <note>
            Den som har följt socialförsäkringsdebatten de senaste åren förstår
            att vår, och även andras, prioritering har varit att lösa akuta
            problem med omfattande utanförskap. Det har legat före diskussionen
            om taken. Jag utesluter inte alls att i framtiden diskutera vad
            som är rätt nivå på den offentligt lagstiftade försäkringen och
            de kompletterande avtalsbundna försäkringarna. Det är en helt
            rimlig debatt som jag gärna deltar i igen.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:439 om regiontågen i Västsverige
          </note>
          <note type="speaker">
            Anf. 41 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Lars Johansson har frågat mig vilka åtgärder jag
            planerar att vidta för att regiontågen i Västsverige ska gå som
            planerat den 1 januari 2013.
          </note>
          <note>
            Jag delar Lars Johanssons uppfattning att det är mycket positivt
            om resenärerna erbjuds ett bra utbud av tågtrafik. Den regionaltågstrafik
            som organiseras av de regionala kollektivtrafikmyndigheterna har
            under de senaste decennierna ökat kraftigt och resenärerna har
            strömmat till i stor omfattning. Denna trafik har bland annat
            underlättat många människors arbetspendling.
          </note>
          <note>
            Jag har fått glädjande information från Trafikverket om att antalet
            tåglägen till och från Göteborgs centralstation kommer att öka
            kraftigt till 2013. Trots detta verkar det som om efterfrågan
            på tåglägen i Göteborgsområdet kan bli svår att tillgodose fullt
            ut i 2013 års tågplan. Skälet är att antalet ansökningar om tåglägen
            till och från Göteborg har ökat med en tredjedel jämfört med innevarande
            tågplan.
          </note>
          <note>
            Lars Johanssons fråga gäller den kapacitetstilldelningsprocess
            som det enligt lag är Trafikverkets uppgift att omhänderta i deras
            egenskap av förvaltare av den statligt ägda järnvägsinfrastrukturen.
            Infrastrukturförvaltare ska enligt järnvägslagen tilldela kapacitet
            på järnvägsnätet på ett sätt som medför ett samhällsekonomiskt
            effektivt nyttjande av spåren. Den som ansökt om kapacitet kan,
            ifall det har uppstått en tvist, låta tillsynsmyndigheten Transportstyrelsen
            pröva om tilldelningen står i överensstämmelse med lagen. Regeringen
            är dock förhindrad att ha åsikter om den årliga kapacitetstilldelningen.
          </note>
          <note>
            Regeringen har däremot en viktig uppgift att se till att det
            finns tillräckligt med spårkapacitet för att på ett rimligt sätt
            svara mot den ökade efterfrågan på olika typer av tågtransporter.
            De kapacitetsbrister som finns, och som på uppdrag av regeringen
            kartlagts av Trafikverket, bör på sikt åtgärdas. Regeringen avser
            i höst att överlämna en proposition till riksdagen med förslag
            på en ekonomisk ram för transportinfrastruktur för planeringsperioden
            20142025. Regeringen kommer därefter att, baserat på Trafikverkets
            förslag, fastställa en nationell plan för transportinfrastrukturens
            utveckling för åren till 2025.
          </note>
          <note>
            Jag kommer alltså att under den närmaste tiden arbeta intensivt
            med att skapa förutsättningar för att kvaliteten och kapaciteten
            i transportinfrastrukturen förbättras. Däremot kommer jag inte
            att lägga mig i den nu aktuella kapacitetstilldelningsprocess
            som ska resultera i 2013 års tågplan.
          </note>
          <note type="speaker">
            Anf. 42 LARS JOHANSSON (S):
          </note>
          <note>
            Herr talman! Jag tackar för svaret från Catharina Elmsäter-Svärd!
          </note>
          <note>
            För mig som kommer från Göteborg och Västsverige är det en oerhört
            angelägen fråga hur regiontrafiken ska se ut. Framför allt handlar
            det om läget efter den 1 januari 2013 då det första steget tas
            i det så kallade Västsvenska paketet, som handlar om att investera
            i stor omfattning i infrastrukturen i Göteborgsregionen men också
            att finansiera den investeringen med trängselskatt.
          </note>
          <note>
            För oss som politiker är det då oerhört viktigt att betona betydelsen
            av att det som är utlovat inför införandet av trängselskatten,
            nämligen att det ska bli investeringar i olika former framför
            allt när det gäller järnvägsinvesteringar och investeringar i
            kollektivtrafik, också sker på det sätt som man har planerat för.
          </note>
          <note>
            Det är därför som den här interpellationen är ställd. Det som
            har hänt är nämligen att Trafikverket när de presenterade sin
            tågplan för 2013, mitt i sommaren, sade: Nja, vi kommer inte att
            kunna ha den 15-minuterstrafik för till exempel Alependeln från
            den 1 januari 2013 som var planerat.
          </note>
          <note>
            Då ska man komma ihåg att Västtrafiks styrelse den 16 december
            2011 fattade beslut om att det skulle bli 15-minuterstrafik med
            Alependeln. Man hade dessutom fört samtal med Trafikverket om
            detta under lång tid och inte fått några besked från Trafikverket
            om att det inte skulle vara möjligt.
          </note>
          <note>
            Det är helt logiskt att det skulle vara på det viset eftersom
            vi sedan 2004 har haft en omfattande planerings- och projekteringsperiod
            för att få dubbelspår mellan Göteborg och Trollhättan och som
            nu är på väg att fullföljas. Det är det som det handlar om, att
            vi skapar möjligheter för en ökad tågtrafik.
          </note>
          <note>
            När man i det läget presenterar en tågplan som säger att man
            inte kan ha 15-minuterstrafik och dessutom ska inskränka trafiken
            ytterligare för Kungsbackapendeln och resande från Floda till
            Göteborg under andra kvartalet 2013 underminerar det ytterligare
            kollektivtrafiken i Göteborgsregionen.
          </note>
          <note>
            Nu har jag förstått av svaret från infrastrukturministern att
            statsrådet inte kan lägga sig i den aktuella kapacitetstilldelningsprocessen
            som ett resultat av denna tågplan. Men jag kan samtidigt konstatera
            när jag går in på Trafikverkets hemsida att det står så här: Om
            det blir kö i fråga om hur många tåg man ska kunna få till Göteborgs
            central har Trafikverket rätt att prioritera ansökningarna utifrån
            samhällsnyttan.
          </note>
          <note>
            Då menar jag att samhällsnyttan i detta fall handlar om att se
            till att regiontrafiken fungerar och kanske att en del andra angelägna
            transporter får avvika från detta, eftersom det är så oerhört
            angeläget att vi får fram denna trafik så att den fungerar fullödigt
            inför den 1 januari.
          </note>
          <note>
            Jag ska återkomma i nästa inlägg till vad jag tycker att regeringen
            ska göra ytterligare, men jag vill ändå ställa frågan: Är det
            verkligen på det viset att statsrådet över huvud taget inte kan
            föra samtal med Trafikverket om en så här oerhört angelägen fråga
            som är politiskt beslutad?
          </note>
          <note type="speaker">
            Anf. 43 Statsrådet CATHARINA ELMSÄTER-SVÄRD (M):
          </note>
          <note>
            Herr talman! För att börja med det sista: Det är självklart att
            jag skulle kunna göra det, men det är lika givet att jag då skulle
            kunna bli KU-anmäld för ministerstyre. Man får i sådana fall skilja
            på vad ministern ska göra och vad Trafikverket och Transportstyrelsen
            har för ansvar.
          </note>
          <note>
            Herr talman! För att inte krångla till den här processen skulle
            jag vilja försöka förklara vad det är som faktiskt händer.
          </note>
          <note>
            Det är helt riktigt, som Lars Johansson säger, att trängselskatten
            börjar tas ut från och med nästa år. I det arbetet är det många
            som har jobbat tillsammans, inte minst för en förbättrad kollektivtrafik.
            Det har gjorts oerhört mycket. Men i hela Västsvenska paketet,
            som är ett mångmiljardprojekt, är det många delar som återstår
            allt är inte färdigt från nästa år.
          </note>
          <note>
            Trafikverket kan aldrig i en process lova tåglägen. Enligt lagen
            sker det en speciell process. Först ska Trafikverket gå ut med
            en järnvägsnätsbeskrivning av hur processen och tidsplanen ser
            ut. Det görs varje år. Sedan ska alla som vill använda nätet komma
            in med sina ansökningar. Det görs i början av april, oavsett vilka
            diskussioner som har varit åren innan. När alla dessa ansökningar
            har kommit in gör Trafikverket, i en dialog när man ser att man
            behöver göra justeringar för att kunna undanröja konflikter, ett
            förslag som skickas ut på remiss. Där kan naturligtvis förslaget
            avvisas.
          </note>
          <note>
            Om man inte kan lösa en konflikt när det råder en överbelastning
            och det kallas kapacitetsbrist blir det precis som Lars Johansson
            säger och som det står på Trafikverkets hemsida upp till Trafikverket
            att göra en prioritering. Det är klart att arbetsresor är en samhällsekonomiskt
            nyttig prioritering det brukar oftast vara det.
          </note>
          <note>
            Tågplanen är däremot ännu inte fastställd. Det görs i september,
            och i år görs det den 14 september. Vad som just nu pågår är en
            fortsatt process för att se om man kan hitta en lösning.
          </note>
          <note>
            Lars Johansson nämner en annan sak, och det berör Kungsbackapendeln
            och delen FlodaGöteborg. I arbetet med Västsvenska paketet ska
            det, för att ytterligare öka kapaciteten, göras ett antal perrongförlängningar
            så att man kan ha längre tåg och fler kan åka tåg. Västtrafik
            har särskilt bett om att detta ska tidigareläggas. Alltså ska
            det göras under 2013.
          </note>
          <note>
            Vi har ett problem, och det är att lika stor vilja som vi har
            att tågen går oklanderligt har vi att få tid på spåren. I denna
            process att bestämma nästa års tåglägen måste även Trafikverket,
            precis som alla som ska upp på eller vid spåren, ansöka om lägen.
            Jag vet att det pågår en diskussion om vad som ska göras och vad
            som behöver prioriteras. Med detta, herr talman, vill jag säga
            att det inte är fastställt hur det blir.
          </note>
          <note>
            Vad som ändå är positivt det tror jag att Lars Johansson håller
            med om är den gemensamma ambitionen, inte bara Bana väg i Väst
            som blir klar i december med dubbelspår upp till Trollhättan och
            allting annat som görs, att man ska försöka hitta lösningar.
          </note>
          <note>
            Vi har förut under det här året haft 464 tåg till och från Göteborg.
            Nu vet vi att det är 628 ansökningar som har kommit in. I stort
            sett alla har fått sina tider. Det är 30 som inte har det, varav
            28 är Västtrafiks, men Västtrafik har fått en stor del av den
            ökning som har tillkommit. Just nu kvarstår den del som man inte
            fullt ut har löst, till exempel när det gäller att kunna ha styva
            tidtabeller, vilket kan vara nog så viktigt för att man som resenär
            ska kunna hålla reda på tiderna.
          </note>
          <note type="speaker">
            Anf. 44 LARS JOHANSSON (S):
          </note>
          <note>
            Herr talman! Tack, statsrådet, för svaret! Jag uppfattar att
            statsrådet och jag har samma ambition, nämligen att hitta en lösning
            på det här problemet. Det kan finnas också andra orsaker till
            att vi har fått den här situationen avregleringen kan ha varit
            en bidragande orsak. Det är fler tåg som ska konkurrera om samma
            spår mellan till exempel Göteborg och Stockholm, och det kan ställa
            till en del bekymmer och leda till att det blir väldigt trångt
            på Göteborgs central. Jag har noterat att det i debatten finns
            de som framhåller detta som en orsak, inte minst olika trafikutredare.
          </note>
          <note>
            Detta belyser ytterligare betydelsen av att Västlänken kommer
            till som en del i det västsvenska paketet. Utan en sådan tågtunnel
            kommer de här problemen att finnas kvar framöver. Det är väl ganska
            självklart i dag. Det har ju varit en diskussion om huruvida Västlänken
            verkligen behövs. Jag tycker att den diskussion vi har nu och
            de kapacitetsproblem vi har nu understryker betydelsen av den
            satsningen ännu mer än tidigare. Tidigare hade vi kanske inte
            så konkreta exempel på vad den skulle ha för betydelse. I den
            meningen har debatten varit framgångsrik, skulle jag vilja säga.
          </note>
          <note>
            Jag förstår att statsrådet har svårt att agera mot Trafikverket
            i det här läget. Men även om man inte kan lova precis hur tågplanen
            ska se ut har det ändå sedan 2004 pågått ett arbete med dubbelspår
            mellan Göteborg och Trollhättan. Att man under denna tid inte
            har tänkt igenom vilken betydelse det får för Göteborgs central
            tycker jag är lite förvånande. Även om Catharina Elmsäter-Svärd
            inte har varit minister under hela perioden har regeringen ändå
            ett samlat ansvar för att man inte i tillräcklig omfattning har
            agerat för att skapa förutsättningar för att klara detta på ett
            bra sätt, så att situationer som den vi har nu inte ska behöva
            uppstå. Med anledning av den uppkomna situationen kan man behöva
            göra lite omprioriteringar när det gäller vilka tåg som ska gå
            i Göteborg. Det bör man ta sig en funderare på.
          </note>
          <note>
            Även om Trafikverket är en statlig myndighet har man från Trafikverkets
            sida i sina uttalanden, till exempel om banarbetet på Göteborgs
            central, hänvisat till riksdagens beslut om investeringsmedel
            och så vidare. Här har också regeringen ett ansvar för att man
            inte i tid har förberett sig. Arbetet har ändå pågått ett tag.
            Det västsvenska paketet är ju några år gammalt nu. Det är alltså
            inget som har uppstått precis i dag.
          </note>
          <note>
            Mot bakgrund av den situation som har uppstått finns det kritik
            att framföra. Man har inte förberett sig på vad som ska hända.
          </note>
          <note>
            I Ale kommun arbetar man nu intensivt med att få fram bostadsbyggande
            och planering för bostäder runt de nya stationerna. Det pågår
            alltså ett väldigt aktivt arbete för att skapa förutsättningar
            för att allt fler människor ska åka kollektivt till jobbet i stället
            för att ta bilen. Därför är detta en oerhört viktig fråga.
          </note>
          <note type="speaker">
            Anf. 45 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tycker alltid att det är bra att alla parter
            som ingår någon form av avtal håller sin del av avtalet. Det gäller
            såklart även staten.
          </note>
          <note>
            I det västsvenska paketet finns en bred politisk majoritet. Det
            är naturligtvis bra när det ska vårdas över lång tid. En viktig
            utgångspunkt i detta har varit regionens arbete med K2020, där
            man vill fördubbla antalet kollektivtrafikresor. Det är i grunden
            positivt.
          </note>
          <note>
            Vi har undersökningar som visar att inte minst i Göteborgsregionen
            är det fler som tar bilen till och från jobbet. Det har därför
            varit ett medvetet arbete för att få fler att åka buss eller,
            nu när järnvägen har byggts ut, att skapa möjligheter att åka
            kollektivt med pendeltåg.
          </note>
          <note>
            Det är möjligt att det går att vara kritisk mot delar i processen.
            Då ska vi ta till oss av den kritiken. Den process som nu sker
            inför tågplan 2013 kommer att uppstå om ett år igen. Tåglägena
            söks för varje år, och då görs hela processen om. Det är också
            därför som den är så tydligt reglerad i lag. Man får inte bara
            dela ut efter gottfinnande och god vilja. Det är en rättssäkerhet
            i sig.
          </note>
          <note>
            I diskussionerna hemmavid hör kanske Lars Johansson att det hela
            skulle bero på avregleringen och på att det är fler tåg på samma
            spår. Avregleringen på godssidan har funnits i 1520 år, så det
            är kanske inte det som är avgörande just i år. Avregleringen av
            persontrafiken fullt ut började gälla först från och med i år,
            och där är det väl bara någon enstaka ny operatör som har tillkommit
            jag tänker på Blå Tåget mellan Göteborg och Stockholm.
          </note>
          <note>
            Snarare är det faktiskt så att det är fler som vill åka tåg och
            fler som vill transportera på tåg. Inför i år har vi märkt nästan
            en tredjedels ökning av trycket när det gäller dem som vill komma
            till och från. Det är många aktörer som redan finns.
          </note>
          <note>
            Här handlar det snarare om hur man ska hitta en bra fördelning.
            Eftersom vi inte har byggt ut kapaciteten fullt ut sådana arbeten
            ska göras är den styva tidtabellen. I strävan att få fler att
            välja att ta tåget har Västtrafik fått betydligt fler tåglägen
            än man hade tidigare.
          </note>
          <note>
            Den kritiska delen ligger snarare under nästa vår. Det är ju
            en del tåglägen som Trafikverket behöver göra anspråk på tack
            vare perrongförlängningarna. Från Västtrafik har det kommit önskemål
            om att tidigarelägga perrongförlängningarna just för att få mer
            kapacitet, så att fler ska kunna åka pendeltåg.
          </note>
          <note>
            Till årsskiftet börjar trängselskatten gälla. Då skulle vi alla
            önska att det var helt optimalt, men samtidigt är inte allt på
            plats. Det har dock blivit bättre. Det kommer att fortsätta bli
            bättre under det kommande året när perrongutbyggnaderna är färdiga.
          </note>
          <note>
            Låt oss ha den här processen i gång. Jag tycker också att det
            är viktigt att man kan nå dit man vill. Låt oss mot bakgrund av
            Trafikverkets prioriteringskriterier och den diskussion som förs
            med Västtrafik och regionen se vad processen leder fram till tills
            tågplanen beslutas den 14 september.
          </note>
          <note type="speaker">
            Anf. 46 LARS JOHANSSON (S):
          </note>
          <note>
            Herr talman! Betalstationerna ska vara på plats den 1 januari.
            Den delen i överenskommelsen är det såvitt jag vet ingen diskussion
            om, utan detta kommer att gälla. Detta kommer människor i Göteborgsregionen
            att märka omedelbart.
          </note>
          <note>
            Vi har kvar en fråga som inte Catharina Elmsäter-Svärd är ansvarig
            för utan Anders Borg, och det handlar om skatter. Vilka är det
            som ska betala trängselskatten? Den gäller tyvärr inte för utlandsägda
            fordon, och detta har jag debatterat om tidigare med Anders Borg.
            Detta är en del av överenskommelsen som staten och regeringen
            inte har hållit, men det kan vi ta debatt om en annan gång.
          </note>
          <note>
            Betalstationerna är alltså på plats den 1 januari. Därför är
            det så väsentligt att också löftet om en utökad kollektivtrafik
            som gör att människor i betydligt större omfattning än tidigare
            ska kunna ställa bilen och åka kollektivt till jobbet går att
            uppfylla. Det är därför som debatten i det här sammanhanget är
            oerhört central och viktig för oss.
          </note>
          <note>
            När man talar om tågplaner som ska gälla ett år i taget tycker
            jag egentligen att det låter lite konstigt. När vi talar om infrastruktursatsningar
            av det här slaget talar vi ju om långsiktiga investeringar som
            ska gälla över lång tid. Men jag uppfattar det här med tågplaner
            för bara ett år som att det är någon form av minimum för att man
            sedan ska kunna bygga vidare med fler tider. I annat fall blir
            det en väldig ryckighet för regiontrafiken. Jag skulle hellre
            se att man hade mer långsiktiga planeringsperioder än ett år.
          </note>
          <note>
            Jag får i alla fall tacka för debatten. Jag hoppas att vi kommer
            att kunna se att de investeringar som är gjorda kommer att kunna
            användas fullt ut från och med den 1 januari.
          </note>
          <note type="speaker">
            Anf. 47 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag vill tacka Lars Johansson för den här diskussionen,
            för det är inte alltid så lätt att veta hur alla processer går
            till och hur de fungerar. Men jag vet att arbete för att försöka
            lösa det här de facto pågår.
          </note>
          <note>
            En liten parentes som Lars Johansson nämnde gäller trängselskatten
            och de utländska fordonen. Där är det meningen att det ska komma
            ett förslag från finansen, så att det även ska gälla för utländska
            fordon. Men det är inte bara det. Också diskussionen om straffavgiften,
            om det är rimligt att till exempel ha 500 kronor i straffavgift
            om man missar att betala in 10 kronor, finns med i den utredningen.
          </note>
          <note>
            När det gäller löftet om utökad kollektivtrafik tycker jag ändå
            att regionen och Västtrafik kan sträcka på ryggen rejält. För
            det har skett en markant ökning på kollektivtrafiksidan, även
            på pendlingssidan. Just i den här delen har man inte fått det
            fullt ut, men det sker en ökning, och det är ett oerhört engagemang
            och ett bra arbete som görs där nere.
          </note>
          <note>
            När det gäller tågplaner för ett år i taget är det faktiskt lite
            knepigt. Inte minst när det gäller regionaltrafikdelen är det
            problematiskt. Men det handlar även om dem som kommer in som nya
            aktörer, om de ska våga sig på att investera i fordon när de vet
            att de kanske bara får vara där i ett år. Därför tittar Trafikverket
            på om det är möjligt att ha någon form av ramavtal som sträcker
            sig över längre tid.
          </note>
          <note>
            Däremot är inte näringslivet lika intresserat av det. Men man
            kanske kan hitta en kombination av en miniminivå, en möjlighet
            till ramavtal och även ad hoc-tider. Vi tittar nu på om vi kan
            lösa behovet för fler. Just till och från Göteborg, herr talman,
            är det ju inte bara människor som vill åka, som kommer långt ifrån
            och från nära håll. Där har vi också en av våra viktigaste hubbar
            och knutar när det gäller godstrafik kopplad till Skandinaviens
            hamn i Göteborg.
          </note>
          <note>
            Vi har en hel del utmaningar, men jag hyser goda förhoppningar
            om att Trafikverket i sin dialog kan komma fram till en lösning.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:432 om arbetsmarknadsåtgärden
            fas 3
          </note>
          <note type="speaker">
            Anf. 48 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Eva-Lena Jansson har frågat mig om jag avser att
            vidta några som helst åtgärder för att stoppa inflödet av arbetslösa
            i fas 3.
          </note>
          <note>
            Intentionerna med sysselsättningsfasen är att personer som har
            varit arbetslösa under lång tid ska få möjlighet att bygga upp
            nya referenser, nätverk och en arbetsgemenskap hos en anordnare.
            De huvudsakliga anordnarna av platser i sysselsättningsfasen är
            kommuner och allmännyttiga organisationer. Insatsen handlar om
            en meningsfull sysselsättning som är utformad efter individens
            behov, samtidigt som jobbsökandet fortsätter.
          </note>
          <note>
            De som deltar i sysselsättningsfasen har varit borta från arbetsmarknaden
            under lång tid och har haft svårt att komma i sysselsättning.
            Jag tror att det bästa sättet för dessa individer att komma i
            arbete är att få en meningsfull sysselsättning hos en arbetsgivare.
            Det är viktigt att arbetsgivare, anordnare, är seriösa, och jag
            uppfattar att Arbetsförmedlingen genomfört ett omfattande arbete
            för att stärka kontrollerna för att nå en hög kvalitet i sysselsättningsfasen.
          </note>
          <note>
            Regeringen har de senaste åren gjort stora satsningar på arbetsmarknadspolitiken
            för att förhindra och bryta långtidsarbetslösheten. De som har
            störst behov, det vill säga de som står långt ifrån arbetsmarknaden,
            ska prioriteras. Samtidigt har insatser genomförts för att förhindra
            långtidsarbetslöshet. I samband med budgetpropositionen för 2012
            genomfördes till exempel satsningar som innebär ett nytt arbetssätt
            vid Arbetsförmedlingen. Genom förstärkning av uppföljningen men
            även möjligheten till tidigt stöd genomförde regeringen förändringar
            som på sikt kan påverka långtidsarbetslösheten. Vidare tillfördes
            resurser för bland annat förstärkta förmedlingsinsatser inom garantierna.
          </note>
          <note>
            De åtgärder som vidtagits inom sysselsättningsfasen syftar till
            att förstärka sysselsättningsfasen så att den ska fungera enligt
            intentionerna. År 2012 finns möjligheter att delta i arbetsmarknadsutbildning
            även i sysselsättningsfasen samt att få ett förstärkt särskilt
            anställningsstöd. Inte minst har vi i en följd av år ökat Arbetsförmedlingens
            förvaltningsanslag bland annat för att öka handläggartätheten
            i jobb- och utvecklingsgarantin. Sammantaget har regeringen vidtagit
            flera reformer för att öka kvaliteten i sysselsättningsfasen och
            för att öka möjligheterna att komma ut i arbete.
          </note>
          <note>
            Regeringens satsningar har inneburit att Arbetsförmedlingen har
            kunnat genomföra omfattande rekryteringar, bland annat för att
            öka kvaliteten i de platser som ges i sysselsättningsfasen. Arbetsförmedlingen
            bedömer att kvaliteten kommer att kunna höjas ytterligare när
            rekryteringarna har fått fullt genomslag. Därför följer regeringen
            denna fråga noga.
          </note>
          <note type="speaker">
            Anf. 49 EVA-LENA JANSSON (S):
          </note>
          <note>
            Herr talman! Jag vill börja med att tacka arbetsmarknadsministern
            för svaret. Jag tycker dock att jag har sett det här svaret tidigare,
            och jag måste säga att jag inte är riktigt nöjd.
          </note>
          <note>
            Bakgrunden till min interpellation är ett program från Uppdrag
            granskning som jag såg. Jag tror att de flesta av oss som såg
            det programmet blev ganska illa berörda över den situation som
            många människor som är inskrivna i fas 3 befinner sig i.
          </note>
          <note>
            Både jag och statsrådet har träffat flera deltagare i fas 3.
            Jag vet inte hur många Hillevi Engström har träffat som har beskrivit
            det här som en tillbakagång till Fattigdomssverige, men det var
            i alla fall ord som man använde.
          </note>
          <note>
            Jan-Erik, som efter fyra år på ett plusjobb nu är i fas 3, gör
            samma sak som han gjorde när han hade gröna jobb. Men i stället
            för gröna jobb har han fas 3 och naturligtvis mycket sämre ersättning.
          </note>
          <note>
            Anders Forslund som är docent i arbetsmarknadspolitik konstaterar
            att det viktigaste för att kunna åstadkomma att människor kommer
            till jobb är att insatsen påminner om vanliga jobb och att fas
            3 egentligen ligger för långt ifrån den vanliga arbetsmarknaden.
          </note>
          <note>
            Samtidigt säger andra kritiker att fas 3 är en väg mellan två
            diken. Å ena sidan är det meningslösa uppgifter man har. Å andra
            sidan finns det faktiskt de som gör riktiga jobb, men de har inte
            lön, utan de går under begreppet fas 3 eller, som statsrådet väljer
            att kalla det, sysselsättningsfasen.
          </note>
          <note>
            I den revisionsrapport som Arbetsförmedlingen gjort om fas 3
            konstateras bland annat angående fas 3 att risken för konkurrenssnedvridning,
            undanträngning och uppbyggnad av oseriösa verksamheter är stor.
          </note>
          <note>
            Och på en direkt fråga säger Arbetsförmedlingens generaldirektör
            att det finns risker när det är stora volymer, det vill säga när
            gruppen som ingår i fas 3 blir stor. Det kan väl sägas att det
            är ganska många när det är 35 000 och man därmed är den största
            enskilda arbetsgivaren i Sverige.
          </note>
          <note>
            Enligt Arbetsförmedlingens egna prognoser kommer det att vara
            48 000 personer inskrivna i fas 3 år 2014. Det är Arbetsförmedlingens
            egna prognoser. Och man konstaterar att 18 procent går vidare
            till arbete eller utbildning. Det här, som statsrådet och regeringen
            driver, är liksom ingen succé.
          </note>
          <note>
            Därför var min fråga till statsrådet: Avser arbetsmarknadsministern
            att vidta några som helst åtgärder för att stoppa inflödet av
            arbetslösa i fas 3?
          </note>
          <note>
            Jag kan inte konstatera att hon tänker göra det, vilket jag tycker
            är synd. Riksdagen har faktiskt gjort ett tillkännagivande i den
            här frågan.
          </note>
          <note>
            Det står också i statsrådets svar att regeringens satsningar
            har inneburit att Arbetsförmedlingen har kunnat genomföra omfattande
            rekryteringar, bland annat för att öka kvaliteten i de platser
            som ges i sysselsättningsfasen.
          </note>
          <note>
            Döm om min förvåning när Arbetsförmedlingen i dag annonserar
            att man söker tjänster. De behöver andra konsulter till hjälp.
            Man skulle kunna tro att Arbetsförmedlingen skulle klara det själv,
            men så är det tydligen inte. Om de inte klarar att rekrytera till
            sin egen verksamhet kan man ju fundera på hur Arbetsförmedlingen
            ska lyckas med det här.
          </note>
          <note>
            Döm om min förvåning när dessutom generaldirektören för Arbetsförmedlingen
            ger sig in i en politisk debatt mellan statsrådet och oppositionen
            i frågan! Jag hoppas att det är statsrådet som sköter den politiska
            debatten och att generaldirektören försöker ta ansvar för sin
            verksamhet. Men fas 3 har kommit till vägs ände, Hillevi Engström.
            Är det inte dags att ge upp nu?
          </note>
          <note type="speaker">
            Anf. 50 FINN BENGTSSON (M):
          </note>
          <note>
            Herr talman! En diskussion om dem som befinner sig längst ifrån
            arbetsmarknaden är alltid viktig, och jag vill därför tacka för
            den här interpellationen.
          </note>
          <note>
            Jag vill också tacka statsrådet för ett uttömmande svar som i
            mångt och mycket belyser just de problem som interpellanten har
            tagit upp och som regeringen i mångt och mycket förtjänstfullt
            har åtgärdat. Bland annat beskriver svaret hur de huvudsakliga
            anordnarna i sysselsättningsfasen är kommuner och allmännyttiga
            organisationer, vilket är viktigt att komma ihåg för kvalitetsutvecklingen
            av den här insatsen.
          </note>
          <note>
            Det är också viktigt att poängtera att de allra flesta anordnarna
            har färre än fem personer, så när det gäller det här med stordriften
            tror jag lite grann att Arbetsförmedlingens generaldirektör delvis
            har talat om stordrift när det gäller att ha för många anordnare.
            Här har också regeringen gett Arbetsförmedlingen ett väldigt tydligt
            uppdrag att kontrollera att det är seriösa anordnare. Jag delar
            arbetsmarknadsministerns uppfattning att för att få en meningsfull
            sysselsättning hos en arbetsgivare så är det, när man står långt
            ifrån arbete, säkert den bästa vägen att komma in och få den arbetsgemenskap
            och den möjligheten att komma vidare och få ett riktigt arbete.
          </note>
          <note>
            För vad är egentligen alternativet, Eva-Lena Jansson? Om man
            nu vill stoppa inflödet av arbetslösa i sysselsättningsfasen,
            vart ska de då ta vägen? Socialdemokraternas svar på den frågan
            är att de ska befinna sig kvar i det som kallas fas 2. Fas 2 har
            då visat sig inte ha någon effekt, men ändå ska man förlänga pinan
            i fas 2 med samma åtgärder som har varit ineffektiva. Sysselsättningsfasen
            är just ett sätt att komma med sysselsättning närmare en arbetsmarknad
            och sedan bland annat lära sig att söka arbete och komma vidare.
          </note>
          <note>
            Alternativet, som Socialdemokraterna möjligtvis säger, är de
            plusjobb vi ofta hört talas om, men då frågar man sig lite grann:
            Den fara som interpellanten tyckte att Arbetsförmedlingens generaldirektör
            talade om, nämligen om konkurrenssnedvridning, undanträngning
            och uppbyggnad av oseriösa verksamheter, hanteras den på något
            sätt bättre i plusjobben än i en sysselsättningsfas där man kommer
            närmare arbetsmarknaden?
          </note>
          <note>
            Jag skulle snarare tro att den avvägning som regeringen har gjort
            för att inrätta sysselsättningsfasen försöker att göra den delikata
            balansgången mellan att minimera konkurrenssnedvridningen och
            undanträngningen men ändå ge en möjlighet att komma närmare arbetet.
            Jag har en uppfattning att många av plusjobben är tillskapade
            på ett sätt som gör att verksamhet som från början kanske hade
            gett sig in på den marknaden har mindre chans att ta sig fram,
            och det är i så fall fel väg att gå enligt mitt sätt att se det.
          </note>
          <note>
            Risken för inlåsning och att det skulle vara sysselsättningsfasens
            stora problem nämns också i interpellationen. Då får jag återkomma
            till det faktum att om man inte har något alternativ till sysselsättningsfasen
            så fortsätter man med fas 2 som inte har visat sig vara effektivt.
            Jag tror att den inlåsningseffekten tyvärr är ännu mycket större.
            Det är trots allt så att även om det är få som efter lång tid
            borta från arbetsmarknaden i sysselsättningsfasen får arbete så
            finns det de som får arbete, och det är en väldigt viktig insats
            just för dessa individer.
          </note>
          <note>
            Man ska också i perspektivet av de 35 000 personer som nämns
            som är i sysselsättningsfasen ha lite grann klart för sig att
            Arbetsförmedlingen hos sig har strax under 600 000 individer inskrivna.
            Där har över 80 000 personer fått nystartsjobb, och 65 000 med
            funktionshinder har fått jobb. Det är alltså väldigt stora volymer
            av dem som har haft svårt att komma in på arbetsmarknaden som
            får hjälp av Arbetsförmedlingen.
          </note>
          <note>
            Det är därför föga smickrande när den arbetsmarknadspolitiska
            talespersonen i Eva-Lena Janssons parti säger att de pengar som
            man generöst har fått i budgeten och som skickas tillbaka till
            statsbudgeten för att man har gjort alla sina uppdrag i stället
            skulle användas, att man på något sätt skulle slösa bort dem ytterligare
            när de kan komma till bättre åtgärder, och får svar på tal av
            generaldirektören vid Arbetsförmedlingen som säger att det skulle
            vara ansvarslöst att göra så, eftersom man de facto hade en lägre
            arbetslöshet än när regeringen prognostiserade. Det är en viktig
            förståelse för hur man bedriver arbetsmarknadspolitik.
          </note>
          <note type="speaker">
            Anf. 51 Arbetsmarknadsminister HILLEVI ENGSTRÖM (M):
          </note>
          <note>
            Herr talman! För mindre än två månader sedan stod jag här i talarstolen
            och diskuterade den här frågan. Vad har hänt sedan dess? Vi har
            senast i dag fått nya sysselsättningssiffror. Arbetskraftsundersökningen
            visade att sysselsättningen fortsätter att öka jämfört med samma
            period förra året, särskilt bland kvinnor, vilket är oerhört glädjande.
            Men det finns ändå stora utmaningar, och regeringen tar långtidsarbetslösheten
            på väldigt stort allvar.
          </note>
          <note>
            Jag kan också påminna om samma sak som jag sade för mindre än
            två månader sedan. Vid halvårsskiftet var det ungefär 30 000 personer
            som var i sysselsättningsfasen. Det är mycket riktigt så. Det
            är personer som har haft långvariga bekymmer trots högkonjunkturen
            och trots mängder av stöd och hjälp. Inte minst har väldigt många
            också fått arbetsmarknadsutbildningar, praktik och så vidare,
            men trots detta har de inte lyckats få arbete.
          </note>
          <note>
            Det beror säkert på en mängd olika saker. Inte minst beror det
            säkert på att arbetsgivare många gånger tvekar att anställa en
            person som inte är helt hundraprocentig, om man får säga så. Detta
            är den stora utmaningen, det vill säga att få fler arbetsgivare
            att vilja och våga anställa en person och ta hjälp av de anställningsstöd
            som vi nu har förstärkt just i sysselsättningsfasen, som innebär
            att det kan kosta mindre än ett par tre tusen kronor i månaden
            att anställa en person. Där ligger den stora utmaningen. Det är
            en viktig uppgift som jag tar på väldigt stort allvar.
          </note>
          <note>
            Sedan är det inte heller, som Eva-Lena Jansson säger, de största
            enskilda arbetsgivarna. Det är bara trams. I stället är det mer
            än 8 500 olika organisationer och företag varav hälften är ideella
            stiftelser och organisationer, fotbollsklubbar, scouting alla
            möjliga som ser att de kan hjälpa en person som står väldigt långt
            från arbetsmarknaden.
          </note>
          <note>
            Jag skulle önska att det fanns ännu fler arbetsgivare privata,
            ideella, kommunala, statliga och inom landstingen som såg att
            de kan göra något lite mer för att hjälpa en person att komma
            tillbaka in på arbetsmarknaden. Annars löper vi en risk att vi
            har en situation som Socialdemokraterna löste med att stämpla
            bort människor från arbetsmarknaden, att gömma bort dem och säga
            att ni behövs inte mer.
          </note>
          <note>
            Jag tror att det är oerhört viktigt att man har någonting som
            uppfattas som meningsfullt att göra. Det är helt riktigt så att
            professor Anders Forslund säger att det ska påminna om vanliga
            jobb. Jag har varit väldigt tydlig med att ingenting ska få uppfattas
            som meningslöst.
          </note>
          <note>
            När det gäller Arbetsförmedlingen har de också gjort väldigt
            mycket när det gäller sysselsättningsfasen. Det som har ändrats
            är tiden man är hos en anordnare, att man ska få större möjligheter
            att själv påverka var man vill vara, för det ökar såklart också
            en persons motivation. Man har bättre kontroller, och de anordnare
            som uppfattas som oseriösa stängs av eller ändrar sitt förhållningssätt.
          </note>
          <note>
            Man har också fyra nya kriterier för hur man placerar människor
            som har varit långtidsarbetslösa. Det ska vara mer individanpassat.
            Det ska finnas krav på att det finns handledare och att det finns
            i alla fall en teoretisk möjlighet till någon form av anställning,
            och det ska ske en kontinuerlig uppföljning.
          </note>
          <note>
            Sedan är det också viktigt att jobbsökandet fortsätter. Det är
            alltså en stor och viktig fråga vi har framför oss. Det gäller
            framför allt att försöka få fler seriösa företag och organisationer
            att ta emot personer som har varit borta länge, i genomsnitt mellan
            sju och åtta år, varav många är äldre och många har en funktionsnedsättning.
            Det jobbar vi oerhört hårt med att försöka lösa.
          </note>
          <note type="speaker">
            Anf. 52 EVA-LENA JANSSON (S):
          </note>
          <note>
            Herr talman! När det gäller den kravlista som statsrådet läste
            upp på slutet är det väl för väl att det finns krav på dem som
            är anordnare. Staten ger 1,6 miljarder till dessa anordnare, och
            eftersom det är staten som är utbetalare så får vi väl se det
            som att staten är arbetsgivare, även om det är olika utförare.
          </note>
          <note>
            Det är alltså 1,6 miljarder kronor av skattemedel som går till
            olika privata företag och organisationer där det ska kunna finnas
            en teoretisk chans att man ska bli anställd. Då kan man fråga
            sig hur många som har en teoretisk chans. På papperet finns det
            kanske möjlighet att få ett jobb.
          </note>
          <note>
            Jag hade en kritik mot det här, och jag försökte också lyfta
            upp exempel för att visa på det absurda. Tidigare har personer
            haft gröna jobb. De upplever att de har meningsfull sysselsättning.
            Sedan får vi en borgerlig regering som säger att plusjobb vill
            vi inte hålla på med, för det är socialdemokratisk politik. I
            stället inför de fas 3. Då ska personer befinna sig på samma ställe
            fast med en helt annan ersättning en del av dem. Andra får sitta
            i fikarum och försöka lära asylsökande svenska.
          </note>
          <note>
            Jag vet inte riktigt om det är deras uppgift, men samma anordnare
            som har fått uppdraget via Migrationsverket och Arbetsförmedlingen
            har också fått uppdraget att ta hand om de här fas 3:arna. Det
            är en person som tjänar pengar två gånger från samma myndighet.
            Jag vet inte riktigt vad vi ska kalla det.
          </note>
          <note>
            Om det nu är 35 000 personer som är inne i fas 3 och närmare
            48 000 som kommer att vara inskrivna 2014 skulle jag vara lite
            bekymrad om jag var arbetsmarknadsminister. Jag tycker också att
            det är väldigt mycket tal om att det är människor som har svårt
            att komma in på arbetsmarknaden. Många av dessa personer har jobbat,
            och jag tycker inte att man ska sätta en stämpel på dem och säga:
            De där kommer aldrig att kunna jobba. De där har så stora problem,
            och det är därför de måste vara i fas 3.
          </note>
          <note>
            Snarare har det handlat om att vi har haft en arbetsmarknadskonjunktur
            som har gjort att många har skickats ut från att ha varit anställda
            på företaget i kanske 20 år. I Byggnads tidning finns det ett
            exempel på en byggnadsarbetare som blev sjukskriven. Sedan blev
            han utförsäkrad och skulle stå till arbetsmarknadens förfogande.
            Han kom inte vidare i fas 1 och fas 2 utan hamnade i fas 3. Det
            är regeringens egen politik som har skickat honom till fas 3.
            Han var ju för sjuk för att kunna jobba, men han fick ingen ersättning
            eftersom vi har tidsgränser i sjukförsäkringen.
          </note>
          <note>
            En hel del av de personer jag har träffat i fas 3 har haft tidsbegränsad
            sjukersättning på 50 procent och jobb på 50 procent. Sedan har
            de blivit uppsagda därför att de inte har kunnat vara sjukskrivna
            längre eller på grund av arbetsbrist. Helt plötsligt är de 100
            procent arbetssökande och hamnar i fas 3. Det är regeringens egen
            politik som parkerar en hel del personer i fas 3.
          </note>
          <note>
            Mina frågor, som jag ställde till Hillevi Engström i den förra
            debatten och som jag aldrig fick svar på, är: Vad är det som är
            så lysande med fas 3, och vad var det för fel på plusjobben? Vad
            är den största kritiken denna regering har mot plusjobben, som
            den socialdemokratiska regeringen införde och där man hade lön?
            Det skulle jag gärna vilja ha svar på.
          </note>
          <note type="speaker">
            Anf. 53 FINN BENGTSSON (M):
          </note>
          <note>
            Herr talman! Jag kan ge mig in i diskussionen där Eva-Lena Jansson
            slutade vad är det för fel på plusjobben?
          </note>
          <note>
            När det handlar om det vi kallar konkurrenssnedvridning, undanträngning
            och möjligen oseriösa projekt är frågan: Vad är skillnaden mellan
            plusjobben och sysselsättningsfasens anordnares möjligheter att
            låta folk komma närmare arbete? Jag kan tycka att sysselsättningsfasen
            i vissa av dessa stycken kan dra rågången lite bättre. Vi kan
            också säga att alternativet till plusjobb är något vi ibland kallar
            nystartsjobb och som, vilket jag sade i mitt förra inlägg, över
            80 000 människor i dag åtnjuter via Arbetsförmedlingens försorg.
            Det är alltså ett sätt att fråga sig hur framgångsrika plusjobben
            egentligen var under den tid de fungerade.
          </note>
          <note>
            Jag skulle vilja lägga till en dimension till i beskrivningen
            av hur arbetsmarknadspolitiken i stort ser ut i Sverige under
            alliansregeringen. När det gäller de långtidssjukskrivna hade
            Socialdemokraterna ingen filosofi mer än att det skulle förtidspensioneras
            hej vilt, medan vi har sett problemet annorlunda genom våra tidsgränser.
            Går man nu in och tittar efter en maxtid av två och ett halvt
            år får personen pröva arbetslivsintroduktion.
          </note>
          <note>
            Fram till och med 2010 det är ungefär ett och ett halvt års uppföljning
            har 41 000 människor provat ALI. Av dem är det efter de tre månaderna
            23 000 som faktiskt är kvar i Arbetsförmedlingens regi. Därav
            har 13 procent fått jobb i någon form, 10 procent är arbetssökande
            och en fjärdedel, 24 procent, fortsätter i Arbetsförmedlingens
            program.
          </note>
          <note>
            När det gäller de siffror Eva-Lena Jansson läser upp kan jag
            tänka mig, även om jag inte har stöd för det nu, att ökningen
            av en del i sysselsättningsfasen 2014 faktiskt kommer att komma
            från dem i stället för dem som gått in passiv sjukskrivning och
            direkt över i ännu mer passiv förtidspensionering. Det är alltså
            sådana som har uppnått tiden för att hamna i sysselsättningsfasen.
            Men, herr talman, jag vill påstå att de i så fall ändå är mer
            lyckligt lottade än dem som är lämnade i förtidspension helt utan
            engagemang och intresse från samhället.
          </note>
          <note type="speaker">
            Anf. 54 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Det är mycket riktigt så att sysselsättningen i
            Sverige ökar och att utanförskapet minskar. Väldigt många oberoende
            forskare och institut pekar på att regeringens politik fungerar.
            Jag är dock långt ifrån nöjd låt mig understryka det eftersom
            vi ändå har personer som inte kommer i arbete.
          </note>
          <note>
            Det är också ganska tydligt, skulle jag vilja säga till Eva-Lena
            Jansson, att de som är långtidsarbetslösa och i genomsnitt har
            varit det i sju åtta, eller kanske tiofemton, år har betydande
            svårigheter att komma in på arbetsmarknaden. Jag tror dock inte
            att vi ska ge upp hoppet om någon enda av dem, till skillnad från
            det som ni i Socialdemokraterna gjorde när ni satt vid makten.
            Ni sade: De har inte längre någon plats att fylla; de får bli
            förtidspensionerade. Det är en politik regeringen aldrig någonsin
            kan ställa upp på. Vi ger inte upp om en enda person.
          </note>
          <note>
            Det är dock oerhört viktigt, skulle jag vilja säga, att först
            och främst göra en ordentlig bedömning av dem som kommer till
            Arbetsförmedlingen vid första tillfället. Löper personen risk
            för långtidsarbetslöshet kan man få insatser från första dagen.
            Det är en nyhet sedan ett år tillbaka som jag tror är väldigt
            viktig. För denna grupp personer är det viktigt att de får ett
            bra stöd och en kontakt med sin arbetsförmedlare att de själva
            får påverka var de vill vara.
          </note>
          <note>
            Det är också intressant att se att nio av tio av dessa personer
            är nöjda. Åtta av tio upplever sysselsättningen som meningsfull.
            Jag tror att det är oerhört viktigt att peka på det, och även
            att sju av tio deltagare finns hos ett företag där de faktiskt
            är själva. Det handlar alltså inte om att företag generellt tjänar
            pengar.
          </note>
          <note>
            Jag tycker att det är rimligt att vi ger en viss kompensation
            ekonomiskt till de organisationer vi ställer krav på ska vara
            seriösa. Det ska finnas handledare, arbetskläder och så vidare
            samt en god arbetsmiljö. Jag tycker att det är viktigt att vi
            satsar mycket resurser på denna grupp personer. Eva-Lena Jansson
            tar upp beloppet 1,6 miljarder ja, det är nog viktigt att vi inte
            snålar på att ge denna grupp personer, som står långt från arbetsmarknaden,
            väldigt mycket stöd.
          </note>
          <note>
            Jag har heller inte sagt att jag inte tror att dessa personer
            någonsin kommer att komma ut i arbete. Då hade ju lösningen varit
            att de inte fanns hos Arbetsförmedlingen. Tvärtom, vi ska göra
            allt vi kan. Men lösningen, Eva-Lena Jansson, kan aldrig vara
            att säga: Ni får gå hemma. Lösningen måste vara att när alla andra
            saker är uttömda praktik, rehabilitering, arbetsträning, arbetsmarknadsutbildning
            säga att det är bättre att vara på arbetsmarknaden än att gå hem.
            Det måste vara väldigt tydligt.
          </note>
          <note>
            Sedan ser jag fram emot Socialdemokraternas motion i höst och
            att få se om Eva-Lena Jansson och hennes parti har resurser för
            att alla som är långtidsarbetslösa ska få en lön motsvarande det
            ni hade tidigare. Det har ni inte lagt fram i era tidigare budgetmotioner,
            men det kanske kommer till hösten.
          </note>
          <note type="speaker">
            Anf. 55 EVA-LENA JANSSON (S):
          </note>
          <note>
            Herr talman! Det är slående hur statsrådet försöker undvika den
            fråga jag ställer gång på gång. Möjligtvis kommer hon att avstå
            från sitt sista inlägg. Jag vill veta: Vad var det som var fel
            med plusjobb? Vi såg ju att jättemånga som hade plusjobb gick
            vidare till en vanlig anställning. Det hade ingen undanträngningseffekt.
            Det var ganska svårt på en del ställen att få plusjobb, för man
            var väldigt noga med att detta inte skulle ta ordinarie arbeten.
          </note>
          <note>
            Den vanligaste sysselsättningen i fas 3 är vaktmästeri, administration,
            butik och försäljning samt vård, skola och omsorg. Skulle man
            kunna tänka sig att de där 1,6 miljarderna skulle kunna användas
            lite mer riktat, så att man kan göra en bättre verksamhet? Jag
            inbillar mig det, och det tror jag att statsrådet också skulle
            kunna göra om hon inte var så fast besluten om att fas 3 var det
            enda viktiga och den enda rätta politiken.
          </note>
          <note>
            Herr talman! Jag tänker ge statsrådet en chans till. Berätta
            nu för mig, alla andra i kammaren och dem som lyssnar: Vad är
            det för fel med plusjobb? Vad är det för fel med att få en rimlig
            ersättning för det man gör? Varför tycker statsrådet att det är
            bättre att man går på fas 3? När det gäller siffror kan jag nämligen
            säga att tio av tio jag har träffat som finns i fas 3 vill ha
            jobb. Framför allt vill de ha en lön om de arbetar. Det är väl
            ganska rimligt.
          </note>
          <note type="speaker">
            Anf. 56 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag är också övertygad om att tio av tio vill ha
            ett arbete, och det är precis det regeringen arbetar för: Alla
            som kan arbeta ska få chansen att göra det. Det tycker jag är
            oerhört väsentligt.
          </note>
          <note>
            Den ersättning som nu finns för personer som är i jobb- och utvecklingsgarantin
            är densamma som i fas 1 och 2. Vi har däremot gjort det väldigt
            mycket billigare för arbetsgivare att anställa dessa personer
            till riktiga jobb med kollektivavtal LAS-grundande arbeten. Det
            är en viktig skillnad mot plusjobben. Jag tycker att det är det
            vi ska sträva efter, att personer kommer ut på den öppna arbetsmarknaden
            till en väldigt låg kostnad för arbetsgivare men till en kollektivavtalsreglerad
            lön. Det är mitt mål i alla fall.
          </note>
          <note>
            Jag kan väl inte säga att det var ett så lysande resultat av
            plusjobben. Vi får se vad Socialdemokraterna kommer med för förslag
            i sin motion efter höstens budget och se om Eva-Lena Jansson återkommer
            med att dessa personer ska beredas någon ny form av plusjobb.
          </note>
          <note>
            En annan viktig utmaning är att Sverige ska vara, som jag tycker,
            en väldigt öppen nation som tar emot människor från alla världens
            hörn som lider av krig, förtryck och så vidare. Vi kan se att
            vi har en ganska stor omfattning av personer som kommer till Sverige
            varje månad. Det är en stor utmaning för arbetsmarknaden. Det
            är personer som vi ska välkomna in. Men då måste vi också jobba
            väldigt mycket, tror jag, med att arbetsgivare också ska vilja
            ta emot dessa personer, de som finns i Sverige i dag men också
            de som kommer nu varje månad, så att de kommer ut på arbetsmarknaden.
            Då måste vi förstärka Arbetsförmedlingen och verkligen rusta människor
            att komma vidare men också se till att arbetsgivare utnyttjar
            de anställningsstöd som finns.
          </note>
          <note>
            Avslutningsvis vill jag tacka för debatten. Och jag är övertygad
            om att tio av tio vill ha jobb. Det är det som jag jobbar för
            varje dag.
          </note>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 augusti
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            den 21 augusti
          </note>
          <note>
            Mats Pertoft
          </note>
          <note>
            den 22 augusti
          </note>
          <note>
            Kent Härstedt
          </note>
          <note>
            den 23 augusti
          </note>
          <note>
            Thoralf Alfsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 augusti
          </note>
          <note>
            Mats Pertoft
          </note>
          <note>
            Christina Oskarsson
          </note>
          <note>
            den 21 augusti
          </note>
          <note>
            Anders Karlsson
          </note>
          <note>
            Lena Olsson
          </note>
          <note>
            den 22 augusti
          </note>
          <note>
            Lars Gustafsson
          </note>
          <note>
            den 23 augusti
          </note>
          <note>
            Roza Güclü Hedin
          </note>
          <note>
            Amineh Kakabaveh
          </note>
          <note>
            Peter Persson
          </note>
          <note>
            Roger Haddad
          </note>
          <note>
            Amineh Kakabaveh
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 september.
          </note>
          <note>
            18 § Kammaren åtskildes kl. 16.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
