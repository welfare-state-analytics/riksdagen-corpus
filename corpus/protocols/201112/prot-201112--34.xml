<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--34</head>
          <docDate when="2011-11-22 00:00:00">2011-11-22 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:34
          </note>
          <note>
            Tisdagen den 22 november
          </note>
          <note>
            Kl. 13:00 - 21:08
          </note>
          <note>
            1 § Justering av protokoll
          </note>
          <note>
            Justerades protokollet för den 15 november.
          </note>
          <note>
            2 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 24 november kl. 14.00 skulle följande statsråd närvara:
          </note>
          <note>
            Justitieminister Beatrice Ask (M), utrikesminister Carl Bildt
            (M), landsbygdsminister Eskil Erlandsson (C), statsrådet Gunilla
            Carlsson (M) och statsrådet Tobias Billström (M).
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            den 12 januari 2012
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:97
          </note>
          <note>
            Interpellation 2011/12:97 Brister i tillgänglighet som grund
            för diskriminering
          </note>
          <note>
            Interpellationen kommer att besvaras torsdagen den 1 december
            2011.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Monica Rodrigo
          </note>
          <note>
            Interpellation 2011/12:107
          </note>
          <note>
            Interpellation 2011/12:107 Arbetslöshetsförsäkringen
          </note>
          <note>
            Interpellationen kommer att besvaras den 29 november 2011.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Monica Rodrigo
          </note>
          <note>
            Interpellation 2011/12:108
          </note>
          <note>
            Interpellation 2011/12:108 Lex Laval
          </note>
          <note>
            Interpellationen kommer att besvaras den 29 november 2011.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Monica Rodrigo
          </note>
          <note>
            7 § Svar på interpellation 2011/12:104 om nya betyg utan bedömningsstöd
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <note>
            Fru talman! Mikael Damberg har frågat mig när lärare och rektorer
            kan räkna med att ha tillgång till bedömningsstöd och förklarande
            material i grundskolans och gymnasieskolans alla ämnen och kurser
            och vad jag avser att göra för att garantera att betygen som sätts
            inom ramen för det nya betygssystemet är likvärdiga och rättvisa.
          </note>
          <note>
            Regeringen har tagit initiativ till en mängd åtgärder som syftar
            till att främja en likvärdig bedömning och betygssättning i skolan.
            En central del av dessa åtgärder, de nya läroplanerna för skolan
            och den nya betygsskalan, har just börjat tillämpas. Ytterligare
            insatser är en ny skollag (2010:800) med bestämmelser som syftar
            till att stärka rättvisan och likvärdigheten i betygssättningen,
            ett system med lärarlegitimation där huvudprincipen är att endast
            legitimerade lärare ensamma får sätta betyg, krav på fördjupade
            kunskaper om bedömning och betygssättning i de nya lärarutbildningarna
            samt nationella prov i fler ämnen i årskurs 6 och 9 som innebär
            ytterligare stöd vid betygssättningen.
          </note>
          <note>
            Det är viktigt att det finns olika former av stöd på såväl den
            statliga som den lokala nivån när nu nya kurs- och ämnesplaner
            och kunskapskrav samt en ny betygsskala införs. Regeringen har
            därför gett Statens skolverk i uppdrag att utarbeta allmänna råd
            för de nya läroplanerna och kunskapskraven. Regeringen har också
            gett Skolverket i uppdrag att genomföra omfattande implementerings-
            och fortbildningsinsatser riktade till lärare, skolledare och
            skolhuvudmän.
          </note>
          <note>
            Inom ramen för Skolverkets implementeringsuppdrag har det varit
            fokus på information, kompetensutveckling och stödmaterial som
            handlar om bedömning och betygssättning. Exempelvis genomförde
            Skolverket under föregående läsår en rad konferenser där bland
            annat kompetensutveckling om kunskapskraven ingick.
          </note>
          <note>
            Sammanlagt deltog drygt 20 000 rektorer och nyckelpersoner på
            konferenserna. Syftet med nyckelpersonerna är att de i sin tur
            ska informera lärarna i sin egen kommun eller skola, bland annat
            om hur man bedömer och betygssätter elever enligt de nya styrdokumenten.
          </note>
          <note>
            Skolverket har också tagit fram ett kommentarmaterial till samtliga
            ämnen i grundskolan. I detta ges en ingående beskrivning av hur
            kunskapskraven är uppbyggda och hur de bör tillämpas. Skolverket
            har vidare publicerat frågor och svar om bedömning och betyg på
            sin webbplats, till exempel hur man som lärare ska tänka runt
            kunskapskraven för betygsstegen B och D. Ett ytterligare stöd
            vid bedömningen är Skolverkets allmänna råd med kommentarer om
            planering och genomförande av undervisningen för grundskolan,
            grundsärskolan, specialskolan och sameskolan. Råden handlar bland
            annat om hur lärare bör tillämpa kunskapskraven vid bedömning
            och betygssättning i skolan, till exempel kunskapskraven för betygen
            B och D.
          </note>
          <note>
            För gymnasieskolans del har Skolverket skickat boken Gymnasieskola
            2011 till alla gymnasielärare. I boken finns de bedömningsstöd
            som erfordras för de nya ämnesplanerna. Verket kommer också, med
            start under hösten 2011, att ta fram kommentarmaterial till ämnesplanerna.
          </note>
          <note>
            Regeringen har också gett Skolverket i uppdrag att utarbeta ett
            stödmaterial för att underlätta för lärare vid betygssättningen
            av betygsstegen B och D. Vidare har regeringen för avsikt att
            ge Skolverket i uppdrag att kvalitetssäkra de nationella proven
            i grundskolan och gymnasieskolan i enlighet med vad som anges
            i budgetpropositionen för 2012.
          </note>
          <note>
            Mot bakgrund av de ovan nämnda stödinsatserna är jag övertygad
            om att lärarna har mycket goda förutsättningar att genomföra en
            likvärdig bedömning och betygssättning utifrån de nya läroplanerna
            och den nya betygsskalan. Jag vill också förtydliga att inga elever
            i grundskolan och motsvarande skolformer under detta läsår kommer
            att få slutbetyg enligt de nya kursplanerna och den nya betygsskalan.
            De elever som nu går i årskurs 9 och ska ha slutbetyg kommande
            vår omfattas av övergångsregler, vilket innebär att de läser enligt
            de gamla kursplanerna och får betyg enligt den gamla betygsskalan.
          </note>
          <note type="speaker">
            Anf. 2 MIKAEL DAMBERG (S):
          </note>
          <note>
            Fru talman! Tack för svaret på min interpellation, statsrådet!
            Förra veckan träffade jag en gymnasieelev. Hon hade en fråga till
            mig eftersom hon hade lyssnat på vad jag hade att säga om svensk
            skolpolitik. Det var: Varför är det så stora skillnader i betygssättningen
            mellan olika skolor? Hon berättade att hon gick på en bra skola,
            som hon sade, där lärarna var ganska stränga och satte rättvisa
            betyg, men hon hade flera kompisar som gick på andra skolor där
            lärarna satte glädjebetyg, där det var lättare få bra betyg och
            sedan var det lättare att komma in på vidare studier.
          </note>
          <note>
            För bara några dagar sedan skrev Lärarnas Riksförbund på Dagens
            Nyheters debattsida. De vittnade om att vissa lärare på dagens
            skolmarknad, där skolor konkurrerar om elever, känner sig pressade
            av skolledning och rektorer att sätta glädjebetyg eftersom de
            vet att om de sätter ett lite snällare betyg framstår deras skola
            i bättre dager, och då kan de rekrytera fler elever till sin skola
            i fortsättningen.
          </note>
          <note>
            Den här frågan är inte ny. Jag tror att alla som har hållit på
            med skolpolitik har mött den här frågan under lång tid. Det är
            lite intressant att följa betygsstatistiken och titta lite bakåt
            i tiden. Sedan det nya betygssystemet infördes har vi haft en
            uppåtgående trend samtidigt som internationella mätningar, och
            också vår egen nationella statistik, visar att elevernas kunskap
            minskar. Vi har ett glapp som växer. Det är någon form av betygsinflation.
          </note>
          <note>
            Det var bakgrunden till den här interpellationen, men också en
            annan fråga. Jag träffar lärare som ska börja med den nya betygssättningen
            som ska gälla i jul. De känner att de i sina ämnen inte har det
            stödmaterial som de tycker borde finnas på plats med det nya betygssystemet.
          </note>
          <note>
            Den frågan blir extra aktuell för dig och mig eftersom vi diskuterade
            frågan. När regeringen ville ha stöd från oppositionen för det
            nya betygssystemet och de nya betygskriterierna träffade vi en
            överenskommelse. I den överenskommelsen ingick att det nya betygssystemet
            måste vara mer likvärdigt än det gamla. Inte minst måste de här
            mellanstegen vara tydliga för lärarna så att de vet på vilka grunder
            de ska sätta de olika betygen. Vi nådde en överenskommelse där
            detta fanns med.
          </note>
          <note>
            Nu får jag reda på att lärarna inte har, i alla fall som de själva
            upplever det, det material som de behöver för betygssättningen.
            Det innebär att vi återigen kan hamna i en situation där de nya
            betygskriterierna inte heller uppfattas som klara och tydliga
            och att det blir olika betygssättning. Antingen kan det bli glädjebetyg
            eller också precis tvärtom. Eftersom allt material inte finns
            framme väljer man den säkra sidan och sätter lägre betyg nu eftersom
            man inte riktigt vet hur Skolverket tycker att man ska tolka detta.
          </note>
          <note>
            Jag har träffat många lärare som säger det är alternativet att
            de nu åter sitter och försöker tolka lokalt det som staten egentligen
            borde styra upp. De frågar sig om det verkligen är det bästa de
            kan göra med sin arbetstid, att ägna så mycket tid och kraft åt
            detta.
          </note>
          <note>
            Jag skulle vilja höra skolministern kommentera när han räknar
            med att det kommentarmaterial och bedömningsstöd som ska finnas
            för de olika ämnena i både grund- och gymnasieskola finns på plats
            så att det blir tydligt för lärarna och eleverna. Finns det andra
            insatser skolministern anser att man nu måste göra för att undvika
            att de nya betygskriterierna också drabbas av en diskussion om
            att det inte är likvärdigt eftersom systemet inte fanns på plats?
          </note>
          <note type="speaker">
            Anf. 3 Utbildningsminister JAN BJÖRKLUND (FP):
          </note>
          <note>
            Fru talman! Jag delar helt Mikael Dambergs beskrivning av problemet.
            Vi har på alltför många håll i svensk skola en betygssättning
            som inte står i samklang med det som det är tänkt. Jag tror att
            vi alltid har haft det i Sverige. Betyg har aldrig varit rättvisa
            eller legitima, eller vad vi ska säga, mer än i viss utsträckning.
            I huvudsak är betyg rättvisa, men där finns mycket som inte är
            det. Så har det alltid varit.
          </note>
          <note>
            Att vi nu vet om det, och talar mycket om det, beror på att Statens
            skolinspektion på mitt uppdrag till exempel dubbelrättat nationella
            prov och jämfört betygssättningen. Det föranledde artikeln från
            Lärarnas Riksförbund för någon vecka sedan där de påpekade hur
            orättvist det är. Att regeringen beställde utvärderingarna berodde
            på att vi misstänkte att det var orättvist.
          </note>
          <note>
            Det finns en lång rad orsaker till orättvisan. Jag erkänner utan
            omsvep att valfrihets- och konkurrensreformer på skolområdet bidrar
            till att varje skola, oberoende av om den är kommunal eller fristående
            men genom att vara konkurrensutsatt, naturligtvis har en viss
            vilja att framställa sig som mer attraktiv genom att visa på bättre
            skolresultat än vad man faktiskt har. Den drivkraften finns utan
            tvekan. Slutsatsen från ingen av oss är att vi ska förbjuda valfrihet,
            men vi måste styra upp betygssättningen.
          </note>
          <note>
            Sedan finns det fler faktorer. Att läroplanerna varit luddiga
            har gjort att tolkningsutrymmet varit stort. De nya läroplanerna
            blir mycket mer precisa, men så precisa att läraren själv inte
            behöver fundera kommer de inte att bli, och det är heller inte
            önskvärt. Läraren måste sitta och fundera kring de kriterier som
            är uttryckta beträffande hur han eller hon ska tolka dem gentemot
            Kalles prestationer, Lisas resultat och så vidare. Det är en självklar
            del i lärarens bedömning och betygssättning.
          </note>
          <note>
            De läroplaner med kunskapskrav som vi nu får kommer att vara
            mer precisa i sina kunskapskrav än någon tidigare läroplan i Sverige,
            men självklart är det alltid en lärare, en människa av kött och
            blod, som måste göra en bedömning baserad på hans eller hennes
            professionella kunskap och erfarenhet. Det kommer aldrig att bli
            så att man bara bockar av och säger att nu blev det just det betyget,
            och jag tror inte heller att det är önskvärt.
          </note>
          <note>
            I den enskilda lärarens fall finns det ibland också en snällhetsfaktor,
            vilket är fullt mänskligt. En elev ligger på eller kanske lite
            under gränsen för att få det högre betyget men har jobbat på bra,
            och då sätter man trots allt ett lite högre betyg. Det finns således
            en snällhetsfaktor, en konkurrensfaktor och systemfaktorer med
            oklara läroplaner som gör att detta med felaktiga betyg, i synnerhet
            alltför höga betyg, inträffar och vi får betygsinflation.
          </note>
          <note>
            Vad ska man då göra åt detta? Det är mot denna bakgrund vi nu
            vidtar en lång rad åtgärder, såsom tydligare läroplaner, en skolinspektion
            som dubbelrättar prov och gör granskningar. Skolinspektionen har
            av oss fått instruktionen att verkligen vara tuff mot skolor som
            systematiskt ägnar sig åt betygsinflation. Dessutom har vi fortbildning
            och utbildning, och som jag sade i mitt första inlägg har Skolverket
            fått i uppdrag att vidta en lång rad olika åtgärder inför implementeringen
            av det nya betygssystemet. Det har man jobbat med i åratal.
          </note>
          <note>
            För något mindre än ett år sedan enades Socialdemokraterna och
            regeringen om att vi ska ha ytterligare stödmaterial. Det jobbas
            för fullt med det. Vi enades om det långt efter allt annat, så
            det är ännu inte färdigt, men det kommer att vara färdigt i god
            tid innan de första slutbetygen ska sättas enligt det nya betygssystemet.
            Jag är beredd att hela tiden vidta ytterligare åtgärder som är
            kloka inom ramen för mål- och resultatstyrning för att få ännu
            mer rättvisa betyg.
          </note>
          <note type="speaker">
            Anf. 4 MIKAEL DAMBERG (S):
          </note>
          <note>
            Fru talman! Först fick jag nästan intrycket att skolministern
            trodde att allt material fanns på plats. När man läser det skrivna
            svaret räknas där upp ganska mycket av det som sker på området.
            Skolverket har på senare år jobbat mycket mer med att stödja lärare
            och rektorer i bedömning, utbildning och betygssättning, på ett
            helt annat sätt än tidigare. Det tror jag långsiktigt är helt
            rätt.
          </note>
          <note>
            För att tydliggöra detta kan jag säga att jag var inne på Skolverkets
            hemsida i går, och det är inte särskilt roligt att läsa vad som
            ännu inte finns på plats. Det står att till hösten 2011 kommer
            bedömningsstöd till SO-ämnena att finnas tillgängligt, även i
            historia och religionskunskap, och nytt material är under utveckling
            på NO-sidan. Tidigast under hösten 2011 läggs det ut nya prov
            och bedömningsplattformen. Svenska och svenska som andraspråk
            revideras just nu, liksom språket på väg. I november beräknas
            det reviderade materialet vara klart. Då talar vi om betygssättning
            till jul. När det gäller teknik är material under utveckling och
            kommer att läggas ut tidigast under våren 2012.
          </note>
          <note>
            Samma sak gäller på gymnasiesidan. Flera ämnen och områden saknar
            bedömningsstödet och kommentarmaterialet.
          </note>
          <note>
            Det är helt riktigt som skolministern säger att lärare alltid
            kommer att behöva tolka och bedöma de kunskaper eleven har, men
            jag tror att vi var, och är, överens om att man inte hela tiden
            behöver uppfinna hjulet vid varje skola, utan man får som lärare
            mycket stöd om det finns textsamlingar, exempelsamlingar, som
            visar på vilken nivå texten ska ligga, hur man kan tolka uttrycket
            och bedömningen. Därför är jag lite noga med att det måste fram
            så snabbt som möjligt.
          </note>
          <note>
            Då kan man säga att det är tur för elevernas skull att det inte
            är fråga om slutbetyg nu, att det inte gör så mycket om betygssättningen
            första gången blir fel för det kommer material innan de går ut
            skolan. Det är sant, likvärdigheten i betygssättningen är viktig
            för elevernas skull, men också för lärarnas skull. Lärarna ska
            känna att deras pedagogiska utvecklingsarbete och bedömningsgrund
            kan utgå från en gemensam plattform snarare än att de ska behöva
            börja om från början, vilket en del lärare lite grann känner att
            de måste göra. De får ta dessa diskussioner två gånger, nu och
            sedan när kommentar- och bedömningsmaterialet de facto kommer
            från Skolverket. Man kan därför inte säga att det är en optimal
            situation.
          </note>
          <note>
            Det är viktigt att det nya betygssystemet får en bra start. Får
            vi nu en situation där många elever upplever att lärarna inte
            vågar sätta de höga betygen för att materialet inte finns på plats
            kommer vi att få en diskussion om att det nya betygssystemet inte
            är bättre än det gamla. Därför tycker jag att det är en viktig
            fråga.
          </note>
          <note>
            Dessutom är det viktigt att vi, när vi gör överenskommelser i
            viktiga frågor, gör vårt yttersta för att hålla dessa. Säger vi
            att det nya betygssystemet måste implementeras med bättre bedömningsstöd
            och kommentarmaterial i ämnena, och vi gör det gemensamt, måste
            Skolverket och andra se till att det också sker. Annars finns
            risk för att nästa gång vi gör en överenskommelse i en viktig
            fråga den inte finns tillräckligt väl på plats.
          </note>
          <note>
            Det pågår stora diskussioner om de fristående skolorna och hur
            vi stramar upp det systemet. Där hoppas jag att vi kan nå överenskommelser
            över blockgränsen, men då måste överenskommelserna också hålla
            för framtiden.
          </note>
          <note type="speaker">
            Anf. 5 Utbildningsminister JAN BJÖRKLUND (FP):
          </note>
          <note>
            Fru talman! På den senare punkten vill jag försäkra Mikael Damberg
            att de överenskommelser vi ingår står vi för. Att detta material
            som vi enades om i december i fjol inte är färdigt beror just
            på att vi enades om det så sent som i december förra året. Som
            Mikael Damberg mycket väl vet är det inte en enkel sak att ta
            fram detta. Vi har 16 ämnen i grundskolan och ännu fler i gymnasieskolan.
            Det är ett mycket omfattande material.
          </note>
          <note>
            Jag har till Skolverket gång på gång sagt, och jag utgår från
            att riksdagen delar den uppfattningen, att när man väljer ut stödmaterialet
            och bedömningsmaterialet för betygssystemet ska det göras noggrant.
            Det får inte vara ett hafsverk. Hade vi enats ett år tidigare
            skulle det nog ha varit klart nu. Det är i högsta grad på gång;
            jag har försäkrat mig om det inför denna debatt. Det kommer dock
            inte att blir klart till betygssättningen till jul i år. Å andra
            sidan sätts inga slutbetyg då, utan det är de första betygen i
            årskurs 8 som sätts till jul. Det dröjer alltså ett tag innan
            de eleverna får slutbetyg. Under nästa år kommer detta att vara
            klart. Jag hade varit glad att kunna säga att det är klart i dag,
            men så är det inte.
          </note>
          <note>
            Det jobbas för fullt, och det görs noggrant. För att ge exempel
            på förankring kan vi ta ämnet geografi. Man samlar mängder av
            geografilärare och sätter sig ned tillsammans med dem och utifrån
            all deras erfarenhet gör man en bedömning och landar sedan i hur
            det ska se ut. Det är alltså inte enbart några teoretiker på Skolverket
            som sitter och gör det. Därför är processerna när materialet ska
            tas fram väl så viktiga som så småningom det färdiga materialet.
            Jag kan försäkra att det arbetet pågår för fullt. Jag har inte
            på någon punkt någon avvikande uppfattning i dessa frågor jämfört
            med vad Mikael Damberg ger uttryck för.
          </note>
          <note>
            Utöver detta kan jag säga att jag tror att de åtgärder vi hittills
            har vidtagit inte kommer att räcka. Vad vi diskuterar just nu
            är uttolkningar av betygsstegen i det nya betygssystemet. Men
            drivkrafterna för skolor som är konkurrensutsatta till att exempelvis
            sätta glädjebetyg försvinner inte genom att vi ger ut ytterligare
            några böcker. De drivkrafterna finns naturligtvis kvar. Eftersom
            jag uppfattar att huvuddelen av riksdagen är helt överens om att
            vi ska ha kvar valfriheten och möjligheten att välja skolor kommer
            vi, oavsett vilka regeringar vi har i Sverige framöver, att ha
            en situation där skolor konkurrerar med varandra om elever och
            föräldrars gunst. Därför kommer de drivkrafterna att finnas kvar
            i vårt skolväsen. Det måste vi möta genom kontroll, inspektion
            och granskning. På den sidan tror jag att det behöver biffas upp
            ännu mer.
          </note>
          <note>
            Jag kommer nu under vintern, kanske redan före jul, att återkomma
            med förslag till beslut i regeringen på ytterligare åtgärder i
            det avseendet, till exempel hur de nationella proven i större
            utsträckning ska användas för att säkerställa att betygen blir
            rätt satta i sista änden. Men det ber jag att få återkomma till.
          </note>
          <note type="speaker">
            Anf. 6 MIKAEL DAMBERG (S):
          </note>
          <note>
            Fru talman! Långsiktiga överenskommelser inom skolpolitikens
            område skulle vi behöva mer av. Det hade varit trevligt om vi
            haft en betygsöverenskommelse långt tidigare. Jag delar verkligen
            den bilden. Tyvärr var skolministern inte intresserad av en överenskommelse
            med oss förrän han förlorade den politiska majoriteten i kammaren
            efter förra valet och Sverigedemokraterna inte riktigt ställde
            upp på hans betygspolitik. Det var då ni kom till oss. Det välkomnar
            vi, för det gör att vi kan skapa långsiktigare spelregler för
            skolan och en långsiktigare överenskommelse. Men det har från
            regeringens sida inte haglat inbjudningar att vara med och ta
            långsiktigt ansvar för svensk skola. Det handlar mer om lite snabba
            ryck och snabba puckar.
          </note>
          <note>
            Däremot kan man säga att det också är viktigt att ta ansvar för
            de statliga reformer man genomför. De reformer som nu genomförs
            av staten och som måste implementeras måste också få möjlighet
            att implementeras på ett bra sätt. Nu talade vi om betygskriterierna.
            Vi kan enas om att det bedömningsstöd och de kommentarmaterial
            som skulle ha varit framme för lärarna tyvärr inte är det. Vi
            hoppas båda två att det kommer fram så snart som möjligt.
          </note>
          <note>
            Vi har implementeringen av en ny gymnasieskola som just nu rullar
            ut i Sveriges skolor. Jag misstänker att regeringen kraftigt har
            underfinansierat gymnasiereformen. Det kommer att försvåra implementeringen
            av den nya gymnasieskolan. Vi har en lärarlegitimationsreform
            som vi båda välkomnar men som nu också den riskerar att skapa
            väldiga problem i implementeringsfasen. Därför har regeringen
            dragit ned på det statliga stödet till fortbildning av lärare.
          </note>
          <note>
            Det är viktigt att vi har en skolminister som inte bara är beredd
            att säga att staten ska ta ansvar utan också tar fullständigt
            ansvar för de reformer man genomför, så att lärare och elever
            får goda förutsättningar att göra jobbet hela vägen.
          </note>
          <note>
            Jag tror inte heller att det räcker med de insatser vi har diskuterat
            här för att komma till rätta med den betygsinflation och den marknadsmekanism
            som nu uppstår, där vissa skolor sätter glädjebetyg för att locka
            till sig elever. Det är till exempel viktigt att slå fast att
            lärare inte ska rätta sina egna nationella prov. Jag tror inte
            att det är en bra variant.
          </note>
          <note type="speaker">
            Anf. 7 Utbildningsminister JAN BJÖRKLUND (FP):
          </note>
          <note>
            Fru talman! Det var väl en bra avslutning det tror nämligen inte
            jag heller, i varje fall inte i de årskurser där betyg sätts.
          </note>
          <note>
            Jag uppfattar att vi i grunden är väldigt överens om hur betygssättningen
            ska stramas upp, och det är bra. De åtgärder som behövs i det
            nya betygssystemet för att få det på plats, uttolkningen av kriterier
            och annat, är i högsta grad på gång. Det har jag försäkrat mig
            om hos Skolverkets ledning. Men sedan ankommer det på oss här
            i riksdagen och regeringen att fatta ytterligare beslut om vad
            som behövs. Enbart detta kommer inte att räcka för att skapa rättvisa
            och riktiga betyg.
          </note>
          <note>
            Jag ser fram emot ytterligare överenskommelser. Problemet var
            att vi hade lite olika uppfattningar. Regeringen ville ge betyg
            från mellanstadiet, de rödgröna från högstadiet. Det var väl inte
            alldeles lätt att nå en överenskommelse. Men jag uppfattar nu
            att den striden är bilagd. Jag är också väldigt glad att vi har
            lyckats nå en överenskommelse om en betygsskala. En del i implementeringen
            är naturligtvis också att det underlättar om Sveriges skolväsen
            uppfattar att riksdagen är ganska överens om huvudinriktningen.
            Det uppfattar jag att vi är i dag.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2011/12:116 om nationellt godkända
            idrottsutbildningar i gymnasieskolan
          </note>
          <note type="speaker">
            Anf. 8 Utbildningsminister JAN BJÖRKLUND (FP):
          </note>
          <note>
            Fru talman! Ylva Johansson har frågat mig om vilka åtgärder jag
            avser att vidta för att säkerställa att de nationellt godkända
            idrottsutbildningarna inom gymnasieskolan ska fungera bättre.
          </note>
          <note>
            Jag vill först och främst framhålla att det är viktigt att elitidrottande
            ungdomar ges tillfälle att förena sitt idrottsutövande med studier
            i gymnasieskolan. Därför finns det sedan lång tid tillbaka riksrekryterande
            idrottsutbildningar. Det gäller att skilja mellan riksrekryterande
            idrottsutbildningar och nationellt godkända idrottsutbildningar.
            Riksrekryterande idrottsutbildningar syftar till att hitta ungdomar
            som har förutsättningar att nå internationell elitnivå i vuxen
            ålder och genom våra riksidrottsgymnasier ge dem möjlighet att
            under gymnasietiden vidareutveckla sina talanger och intressen.
            Till riksrekryterande idrottsutbildningar gäller särskilda antagningsbestämmelser.
          </note>
          <note>
            För att ge fler ungdomar möjlighet att kombinera elitidrottande
            med gymnasieutbildning har vi i den nya gymnasieskolan nu dessutom
            infört nationellt godkända idrottsutbildningar. Det är någonting
            annat än riksrekryterande utbildningar. På dessa utbildningar
            får programfördjupningen och elevens individuella val användas
            för kurser i specialidrott. Men i övrigt går eleverna på dessa
            utbildningar på vanliga gymnasieprogram, samma program som alla
            andra elever i svensk skola. De nationellt godkända idrottsutbildningarna
            ska vara av tydlig elitidrottskaraktär och ha ett etablerat samarbete
            med ett specialidrottsförbund. De huvudmän som vill anordna sådana
            idrottsutbildningar kan ansöka om det till Statens skolverk, som
            prövar ansökan och kontrollerar att utbildningen håller godkänd
            kvalitet. Den sökande som anses ha bäst förutsättningar att tillgodogöra
            sig utbildningen ska ges företräde vid urval till utbildningen.
          </note>
          <note>
            Om fler elever ansökt än det finns platser ska urval, antagning
            och fördelning av platser göras sakligt och opartiskt. Vid urval
            till en nationellt godkänd idrottsutbildning ska företräde ges
            åt den som har bäst idrottsliga förutsättningar för att tillgodogöra
            sig utbildningen, men vid eventuella urval till ett visst program
            eller inriktning ska platserna fördelas efter den fria kvoten
            och därefter med betygen som grund.
          </note>
          <note>
            Enligt skollagen ska eleverna lämna in ansökan till gymnasieskolan
            till sin hemkommun, men i övrigt finns det inte några statliga
            bestämmelser som anger till exempel när ansökningar ska lämnas
            in. Hur huvudmännen väljer att organisera utbildningen och urvalet
            till sina olika utbildningar är enligt skollagen inget jag som
            utbildningsminister kan ha synpunkter på. Enligt skollagen ska
            de utbildningar som kommuner erbjuder och antalet platser på dessa
            så långt som möjligt anpassas till ungdomarnas önskemål. En elev
            vars betyg inte räcker till för att komma in på det tänkta programmet
            kan förmodligen tas in på ett annat program som huvudmannen erbjuder
            och få sin idrottsutbildning på det programmet. Det gäller såväl
            för elever som fått en plats på en nationellt godkänd idrottsutbildning
            som för alla andra elever i det svenska gymnasiet. Vanliga regler
            gäller således. Jag avser inte att vidta några åtgärder för att
            ändra på det.
          </note>
          <note type="speaker">
            Anf. 9 YLVA JOHANSSON (S):
          </note>
          <note>
            Fru talman! Jag tackar utbildningsministern för svaret. Fotboll
            är den ojämförligt största sporten i Sverige och den absolut största
            ungdomsidrotten alla kategorier. Det är den största pojkidrotten
            och den största flickidrotten. Det är den största idrotten bland
            både invandrarpojkar och invandrarflickor. Det är hundratusentals
            ungdomar som ägnar tre, fyra, fem, sex, kanske sju dagar i veckan
            åt fotbollen.
          </note>
          <note>
            Väldigt många slutar dock när de kommer upp i gymnasieåldern.
            Ungefär 60 procent slutar i åldern 1518 år. Det beror säkert på
            att många andra intressen pockar på uppmärksamhet i den åldern.
            Men det beror också på, menar jag, att gymnasiestudier är och
            bör var krävande.
          </note>
          <note>
            För fotbollen, som är en lagsport som alla vet, har de riksrekryterande
            idrottsgymnasierna aldrig varit aktuella. Det är därför väldigt
            välkommet att det finns möjligheter med nationellt godkända idrottsutbildningar,
            för det är de som kan användas för fotbollens räkning.
          </note>
          <note>
            De här utbildningarna ska vara av tydlig elitidrottskaraktär
            och ska ha ett etablerat samarbete med ett specialidrottsförbund.
            Jag har förmånen att vara ordförande i ett sådant specialidrottsförbund,
            Stockholms Fotbollförbund. Vi har samarbete med tolv gymnasieskolor,
            så kallade NIU-gymnasier, i Stockholmsområdet.
          </note>
          <note>
            Några av dessa gymnasier har också ett etablerat samarbete med
            någon av de stora elitutbildande föreningarna i Stockholmsområdet.
          </note>
          <note>
            Bakgrunden till min fråga är den situation som var på Bromma
            gymnasium, där det fanns 24 platser på nationellt godkända idrottsutbildningar
            och där specialförbundet tog fram de ungdomar som hade tillräckliga
            idrottsliga meriter och förutsättningar för att komma i fråga
            för att bli antagna. Samtliga uppfyllde behörighetskraven för
            gymnasieutbildningarna. Ändå uppkom en situation där fotbollsungdomar
            kunde konkurreras bort av ungdomar med högre betyg. Resultatet
            blir då att det blir färre idrottsplatser på gymnasieskolan.
          </note>
          <note>
            Jag har förstått att detta är ett problem som finns framför allt
            i Stockholmsområdet, där det råder stor konkurrens till vissa
            gymnasieskolor. Resultatet blir att det inte räcker för en elitsatsande
            ungdom att både klara behörighetskraven och att i hård konkurrens
            bli utvald som en av dem som har förutsättningar att nå elitnivå
            det är ju mycket hårda krav som ställs utan man blir ändå bortkonkurrerad,
            och resultatet blir att färre ungdomar får gå en NIU-utbildning,
            alltså en utbildning där man kombinerar utbildning med sin specialidrott.
          </note>
          <note>
            Detta tycker jag är väldigt olyckligt. Därför skulle jag igen
            vilja ställa frågan till utbildningsministern: Var det meningen
            att det skulle bli så här?
          </note>
          <note type="speaker">
            Anf. 10 Utbildningsminister JAN BJÖRKLUND (FP):
          </note>
          <note>
            Fru talman! Huruvida det var meningen att det skulle bli så på
            Bromma gymnasium kan jag inte svara på. De här reglerna har ju
            riksdagen antagit i full enighet. Jag antar att även Ylva Johansson
            tryckte på ja-knappen, så vi har väl alla ett ansvar för att reglerna
            ser ut så här.
          </note>
          <note>
            Å ena sidan har vi riksrekryterande idrottsutbildningar på gymnasienivå.
            Där har man särskilda antagningsregler som man har gjort upp med
            Riksidrottsförbundet om. De är verkligen till för elitidrottens
            behov. Ska vi ha idrottsstjärnor i världsklass måste de få avsätta
            mycket tid till sin träning och skolschemat måste anpassas efter
            det. De utbildningarna är särskilt upplagda.
          </note>
          <note>
            Å andra sidan har vi de nationellt godkända idrottsutbildningarna.
            De är vanliga gymnasieutbildningar som man kompletterar med någon
            idrott. Där gäller naturligtvis vanliga regler för antagning och
            sådant.
          </note>
          <note>
            När jag lyssnar på Ylva Johansson inser jag att om man förlägger
            en sådan utbildning på ett gymnasium som har extremt höga antagningspoäng
            kan man hamna i den situation som hon beskriver. Om man lägger
            den på en skola med lägre antagningspoäng har man naturligtvis
            möjlighet att ta in fler elever med lägre betyg. Det är väl en
            diskussion som Stockholms Fotbollförbund får ta med Stockholms
            kommun och Stockholmskommunerna.
          </note>
          <note>
            Ni har lagt den här utbildningen på en skola med mycket höga
            antagningspoäng, och därmed får det denna effekt. Jag förstår
            problemet som Ylva Johansson beskriver, men konsekvensen av att
            ändra reglerna i skollagen på grund av detta exempel är lite för
            långtgående, bedömer jag. Man får fundera lite på var man lägger
            detta. Man har ju möjlighet att med kommunen komma överens om
            hur urval ska gå till. Som jag sade finns det en möjlighet för
            kommunerna att bestämma detta. Jag ser dock inte att vi av detta
            skäl skulle gå in och ändra lagstiftningen. Detta får man lösa
            i en överenskommelse mellan Stockholms Fotbollförbund och Stockholms
            kommun.
          </note>
          <note type="speaker">
            Anf. 11 YLVA JOHANSSON (S):
          </note>
          <note>
            Fru talman! Det är olyckligt, tycker jag, att utbildningsministern
            inte är beredd att ändra i reglerna. Vi har särskilda regler för
            de riksrekryterande idrottsutbildningarna, men de inriktar sig
            framför allt på de individuella idrotterna. Vi har ju världsstjärnor
            också i idrotter som fotboll. Men fotboll, som är en av lagsporterna,
            har egentligen inga förutsättningar att vara bas för en riksrekryterande
            idrottsutbildning, utan det blir inom ramen för de nationellt
            godkända idrottsutbildningarna som den elitsatsningen kan ske
            om man ska vara realist.
          </note>
          <note>
            Det är orimliga krav som man ställer på dessa duktiga elitsatsande
            ungdomar som lägger ned så mycket energi, tid och talang på sin
            idrott och som bedöms ha förutsättningar att nå högsta nivå. Ändå
            ställer man krav på att de dessutom i betygshänseende ska slå
            ut alla andra elever för att komma in på det fåtal platser som
            finns. Det är redan hård konkurrens om att hamna bland dem som
            alls har möjlighet att komma in på NIU-gymnasierna.
          </note>
          <note>
            Det är klart att det ser olika ut över landet. Det är inte bara
            ett fåtal gymnasieskolor i Stockholmsområdet som har ett högt
            sökandetryck. Det vet Jan Björklund mycket väl. Där finns ett
            stort antal gymnasieskolor eftersom det är en mycket stor antagningsregion
            och det dessutom finns ett tryck utifrån. Det är alltså inte så
            enkelt som att bara flytta till en annan gymnasieskola. Det handlar
            också om närheten till de klubbar som man samarbetar med när man
            ska bedriva den här utbildningen.
          </note>
          <note type="speaker">
            Anf. 12 Utbildningsminister JAN BJÖRKLUND (FP):
          </note>
          <note>
            Fru talman! Jag har stor förståelse för Ylva Johanssons synpunkter,
            men man måste fundera på vad konsekvensen blir i andra ändan.
            På de populäraste gymnasierna i Stockholm slår man ut elever.
            Följden av en regeländring skulle bli att man slår elever som
            har höga betyg: En elev med lägre betyg som spelar fotboll ska
            slå ut en elev som har högre betyg. Det kommer inte heller att
            vara lättförsvarat när det kommer interpellationer om det systemet.
          </note>
          <note>
            Urvalsregler för populära utbildningar kommer alltid att vara
            kontroversiella. Går studierna eller idrotten i första hand? Min
            grundinställning är att studierna går i första hand.
          </note>
          <note>
            Vi har ändå gjort ett undantag för de riksrekryterande idrottsgymnasierna.
            Där kan man välja ut dem som man tycker är riktiga stjärnor. Detta
            görs i en överenskommelse med Riksidrottsförbundet, där Svenska
            Fotbollförbundet och andra är med.
          </note>
          <note>
            Så sent som för ett år sedan ställde sig riksdagens alla partier
            bakom antagningsreglerna i en omröstning. Det var ingen som då
            var kritisk till detta. Det har i alla tider varit så att det
            är de riksrekryterande gymnasierna som har undantag. Jag är inte
            utan vidare beredd att ändra detta på ett sådant sätt att vi på
            en lång rad populära gymnasier ska börja ta in elever som har
            lägre betyg men spelar fotboll och slå ut andra som har högre
            betyg.
          </note>
          <note>
            Jag är själv Brommabo och har två grabbar som spelar fotboll
            i Brommapojkarna. Trots detta får jag säga att jag tror att det
            skulle vara ett svårförsvarat system.
          </note>
          <note>
            Här i Stockholmsregionen finns mängder av skolor med lägre antagningspoäng.
            De finns också i Västerort. Förlägger man dessa klasser dit kommer
            man att kunna ta in alla man vill, för där är antagningspoängen
            mycket lägre. Men lägger man dessa utbildningar på en skola som
            har mycket högre antagningspoäng gäller den antagningspoängen
            även om man spelar fotboll. Det har riksdagen i full enighet beslutat,
            och jag står bakom det beslutet.
          </note>
          <note type="speaker">
            Anf. 13 YLVA JOHANSSON (S):
          </note>
          <note>
            Fru talman! Det är ju inte specialidrottsförbunden som bestämmer
            vilka skolor som ska ha de här utbildningarna, utan det är skolorna
            själva som ansöker. Det bygger alltså på att det finns skolor
            som vill bedriva NIU-utbildning. Det är inget som Stockholms Fotbollförbund
            eller något annat specialidrottsförbund kan ålägga någon lämplig
            gymnasieskola att göra.
          </note>
          <note>
            Dessutom är reglerna sådana att det ska vara mellan 12 och 20
            elever för att det ska bli en grupp som ska bedömas ha tillräckliga
            förutsättningar för att man ska kunna bedriva kvalificerad utbildning
            i specialidrott. Gruppen ska inte vara för liten och inte för
            stor. Jag tycker att det är rimligt att man har den typen av krav,
            både för ekonomiska förutsättningar och för att det ska finnas
            pedagogiska förutsättningar att lyckas.
          </note>
          <note>
            Om det då finns 20 platser som är avsedda för den här utbildningen
            och resultatet blir att det inte alls kommer in så många ungdomar
            för att de slås ut av andra skäl drabbar det också de ungdomar
            som har tagits in utifrån sina idrottsliga meriter och betygsmeriter.
            Om gruppen inte blir tillräckligt stor finns det risk för att
            utbildningen inte får fortsätta att bedrivas och det finns kanske
            inte ekonomiska och pedagogiska förutsättningar att uppnå tillräcklig
            kvalitet. Här finns ett inbyggt problem.
          </note>
          <note>
            Jag tror ärligt talat, utbildningsministern, att varken du eller
            jag kunde förutse att konsekvensen skulle bli att de platser som
            var avsedda för idrottsutbildning på nationellt godkända gymnasieutbildningar
            skulle försvinna på det sätt som nu har skett. Jag hoppas verkligen
            att utbildningsministern är beredd att följa den här frågan och
            inte utesluta att det kan bli förändringar i framtiden.
          </note>
          <note type="speaker">
            Anf. 14 Utbildningsminister JAN BJÖRKLUND (FP):
          </note>
          <note>
            Fru talman! Jag är absolut beredd att följa både denna och andra
            frågor som gäller gymnasiet. Jag vill ändå framhålla att det inte
            är så enkelt att man nu bara kan ändra reglerna. Då är det ju
            några andra elever som åker ut ur de här skolorna i stället.
          </note>
          <note>
            Jag vill framhålla att det ändå finns möjligheter för ett regionalt
            idrottsförbund Stockholms Fotbollförbund i det här fallet att
            ta upp en dialog med Stockholms kommun och Kommunförbundet i Stockholms
            län om vilka skolor som bör ha dessa utbildningar.
          </note>
          <note>
            Jag är övertygad om att de flesta skolor är intresserade av att
            kunna profilera sig på det sättet. Jag tror inte att det är något
            problem. Men förlägger man den här typen av utbildningar till
            skolor som är väldigt populära och har mycket höga antagningspoäng
            är jag väldigt tveksam till att vi ska skapa gräddfiler så elever
            som har mycket lägre betyg ska komma in på dessa skolor genom
            att man går runt antagningssystemet för att de spelar fotboll.
          </note>
          <note>
            Jag är inte säker på att det antagningsystemet skulle få någon
            större legitimitet. Det är möjligt att det blir populärt hos dem
            som brinner för just det intresset. Men det är inte säkert att
            det skulle få någon större legitimitet i andra kretsar och hos
            de elever som slås ut.
          </note>
          <note>
            Jag är absolut beredd att följa detta och ta del av informationen
            om det skulle vara ett mycket utbrett problem i Sverige. Vi får
            i så fall fundera på i fall vi ska göra någonting. Men för dagen
            menar jag att de regler vi har antagit i bred enighet får gälla.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellationerna 2011/12:100 och 112 om yttrandefrihet,
            mänskliga rättigheter och det kurdiska folket i Turkiet
          </note>
          <note type="speaker">
            Anf. 15 Utrikesminister CARL BILDT (M):
          </note>
          <note>
            Fru talman ! Amineh Kakabaveh och Jacob Johnson har i separata
            interpellationer ställt frågor om hur jag avser att verka för
            att stärka de mänskliga rättigheterna och grundläggande friheterna
            i Turkiet, i synnerhet yttrandefriheten. Jacob Johnson har även
            frågat hur jag kan förmå Turkiet att, i dialog med kurdiska folkets
            företrädare, nå en fredlig lösning på den kurdiska frågan. Amineh
            Kakabaveh har dessutom frågat om jag är beredd att lyfta denna
            fråga inom FN samt om jag inom EU avser att föreslå tillsättning
            av en kommission som undersöker huruvida Turkiet har använt kemiska
            vapen i kriget mot PKK.
          </note>
          <note>
            Jag är övertygad om att Turkiets fortsatta EU-process, liksom
            hittills, kommer att vara en stark kraft för positiva förändringar
            i landet. I takt med att Turkiet uppfyller de strikta krav som
            EU ställer i medlemskapsförhandlingarna stärks också de mänskliga
            rättigheterna och de grundläggande friheterna.
          </note>
          <note>
            Trots kvarstående brister har den övergripande respekten för
            mänskliga rättigheter väsentligt förbättrats under de senaste
            åren. Att minoritetsspråk numera får utrymme i nationell radio
            och tv är ett talande exempel på detta. Jag välkomnar den turkiska
            regeringens ambitioner att ta fram en ny konstitution eftersom
            detta också kommer att få betydelse för stärkandet av de mänskliga
            rättigheterna och de grundläggande friheterna.
          </note>
          <note>
            Frågan om rättigheter för personer som tillhör minoriteter hanteras
            av Europarådet och dess domstol samt av ett antal FN-mekanismer
            inom ramen för FN:s råd för mänskliga rättigheter, exempelvis
            den oberoende experten för minoritetsfrågor och Forum för minoritetsfrågor.
            Min bedömning är att Turkiets samarbete med EU, inklusive medlemskapsprocessen,
            är den starkaste drivkraften för att stärka mänskliga rättigheter
            och i förlängningen nå en lösning av den kurdiska frågan.
          </note>
          <note>
            Turkiet, som är part till den internationella konventionen mot
            kemiska stridsmedel från 1997, har meddelat att man inte har tillgång
            till eller använder några kemiska stridsmedel.
          </note>
          <note>
            Som en av de främsta förespråkarna för Turkiets EU-integration
            för Sverige en nära dialog med Turkiet om landets reformprocess.
            Med ett långsiktigt arbete genom EU, bilaterala samtal och stöd
            till det civila samhället har Sverige bäst möjlighet att verka
            för att stärka de mänskliga rättigheterna i Turkiet och främja
            en fredlig lösning av den kurdiska frågan.
          </note>
          <note type="speaker">
            Anf. 16 AMINEH KAKABAVEH (V):
          </note>
          <note>
            Fru talman! Jag vill tacka utrikesminister Carl Bildt för svaret
            och redogörelsen. Jag tycker att utrikesministern är alldeles
            för positiv till de få steg framåt som Turkiet har tagit för att
            visa både EU och USA att regeringen som är religiös och konservativ
            också kan vara demokratisk.
          </note>
          <note>
            Det har Turkiet med Recep Tayyip Erdogan i spetsen visat för
            omvärlden. Med hjälp av USA och EU framstår Erdogan som en demokratisk
            ambassadör i hela regionen Mellanöstern. Det försvårar tyvärr
            också för både Sverige och EU att inse att Turkiet dagligen begår
            brott mot mänskliga rättigheter. Det gäller inte bara kurder.
          </note>
          <note>
            AKP-regeringen i Turkiet har gått ett steg längre än tidigare
            då attackerna brukade riktas enbart mot det kurdiska folket. Nu
            är det socialister, intellektuella, folkvalda, politiker och riksdagsledamöter,
            och 36 valda borgmästare i de kurdiska delarna sitter i fängelse.
            Sammanlagt 7 000 politiska aktivister sitter i fängelse i Turkiet.
          </note>
          <note>
            Frågan är vilka väsentliga framsteg när det gäller mänskliga
            rättigheter som Turkiet har gjort. Dessutom har jag frågat utrikesministern
            både nu och innan om att det finns misstanke att Turkiet har använt
            kemiska vapen mot gerillan. Vi har i denna kammare flera gånger
            diskuterat att Turkiet har begått brott mot mänskliga rättigheter.
          </note>
          <note>
            Turkiet och Iran har bombat och förstört både miljö och infrastruktur
            i norra delarna av Kurdistan i Iran, Irak och Turkiet. Jag har
            själv varit vittne till att interna flyktingar har skapats på
            grund av de bombningarna och miljön har skadats och boskap dödats.
            Marken kan inte odlas på grund av detta.
          </note>
          <note>
            En tysk forskare som heter Erich Schmidt Eenboom, som är tysk
            militär och underrättelseexpert, utesluter inte att turkiska armén
            har använt förbjudna kemiska vapen mot gerillan den 24 och 25
            oktober då mer än 36 gerillasoldater mördades.
          </note>
          <note>
            Turkiet begår dagligen brott mot politiskt valda, det kurdiska
            folket, socialister och intellektuella. De som vill ha en annan
            demokratisk väg i Turkiet blir fängslade och tystade. Så länge
            man håller på med detta växer motsättningarna också i de kurdiska
            delarna.
          </note>
          <note>
            Ungdomarna i de kurdiska delarna av Turkiet har ingen annan utväg
            än att gå upp i bergen och bli gerilla. Det är väldigt sorgligt
            att ett land som är kandidat till EU begår de brotten mot mänskliga
            rättigheter och mot det egna folket. Ändå ska vi stå här och blunda
            för det och säga att det görs framsteg.
          </note>
          <note>
            Visst har det blivit förbättringar. Det är väsentligt bättre.
            Man kan i dag säga att man är kurd. Men det räcker inte för ett
            land som kallar sig demokratiskt. Jag vill att utrikesministern
            svarar på frågan om kemiska vapen och om vad han tycker och vad
            han kommer att göra.
          </note>
          <note type="speaker">
            Anf. 17 JACOB JOHNSON (V):
          </note>
          <note>
            Fru talman! Tack, utrikesministern, för svaret! Det kan kanske
            synas lite märkligt att två vänsterpartister interpellerar utrikesministern
            med snarlika interpellationer i den här frågan, men Amineh och
            jag har lite olika ingångar. Amineh har egna erfarenheter av hur
            det är att leva i ett förtryck mot det egna folket i östra iranska
            Kurdistan. Jag mötte den kurdiska frågan redan på 1970-talet i
            Uppsala hos det kurdiska folket där. Sedan dess har jag även samarbetat
            med partiföreträdare för Carl Bildts parti lokalt i ett solidaritetsarbete
            för Kurdistan.
          </note>
          <note>
            Det är inte märkligt att man nu efter årtionden av engagemang
            för kurdernas fråga känner en stor frustration. Det gäller inte
            minst utvecklingen i norra turkiska Kurdistan. Situationen för
            yttrandefriheten och mänskliga rättigheter i Turkiet är minst
            sagt oroande. Dagligen nås vi av rapporter om nya fängslanden
            av journalister och politiker. Den så kallade demokratiska öppningen
            i den kurdiska frågan som premiärminister Erdogan tidigare lanserade
            har nu förbytts i en stenhård konfrontation med kurdisk gerilla
            och det prokurdiska partiet BDP.
          </note>
          <note>
            BDP hade stora framgångar i valet till parlamentet i juni i år.
            Det fick även med en representant för den turkiska vänstern på
            sina listor, vilket är positivt. För övrigt deltog både jag och
            Amineh som valövervakare i Istanbul.
          </note>
          <note>
            Men den turkiska statsledningen fortsatte med sömngångaraktig
            säkerhet med administrativa åtgärder mot politiska motståndare,
            till exempel genom fängslande av ledamöter som då valdes in i
            parlamentet. På samma sätt fängslades representanter för tidigare
            och dåvarande prokurdiska partiet DTP efter lokalvalen 2009. Dessa
            fängslanden gällde även människorättsföreträdare, till exempel
            PEN-medlemmen, juristen och författaren Muharrem Erbey, tillika
            vice ordförande för den turkiska människorättsorganisationen IHD.
            Erbey åtalades bland annat för att här i Sveriges riksdag på inbjudan
            av ett nätverk för mänskliga rättigheter i Turkiet ha kritiserat
            Turkiets brist på sådana. Där ser man hur Turkiet behandlar människor
            som i en öppen demokratisk process vill kritisera brister i sitt
            land!
          </note>
          <note>
            I somras inledde såväl Turkiet som Iran militära attacker i strid
            med folkrätten på irakiskt territorium i jakt på kurdisk gerilla.
            Den tidigare vapenvilan mellan Turkiet och PKK har förbytts i
            upptrappade stridigheter och många dödsoffer. Vi har också här
            hört uppgifter om att kemiska vapen har använts från Turkiets
            sida. Uppgifterna verifieras av den tyske militär- och underrättelseexperten
            Erich Schmidt Eenboom.
          </note>
          <note>
            Av utrikesminister Bildts svar framgår tydligt att han inte har
            några ambitioner att lyfta frågan inom EU eller FN. Jag beklagar
            detta. När det gäller till exempel uppgifterna om att Turkiet
            har använt kemiska vapen hänvisar Bildt bara till att Turkiet
            är part i den internationella kommissionen mot kemiska stridsmedel
            och har meddelat att man inte använder eller har tillgång till
            sådana vapen. Men, fru talman och utrikesminister Bildt, jag anser
            att Turkiets trovärdighet i dessa frågor inte är hög. Det krävs
            en internationell utredning för att få klarhet.
          </note>
          <note>
            Jag tycker också att Sverige utifrån sina goda kontakter i området
            med både den turkiska och den kurdiska sidan har ett särskilt
            ansvar för att lyfta detta. Det är nog dags att sluta med den
            tysta diplomatin bakom lyckta dörrar och i stället tala klarspråk
            till Erdogan, Carl Bildt!
          </note>
          <note type="speaker">
            Anf. 18 Utrikesminister CARL BILDT (M):
          </note>
          <note>
            Fru talman! Tack för denna möjlighet att ånyo diskutera dessa
            frågor! Vi brukar ju göra det med relativt jämna mellanrum, och
            det kan förvisso finnas skäl till det.
          </note>
          <note>
            Låt mig bara upprepa vad jag sade i mitt svar, som är rätt grundläggande:
            Turkiet befinner sig fortfarande inne i en delvis rätt komplicerad
            omvandlingsprocess. Den är alls inte okontroversiell inom Turkiet
            självt, och man har att nu manövrera fram och framför allt att
            få till stånd en överenskommelse om en ny författning. Den gamla
            författning man har är från 1982, från militärstyrets tid. Den
            innebär bland annat en kodifiering av en ställning för ett rättssystem
            som ibland domineras av krafter som kanske har en annan inställning
            vad gäller mänskliga rättigheter, och icke minst vad gäller den
            kurdiska frågan, än det som i övrigt också den turkiska statsledningen
            skulle vilja se.
          </note>
          <note>
            Ändringar av författningen är en avgörande förutsättning både
            för att man på ett bättre sätt ska kunna värna de mänskliga fri-
            och rättigheterna och för att man ska få ett rättssystem som inte
            begår sådant som också vi har anledning att ha stora frågetecken
            för ibland. Det handlar om omfattande arresteringar och väldigt
            långa tider innan detta leder till avgörande i domstolar. När
            vi för samtal med den turkiska stats- och partiledningen och AKP
            har de samma oro för detta. De vill göra de förändringar som gör
            att man kan komma fram till ett rättssystem som är mer i enlighet
            med europeiska normer och europeiska principer. Jag tror att det
            är alldeles avgörande för att de här frågorna ska kunna föras
            framåt.
          </note>
          <note>
            Den kurdiska frågan är av avgörande betydelse; det råder ingen
            tvekan om den saken. Den är komplicerad. Den går till själva roten
            av den turkiska nationens historia och identitet. Den rör sig
            framåt på ett mycket påtagligt sätt. Mycket av det som nu är möjligt
            och till och med självklart i Turkiet var omöjligt och till och
            med förbjudet för bara några år sedan. Vi ska erkänna den betydelse
            som både EU-processen och den nuvarande turkiska ledningens ansträngningar
            har haft i sammanhanget.
          </note>
          <note>
            Det pågår med all sannolikhet en kulturkamp också inom PKK. Det
            handlar om dem som vill fortsätta terrorns väg och om det som
            vi nu har sett i form av upptrappat våld det ska vi inte glömma.
            Det inleddes med att PKK eller möjligtvis delar av PKK sade upp
            vapenvilan och gick till väpnade attacker som sedan har besvarats
            på ett sätt från den turkiska sidan som har lett till allt detta.
          </note>
          <note>
            Jag vill inte på något sätt ifrågasätta interpellanternas avsikter
            eller åsikter sudda bort varje misstanke i den delen! Men jag
            tror att det är bra för vår trovärdighet i dessa frågor om vi
            har tydliga avståndstaganden också från PKK och den otvetydiga
            terrorism som organisationen har ett ansvar för. Det gäller att
            motarbeta de krafter som är för våldslösningar på bägge sidor
            och bereda vägen för den dialog som kan föra framåt också i denna
            fråga.
          </note>
          <note>
            Konstitutionsförändringen är en avgörande del av detta. Vi vet
            att det har förekommit politisk dialog och politiska kontakter.
            Men vi vet också av erfarenhet från motsvarande processer i andra
            delar av världen att det alltid finns de som vill kasta granater
            och bedriva terror också mot dem som vill bedriva en försoningsprocess.
            Jag tror att det är denna typ av motsättningar som vi nu står
            inför också i Turkiet. Då är det viktigt att vi ger stöd till
            den turkiska stadsledningens strävan i dessa avseenden. Vi ska
            också stödja de krafter inom det kurdiska samhället, och möjligtvis
            också inom dessa organisationer, som faktiskt nu är för att samtal
            återupptas, samtal fortsätter och samtal leder fram till en lösning.
          </note>
          <note type="speaker">
            Anf. 19 AMINEH KAKABAVEH (V):
          </note>
          <note>
            Fru talman! Jag tackar utrikesminister Carl Bildt. Jag är helt
            överens med utrikesministern om att det finns olika motsättningar
            i landet. Det gäller de olika grenarna inom själva DTP, AKP och
            MHP, som är det fascistiska partiet, som har nått framsteg i de
            allmänna valen. Det finns också andra motsättningar. Turkiet är
            ett klassamhälle och ett religiöst samhälle. Man brukar säga att
            det är djupa stater. I Turkiet finns det mycket som är svårt att
            förstå till och med för oss som har rötterna i de här regionerna.
          </note>
          <note>
            Det är klart att detta är grundläggande. Det är svårt att inse
            för många att Recep Tayyip Erdogans spel i det hela är att han
            vill visa att han är den demokrat som syns utåt. Men inåt, i det
            inrikespolitiska, finns den största problematiken gällande mänskliga
            rättigheter, kvinnors rättigheter, socialister och andra som skriver.
            Nyligen blev en aktad professor vid namn Büşra Ersanlı gripen
            i Turkiet tillsammans med 44 andra intellektuella. Det var den
            4 oktober, och då blev även ordföranden i tryckfrihetskommittén
            gripen. Det är inte bara kurder och BDP:are, utan alla som tänker
            fritt, tänker på mänskliga rättigheter och vill göra framsteg
            i Turkiet blir gripna. Erdogan ljuger uppenbarligen. Han vill
            vara ambassadör. Det Sverige, EU och USA vill ha i regionen skapar
            inte någon stabilitet runt omkring, för det finns ingen trovärdighet
            i detta när den inhemska politiken är så repressiv att den dagligen
            skadar det egna folket.
          </note>
          <note>
            Det är viktigt att tydliggöra att vårt ställningstagande inte
            är för en grupp mot en annan grupp. Vi i Vänsterpartiet är mot
            all form av självmordsbombningar och all form av krig och dödande.
            Vi tar ställning, och vi har när det har behövts kritiserat också
            PKK för de brott de har begått. Men det är helt oproportionerligt
            mot en stat som använder bomber och all sin kraft mot det kurdiska
            folket. I den konstitution som råder där finns rasistiska lagar.
            Man erkänner inte minoriteter, vare sig kurder som är i majoritet
            bland minoriteterna eller andra. De folkvalda kan inte vistas
            på sina arbetsplatser, och de kan inte göra det som vi politiskt
            valda gör. De sitter i fängelse. Vad händer då? Arga ungdomar
            som inte ens kan tala sitt eget språk åker till bergen för att
            ge befrielse för dem. Det är detta vi vill stoppa i Vänsterpartiet.
          </note>
          <note>
            Därför vill vi att båda parterna och Sverige med utrikesministern
            i spetsen ska bidra till fredsförhandlingar bland kurder, turkar
            och den turkiska regeringen. Så kan man få ett slut på detta.
          </note>
          <note>
            Så länge kurderna inte har mänskliga rättigheter, så länge det
            inte finns demokrati, så länge de som är socialister inte kan
            andas fritt i detta land finns ingen fred. Det finns heller ingen
            fred i Mellanöstern innan detta ändras, och därför är det viktigt
            att se de farhågor som Vänsterpartiet och vi med erfarenhet från
            landet har. Detta är inte att ta ställning för någon viss organisation.
          </note>
          <note type="speaker">
            Anf. 20 JACOB JOHNSON (V):
          </note>
          <note>
            Fru talman! För ungefär en månad sedan publicerade EU-kommissionen
            sin årliga framstegsrapport om utvecklingen i EU:s ansökarländer,
            däribland Turkiet. I denna rapport berörs märkligt nog inte valet
            till parlamentet, fängslandet av valda parlamentariker eller andra
            uppenbara brott mot yttrandefriheten och de mänskliga rättigheterna.
            EU-kommissionen skriver visserligen att det krävs betydande ytterligare
            ansträngningar för att garantera de grundläggande rättigheterna
            i praktiken, särskilt yttrandefriheten, kvinnors rättigheter och
            religionsfrihet, men man tar inte upp valet och vad som hände,
            vilket jag som sagt tycker är mycket märkligt.
          </note>
          <note>
            I och med att Turkiet godkändes som ansökarland 1999 bedömdes
            Turkiet då leva upp till den politiska delen av de så kallade
            Köpenhamnskriterierna. Dessa kriterier omfattar krav på stabila
            institutioner som garanterar demokrati, mänskliga rättigheter,
            en fungerande rättsstat och skydd för nationella minoriteter.
            Jag tycker att den senaste tidens utveckling med behandlingen
            av folkvalda politiker, journalister med flera gör att man kan
            ifrågasätta om Turkiet verkligen fortfarande lever upp till dessa
            Köpenhamnskriterier.
          </note>
          <note>
            Jag skulle vilja fråga utrikesministern hur han ser på EU-kommissionens
            rapport. Är den tillräckligt täckande för att beskriva situationen,
            och hur ser han på Turkiets uppfyllande av Köpenhamnskriterierna?
          </note>
          <note>
            När det gäller våld och dödandet av oskyldiga, det man kan kalla
            för terror, tar jag naturligtvis avstånd från detta, oavsett om
            det utförs av företrädare för den turkiska staten eller från PKK.
            Men den turkiska antiterrorlagstiftningen är verkligen problematisk,
            vilket bland annat Amnesty International har påpekat. Det är en
            lagstiftning som är så vitt och allmänt skriven att i stort sett
            allt som rör sig, höll jag på att säga, och som protesterar mot
            den turkiska regeringen kan åtalas för terrorbrott. En lång rad
            av dem som nu är fängslade är det för att de har kontakter med
            eller sympatiserar med organisationer som är terrorförklarade.
          </note>
          <note>
            Det handlar alltså om en väldigt vid och öppen lagstiftning,
            och jag skulle vilja höra hur utrikesminister Bildt ser på denna
            och om han avser att ta några initiativ för att Turkiets antiterrorlagstiftning
            anpassas till de krav som måste gälla i en fungerande rättsstat.
          </note>
          <note type="speaker">
            Anf. 21 Utrikesminister CARL BILDT (M):
          </note>
          <note>
            Fru talman! Låt mig först säga till Jacob Johnson att jag nog
            tycker att EU-kommissionen hade en god och rättvisande beskrivning
            av utvecklingen i Turkiet under de senaste åren. Man kan alltid
            önska att de hade grävt allt djupare i allting, men man ska inte
            glömma att det i huvudsak handlar om det som ligger inom ramen
            för EU-förhandlingen och aki.
          </note>
          <note>
            En ytterligare fördjupning av detta får man om man går till Europarådet
            och framför allt domstolen för de mänskliga rättigheterna som
            tar upp enstaka fall. Vi ska inte glömma att Turkiet är del av
            ett system där vi har gemensamma regler för mänskliga rättigheter
            och där den enskilda individen i Turkiet kan gå direkt till Europadomstolen
            i Strasbourg och få sin sak prövad. Ibland fälls som bekant Turkiet.
            Ibland fälls till och med Sverige. Ibland frias Turkiet, och ibland
            frias också Sverige, utan att på några sätt jämställa länderna.
            Där tror jag att man kan finna en djupare information om man är
            intresserad, och det är man.
          </note>
          <note>
            Det finns sådant som det finns anledning att sätta frågetecken
            för. Låt mig bara nämna partiförbuden som vi även har diskuterat
            tidigare. Det är inte bara de olika kurdiska partierna som har
            förbjudits i olika omgångar. Domstolarna har även försökt förbjuda
            AKP, det regerande partiet, vilket har visat på orimligheten i
            den nuvarande lagstiftningen och konstitutionen vilken som sagt
            har sin bakgrund under militärperioden.
          </note>
          <note>
            Förbättringar har skett. Vi ska inte glömma att premiärminister
            Erdoğan själv har suttit i fängelse för sina åsikters skull under
            dessa gamla lagar, och han är tyföljande relativt besjälad av
            att det som hände honom en gång i världen inte ska kunna inträffa
            i framtiden. Det är en drivande del av EU-processen att förankra
            demokratin och friheten i Turkiet på ett tydligare sätt än vad
            som var fallet tidigare och som bland annat premiärminister Erdoğan
            under det tidigare militärstyret och den diktatoriska tiden ju
            drabbades av under samma rättssystem som inte ville att han skulle
            uttala sig om vissa saker.
          </note>
          <note>
            Även journalister är fängslade. Det oroar oss. Dock ska noteras
            att många av åtalen handlar om förberedelse till statskupp, vilket
            inte är tillåtet i Sverige heller. Det som är oacceptabelt är
            de långa handläggningstiderna. Dessa har sin bakgrund i det jag
            beskrev angående rättsväsendet och problemen med att reformera
            detta, och det är allvarligt. Det måste åtgärdas, och jag hoppas
            också att så kommer att ske. Det förutsätter förmodligen den konstitutionella
            reformen.
          </note>
          <note>
            Sedan tyckte jag nog att Amineh Kakabaveh, som vi normalt har
            bra diskussioner med även om vi har lite olika utgångspunkter,
            gick lite långt, när hon sade att alla som tänker fritt blir arresterade.
            Jag hoppas att det var i diskussionens hetta, för så är det faktiskt
            inte. Detta är ett långt friare samhälle. Man kan vara för socialism,
            Vänsterpartiet och marxism-leninism till och med det utan att
            omedelbart bli arresterad.
          </note>
          <note>
            Jag tror därför att vi ska justera detta. Debattprotokoll blir
            som de blir, men det där gick lite för långt.
          </note>
          <note>
            Jag tyckte också möjligtvis att Jacob Johnson gick för långt
            när det verkade som om han jämställde den turkiska staten med
            PKK. Inte heller detta tror jag riktigt var avsikten, för det
            är inte bara den turkiska terrorlagstiftningen som är vittsyftande.
            Flera andra europeiska länder har lagstiftning som går mycket
            långt. Detta är en av Europeiska unionen och Sverige terrorstämplad
            organisation, och den kan icke jämställas med i grunden demokratiska
            statsbildningar, även om vi har synpunkter på dem.
          </note>
          <note>
            Jag tycker också, Amineh Kakabaveh, att det inte bara är en fråga
            om, som sades, att vara beredda att kritisera PKK när det har
            behövts. Terrororganisationer bör kritiseras som sådana, och jag
            tror att det är viktigt att det sker. Det sker också i dessa dagar
            av väldigt många kurdiska intellektuella i Turkiet, inklusive
            av BDP:s ledande företrädare, och jag tror att det är en förutsättning
            för att den här dialogen ska kunna röra sig framåt.
          </note>
          <note type="speaker">
            Anf. 22 AMINEH KAKABAVEH (V):
          </note>
          <note>
            Fru talman! Tack, Carl Bildt! Jag vet inte var jag ska börja
            när utrikesministern själv påpekar att till och med socialister
            kan tänka fritt. Självklart, sade jag, finns den friheten för
            att visa omvärlden att Turkiet är ett i allt väsentligt demokratiskt
            land, precis som utrikesministern svarade.
          </note>
          <note>
            Jag ifrågasätter dock detta i förhållande till att 7 000 politiska
            aktivister är fängslade eller kommer att anhållas. Det är 5 000
            journalister som är föremål för rättegångar, och 66 journalister
            sitter i fängelse. Professorer och många parlamentariker, inte
            bara kurder från BDP utan till och med från CHP, sitter i fängelse.
          </note>
          <note>
            Turkiet är alltså inte bara emot kurder, utan det turkiska systemet
            är emot alla människor som sprider information om Turkiets repression
            mot det egna folket.
          </note>
          <note>
            Jag har fått ett kort från Muharrem Erbey som nämnts i dagens
            debatt här i Sveriges riksdag. Han vädjar och säger att han är
            häktad utan rättegång och att han suttit i fängelse i 23 månader
            utan att det finns några bevis mot honom. Den 6 december är det
            dags. Snälla, hjälp oss, skriver han.
          </note>
          <note>
            Detta kort har jag skannat in och skickat till Advokatförbundet
            här i Sverige och till Svenska PEN. Jag ber dem åka dit och stödja
            Erbey, eftersom vi har så mycket arbete under december. Detta
            är ett bevis på demokrati i den turkiska staten och den repression
            som den turkiska regeringen utövar mot sitt eget folk.
          </note>
          <note>
            Vi säger att vi är emot våldet, men till skillnad från Carl Bildt
            säger vi inte att PKK är en terrororganisation.
          </note>
          <note type="speaker">
            Anf. 23 JACOB JOHNSON (V):
          </note>
          <note>
            Fru talman! För ett år sedan var jag närvarande under en av rättegångsdagarna
            mot bland annat Muharrem Erbey i Diyarbakir. Det var ett skådespel
            där man bland annat fick se hur de förvägrades rätten att försvara
            sin rätt på kurdiska. Där återstår mycket arbete att göra.
          </note>
          <note>
            Jag tycker inte, Carl Bildt, att valet till parlamentet i Turkiet
            var ett enstaka fall. Jag tycker att det var en så pass viktig
            händelse, liksom det som hände i samband med det, allt detta fängslande
            av politiker, att det borde ha givits en rättvisande bild i EU-kommissionens
            rapport. Det är som om man tonar ned detta. Man vill inte prata
            om de här sakerna. Man tar till den tysta diplomatin. Man tar
            det bakom stängda dörrar. Jag tror som sagt att det är dags att
            börja tala klarspråk mot Turkiets företrädare.
          </note>
          <note>
            Är det kanske så att den svenska regeringen och EU har en låg
            profil när det gäller Turkiets behandling av kurder och bristen
            på mänskliga rättigheter i Turkiet på grund av att det finns andra
            hänsyn? Finns det andra hänsyn på grund av situationen i regionen
            över huvud taget med koppling till arabiska våren och med koppling
            till situationen i Syrien?
          </note>
          <note>
            Är det så att den svenska regeringen och EU inte tycker att det
            är ett lämpligt tillfälle att kritisera Turkiet därför att det
            pågår andra saker i andra länder tycker jag att det är en felaktig
            slutsats. Brist på mänskliga rättigheter och fängslandet av folkvalda
            politiker bör påtalas klart och tydligt även om det finns situationer
            i grannländer som är allvarliga och som också påkallar vår uppmärksamhet.
          </note>
          <note type="speaker">
            Anf. 24 Utrikesminister CARL BILDT (M):
          </note>
          <note>
            Fru talman! Jag tror att jag uppfattade Amineh Kakabavehs sista
            mening, precis när hon lämnade talarstolen, rätt. Hon ville inte
            se PKK som en terrororganisation eller deras handlingar som terror.
            Jo, låt oss vara klara i det här sammanhanget. Det är inte bara
            jag som säger det. Det säger varje regering i Europa och det är
            domstolsprövat. Det är en terrororganisation, också enligt svensk
            lag.
          </note>
          <note>
            Det är viktigt att vi har rågången klar mot organisationer som,
            alldeles oavsett deras politiska syften, använder terror och dödar
            oskyldiga människor. De spränger barn på busstationer. Det ska
            man inte glömma. Även kurdiska barn sprängs på busstationer av
            PKK. Då ska man inte ursäkta dem med att de kanske vill väl, för
            då vill de illa. Jag hoppas att inte heller detta var riktigt
            menat på det sätt som det utföll i diskussionen.
          </note>
          <note>
            Sedan vill jag också säga tydligt, när Amineh säger att socialister
            inte kan andas fritt eller att alla som tänker fritt blir gripna,
            att det bara är en i grunden felaktig beskrivning av verkligheten.
          </note>
          <note>
            Vi kan vara och är bekymrade över att det är väldigt många som
            sitter gripna. Jag tror att huvuddelen av dem sitter för statskuppsförsök,
            för att ha konspirerat med militären på ett eller annat sätt.
            Jag skulle ingenting hellre önska än att de hade samma bra rättssystem
            som vi har i Sverige, utan att säga att detta i varje del är perfekt,
            så att de kunde klara av detta. Det är säkert åtskilliga av dessa
            människor som är oskyldiga. Då ska de ut ur rättssystemet. Men
            nu har ju detta blockerats så att hanteringen pågår i oändlig
            tid. Det är otillfredsställande. Systemet måste reformeras inom
            ramen för den konstitutionella förändringen.
          </note>
          <note>
            Men låt oss vara tydliga: Terror är icke acceptabelt. Terroristiska
            organisationer är icke acceptabla. Statskupp är inte acceptabelt
            och komplotter för att genomföra statskupp är inte acceptabla.
            Det gäller i Sverige och det gäller i Turkiet.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2011/12:109 och 124 om polisens
            möjlighet att ta ut ersättning för ordningshållande
          </note>
          <note type="speaker">
            Anf. 25 Justitieminister BEATRICE ASK (M):
          </note>
          <note>
            Fru talman! Christer Adelsbo har frågat mig om jag avser att
            ta initiativ till att se över regelverket för polisens möjlighet
            att ta ut ersättning för att hålla ordning vid tillställningar
            och hur tidsplaneringen i så fall ser ut för en sådan översyn.
          </note>
          <note>
            Lena Olsson har frågat mig dels vilka åtgärder jag avser att
            vidta för att stävja huliganism i samhället i stort och i samband
            med olika arrangemang, dels om jag avser att vidta åtgärder angående
            regelverket för polisens möjlighet att ta ut ersättning vid olika
            arrangemang.
          </note>
          <note>
            Jag har valt att besvara de här två interpellationerna i ett
            sammanhang eftersom de hör nära samman.
          </note>
          <note>
            Regeringen utsåg i mars 2011 en nationell samordnare för att
            motverka våld och brott i samband med idrottsarrangemang. I uppdraget
            ligger att förbättra samverkan mellan berörda myndigheter och
            organisationer på central, regional och lokal nivå samt att analysera
            och löpande lämna förslag till hur brottslighet i samband med
            idrottsarrangemang kan motverkas. Den nationella samordnaren har
            således ett brett uppdrag som syftar till att finna effektiva
            åtgärder mot huliganism i stort. Uppdraget ska slutredovisas senast
            den 31 mars 2013.
          </note>
          <note>
            I förra veckan utsågs Björn Eriksson till ny nationell samordnare.
            Jag kommer att ta initiativ till att han även får i uppdrag att
            se över polisens möjligheter att ta ut ersättning för ordningshållande.
            Björn Eriksson, idrottsminister Lena Adelsohn Liljeroth och jag
            har i dag haft ett möte om det här uppdraget och är överens om
            att det är en av de frågor som behöver hanteras för att vi ska
            få ökad trygghet i samband med olika idrottsarrangemang.
          </note>
          <note type="speaker">
            Anf. 26 CHRISTER ADELSBO (S):
          </note>
          <note>
            Fru talman! Tack för svaret, justitieministern! Problemet med
            våld och skadegörelse i samband med idrottsarrangemang har ju
            pågått i många år. Så kallade huliganer förstör både för idrotten
            och inte minst för alla oss idrottsintresserade.
          </note>
          <note>
            Självklart har idrotten ett ansvar för att förebygga våld och
            skadegörelse. Det är också något som idrottsrörelsen tar på mycket
            stort allvar. Elitklubbar har i dag heltidsanställda säkerhetsansvariga
            och hundratals volontärer som ställer upp i samband med matcher.
            Föreningarna lägger redan i dag stora resurser på säkerheten kring
            matcher och arenor.
          </note>
          <note>
            Jag vill slå fast att huliganismen inte bara är ett idrottsproblem.
            Det är ett stort samhällsproblem. Därför måste regeringen och
            riksdagen också ta ansvaret i denna fråga.
          </note>
          <note>
            Rikspolisen har utarbetat riktlinjer om hur polisen ska ta betalt
            för polisbevakning i samband med idrotts- och kulturarrangemang.
            Riktlinjerna bygger på hur ordningslagen är utformad i dag. Konsekvenserna
            blir att klubbar och arrangörer nu kan förvänta sig dryga belopp
            för bevakning. Det har exempelvis pratats om att ett derby mellan
            två Stockholmslag kan uppgå till uppåt 1 miljon kronor. Detta
            är helt orimliga belopp som skulle ställa till stora problem för
            klubbarna. Det skulle i princip vara billigare att spela inför
            tomma läktare.
          </note>
          <note>
            Det är en stor risk att kostnaderna slår mot klubbarnas hela
            verksamhet och att det till slut drabbar även föreningarnas ungdomsverksamhet.
          </note>
          <note>
            Det andra alternativet är att man skulle tokhöja biljettpriserna,
            som redan i dag är tuffa för många, inte minst barnfamiljer.
          </note>
          <note>
            Vår utgångspunkt är att samhället har ett huvudansvar när det
            gäller att upprätthålla ordningen. Det är ett samhällsuppdrag
            som ska betalas med skattepengar. Vi som går på idrottsarrangemang
            har betalat skatt för att få en effektiv polis. Då måste man självklart
            fråga sig: Är det rimligt att man ska betala hela notan en gång
            till via biljettpriset?
          </note>
          <note>
            Man skulle i princip kunna säga att det vi nu ser är en sorts
            privatisering av något som i alla tider har varit samhällets grundläggande
            ansvar.
          </note>
          <note>
            Vi fick i våras igenom i riksdagen att regeringen skulle återkomma
            med ett lagförslag senast 2012 om anmälningsplikt för att hålla
            bråkmakare borta från arenorna. Detta röstade regeringspartierna
            nej till.
          </note>
          <note>
            Vi vill också ha effektiv kameraövervakning på arenorna så att
            våldsverkarna kan identifieras i efterhand. Men man måste tyvärr
            konstatera att regeringen har varit ganska passiv i dessa frågor.
          </note>
          <note>
            Därför är det självklart bra att justitieministern och regeringen
            nu hörsammar vårt krav om att se över polisnotorna för olika arrangemang.
            Varför ska frågan dras i långbänk? Utredningen ska inte vara klar
            förrän 2013, och detta behöver lösas betydligt tidigare. Varför,
            justitieministern, ska denna fråga behöva vänta till 2013, kanske
            till och med till 2014, innan vi kan få en lösning?
          </note>
          <note type="speaker">
            Anf. 27 LENA OLSSON (V):
          </note>
          <note>
            Fru talman! Tack, ministern, för svaret, även om det var lite
            kort och inte så uttömmande!
          </note>
          <note>
            Huliganism i stort förekommer inte bara vid idrottsarrangemang
            och har lite med idrott att göra. Vi har haft debatter om hur
            huliganism ska stävjas. Jag skulle vilja ha ett bättre och mer
            uttömmande svar av ministern om hur huliganism kan förebyggas.
            Man måste analysera bakgrunden till varför saker görs. Jag tror
            att det går att komma långt med förebyggande insatser när det
            gäller ungdomar och huliganism. Man måste gå till botten med frågorna.
            Man kan inte bara ta en alvedon och tro att det går över, utan
            man måste vid sjukdomstillfället ta reda på vad som behöver göras
            på ett mer grundläggande sätt.
          </note>
          <note>
            Det är inte bara idrotten som drabbas. Det finns också andra
            kulturarrangemang. Jag vill få in ett vidare grepp i interpellationen.
            Jag kan nämna ett arrangemang, Peace &amp; Love, som anordnas i fredens
            tecken. Det är en festival som organiseras som ett aktiebolag.
            Men bolaget finns inte där för att aktieägarna ska få en utdelning.
            Det handlar hela tiden om att få in nya artister till nästa arrangemang.
          </note>
          <note>
            Här har Dalapolisen aviserat att Peace &amp; Love är ett stort arrangemang
            som även polisen gillar och tycker är bra. Det kommer många ungdomar
            till Dalarna. Men det blir en dyr nota för polisens del. Det har
            kommit fram i ljuset att arrangörerna av Peace &amp; Love funderar
            över om de vågar beställa artister i framtiden och vad polisnotan
            ska bli. Det vet de inte i dagsläget.
          </note>
          <note>
            Jag tog upp i min interpellation att polisens riktlinjer blir
            en tolkningsfråga när det gäller vilka områden som polisen kan
            ta ut ersättning för. I riktlinjerna står det att insatserna ska
            ligga i nära anslutning till en arena eller ett arrangemang. Det
            kan vara parker, tunnelbanor, parkeringsplatser och busshållplatser.
            Det finns ingen gräns för när polisen kan ta betalt och när polisen
            inte kan göra det.
          </note>
          <note>
            Jag håller med Christer Adelsbo om att det blir fråga om en privatisering.
            Polisen har fått mer resurser. Vi menar att vi inte ska behöva
            betala notan två gånger. Polisen ska stå för ordning och säkerhet.
          </note>
          <note>
            Av Svenska Dagbladet har det framkommit att det ska komma snabba
            åtgärder i fråga om när och hur polisen kan ta betalt. Det är
            inte enkelt. Det blir snårigt när man ger sig in i ordningslag
            och skattelagstiftning. Så enkelt är det inte. Men det får gärna
            vara lite snabba puckar. Jag såg att utredaren har sagt att det
            går att lägga fram en del förslag på förhand.
          </note>
          <note type="speaker">
            Anf. 28 PETER JOHNSSON (S):
          </note>
          <note>
            Fru talman! Jag har också tagit del av justitieministerns svar.
            Det är inte mycket till svar, men det är ett svar på papper.
          </note>
          <note>
            Jag har funderat över om jag skulle gå upp i denna interpellationsdebatt,
            och jag har gjort det utifrån det svar justitieministern har lämnat.
            Varför är justitieministern så passiv i ärendet? Problemet finns
            här och nu.
          </note>
          <note>
            Finns det någon form av dold agenda bakom? Både Christer Adelsbo
            och Lena Olsson funderade över om regeringen har en privatiseringsinriktning.
            Vi har inom äldreomsorgen det är dagsaktuellt sett riskkapitalutvecklingen.
            Man skor sig på de gamla och sjuka. Vi ser precis samma sak på
            skolans område. Är detta nästa område?
          </note>
          <note>
            Föreningarna pekar på den kostnadsbild som polisen tar upp för
            eventuella derbymatcher i Stockholm. Det handlar om stora summor
            pengar. Då är det kanske bättre att hyra in privata bolag som
            ansvarar för bevakningen. Var går gränsen? När är det statens
            och samhällets uppgift att bevaka människors trygghet, oavsett
            om det är arrangemang inom idrotten eller festivaler och liknande
            på kulturområdet? Det här blir ett problem.
          </note>
          <note>
            Jag är rädd för att denna utveckling ligger bakom den passivitet
            som regeringen visar i dag. Om det är så tycker jag att ministern
            ska ta fram det underlaget eller den fundering hon har. Det här
            är inget nytt som bara händer i Sverige här och nu. Det här har
            pågått i flera länder som har haft stora problem med huliganism,
            bråk och stök inför olika typer av matcher. Men där har de kommit
            fram till någon form av lösning. Varför inte titta på de bra exempel
            som finns?
          </note>
          <note>
            Jag tycker att det är bra att regeringen har tillsatt en utredning
            som tittar på detta. Det är bra att Björn Eriksson får ansvaret
            för utredningen. Men det här tar för lång tid. Det är här och
            nu det handlar om.
          </note>
          <note>
            Om vi får ett besked i kammaren i dag vore det bra om ministern
            sade att från och med i dag och fram till dess utredningen är
            klar ska polisen inte ta betalt för idrottsarrangemang. Då blir
            det ett tydligt svar från ministern att det inte är fråga om en
            dold agenda att långsiktigt privatisera de arrangemang som många
            människor gläder sig åt. De vill se bra fotboll eller delta i
            bra festivaler. De vill känna sig trygga och kunna ta med sig
            barnen. I dag är de oroliga för rötägg som förstör tillställningarna.
            Jag hoppas att ministern kommer med ett tydligt svar i dag, nämligen
            att fram till dess utredningen är klar ska polisen inte ta betalt
            för arrangemangen. Det skulle vara glädjande för många föreningar,
            inte bara de som bedrivs i bolagsform.
          </note>
          <note type="speaker">
            Anf. 29 ANTON ABELE (M):
          </note>
          <note>
            Fru talman! Jag har följt debatten, men jag har inte varit jätteengagerad
            i den. Jag har inte synts så mycket i medierna som andra har gjort.
            Däremot har jag följt debatten noga. Det är en politiserad debatt
            med mycket pajkastning, och det är synd.
          </note>
          <note>
            Har de två interpellanterna varit på hockey? Har ni varit på
            hockey eller fotboll den senaste tiden och sett vad som faktiskt
            sker? Allvarligt talat!
          </note>
          <note>
            Ni talar till exempel om kameraövervakning och att det måste
            bli bättre kvalitet. Tror ni att det går att se vem det är om
            personen är maskerad? Kameraövervakning i all ära, men ni måste
            inse verkligheten. Det går inte att lösa alla problem enbart med
            hjälp av bättre kvalitet.
          </note>
          <note>
            Jag var den 14 november och såg en hockeymatch mellan Djurgården
            och AIK i Globen. Jag fick gå en gedigen rundvandring för att
            se säkerhetsarrangemangen runt omkring evenemanget. Det var den
            första matchen där man tog betalt för polisens insatser. Det som
            var slående var det enorma säkerhetsarbetet. Har ni sett den säkerhetsloge
            som polisen har? Där går det att se människors ansikten utan problem.
            Den punkten är redan klar.
          </note>
          <note>
            Låt oss då tala om huliganerna. Bengaler nämns ofta i sammanhanget.
            Vet ni vad som sker i klacken när en bengal tänds?
          </note>
          <note>
            Man säger ofta att polisen skulle kunna göra ännu mer. Men får
            jag fråga er: Hur tänker ni att polisen ska göra mer när resultatet
            blir att man får en bengal i ansiktet när man går in? Det är vad
            polisen själv säger: Om vi går in får vi bengaler upptryckta i
            ansiktet. Det är helt oacceptabelt, och det är klart att vi måste
            göra någonting åt det.
          </note>
          <note>
            Till er vill jag bara säga så här: Om ni är ute ännu mer och
            ser verkligheten kommer ni att förstå att lösningen handlar om
            att klubbarna måste göra mer, men framför allt att vi alla måste
            samarbeta mer. Samverkan är lösningen på det här, inget annat.
          </note>
          <note type="speaker">
            Anf. 30 Justitieminister BEATRICE ASK (M):
          </note>
          <note>
            Fru talman! Först måste jag säga att jag tar mig för pannan när
            jag i riksdagens kammare får höra av en riksdagsledamot att ministern
            ska stå och säga att en lag stiftad i denna kammare inte gäller
            därför att det finns några som kritiserar tillämpningen av denna
            lag i vissa sammanhang.
          </note>
          <note>
            Vi har lagar som har stiftats i denna kammare, och de gäller
            till dess de är ändrade i ordnad form. Jag tycker att det är en
            grundprincip, och jag kommer aldrig att vika från det. Det är
            det som är demokrati, och det är otroligt viktigt.
          </note>
          <note>
            När det gäller ordningslagen och de regler som ligger till grund
            för polisens möjligheter att ta ut avgifter har de i lite olika
            former funnits sedan 50-talet. Det är ingen tvekan om att svensk
            idrott såg annorlunda ut 1957 i förhållande till hur den ser ut
            i dag. Idrotten arrangerar så väldigt olika typer av föreningar
            i dag, alltifrån gärdsgårdsföreningar, höll jag på att säga, eller
            en liten förening i Härjedalen till stora aktiebolag med helt
            andra resurser. Ett regelverk som är utformat utifrån hur det
            såg ut på 50-talet kanske inte är helt klarläggande om hur man
            ska hantera frågeställningar 2011. Det är det vi har att förhålla
            oss till.
          </note>
          <note>
            Vi har fått en diskussion därför att man nu har börjat ta ut
            avgifter i delar av Sverige där man tidigare inte har använt regelverken
            och därför att olika polismyndigheter har tolkat reglerna olika.
            Det finns ett antal domar och ett antal beslut som har hamnat
            i fokus för debatten, och det är ganska naturligt. Då tror jag
            att man måste fundera över hur reglerna ska se ut, och göra det
            seriöst. Jag har så sent som i dag haft överläggningar med den
            nyutsedde samordnaren kring att detta är en av de viktiga frågor
            som ska hanteras.
          </note>
          <note>
            Drar då regeringen dessa frågor i långbänk? Nej! Vi tillsatte
            det här arbetet utifrån att man måste ha ett brett anslag när
            det gäller att arbeta mot brott som begås i samband med idrottsevenemang.
            Det innebär att vi måste jobba rent praktiskt med klubbar och
            supporterföreningar. Vi måste arbeta med polismyndigheter. Det
            finns lagstiftning och mycket annat. Samordnaren är där för att
            samordna allt detta.
          </note>
          <note>
            Man ska inte vänta till mars 2013 med att komma med förslag eller
            göra något. Man får börja redan i dag. Samordnaren är välkommen
            till mig varje dag om han har lust och har bra idéer eller ser
            att regeringen borde vidta åtgärder. Men det arbete som bedrevs
            av Per Unckel, som tyvärr avled, och det arbete som kommer att
            bedrivas framöver handlar om att samordna alla de engagerade människor
            som finns kring idrotten, och det är helt nödvändigt.
          </note>
          <note>
            Regeringen har inte suttit och sovit. Min företrädare införde
            regler som innebar vissa möjligheter till tillträdesförbud, men
            de var inte särskilt användbara. Sedan dess har vi modifierat
            dem och sett till att polisen kan be om tillträdesförbud. Vi har
            reglerat att man inte får använda pyroteknik. Vi har tittat på
            planinvasion, när någon ger sig in på planen, och en rad andra
            saker. Vi har fattat en rad beslut för att skärpa regelverket.
          </note>
          <note>
            Apropå detta med privatisering har vi en historia där man lekte
            svälta räv med svensk polis och det inte fanns något annat än
            bevakningsbolag. Jag och alliansregeringen har sett till att det
            har utbildats och anställts betydligt fler poliser. Det är vi
            som ser till att den här branschen inte privatiseras. Det är precis
            tvärtom mot vad som antyddes i ett av de senaste inläggen.
          </note>
          <note type="speaker">
            Anf. 31 CHRISTER ADELSBO (S):
          </note>
          <note>
            Fru talman! Som jag sade i mitt förra inlägg är en viktig utgångspunkt
            att samhället har ett huvudansvar när det gäller att upprätthålla
            ordningen, och detta samhällsuppdrag ska betalas med skattepengar.
            Polisen har också fått ökade resurser år efter år för att kunna
            klara just detta.
          </note>
          <note>
            Det är möjligt att man i undantagsfall kan behöva ta ut avgifter
            för olika arrangemang, men den nuvarande utvecklingen kan ju innebära
            orimliga kostnader för såväl idrottsarrangemang som olika kulturarrangemang.
            Konsekvensen kan bli att arrangörer helt enkelt väljer att avstå
            från att arrangera offentliga tillställningar. Detta vore givetvis
            en enorm förlust för idrotten, kulturen och inte minst demokratin.
          </note>
          <note>
            Sedan är det stora frågetecken för vilka som kan komma att få
            betala för bevakningen. Man kan verkligen prata om juridisk snårskog
            och att det tolkas olika, precis som justitieministern sade.
          </note>
          <note>
            Man har tidigare sagt att för att polisen ska kunna ta betalt
            krävs att arrangemangen har ett vinstsyfte. I en dom tidigare
            i år menade emellertid kammarrätten att exempelvis all elitfotbollsverksamhet
            innefattar ekonomisk aktivitet av sådan omfattning att matcherna
            ska anses ordnade i vinstsyfte.
          </note>
          <note>
            Man säger dock att man kan göra undantag för så kallat kvalificerat
            ideella föreningar. Detta innebär att klubbar som har bolagiserat
            verksamheten riskerar att få betala medan andra som bedriver verksamheten
            i föreningsform kan slippa undan. Men detta är inte helt enkelt.
            Man måste ju fråga sig om föreningar som bedrivs i bolag är ett
            vinstdrivande bolag. Det handlar snarare om en teknisk lösning
            för att förhoppningsvis få loss pengar till att bedriva sin verksamhet.
          </note>
          <note>
            Det är också så att ideella föreningar måste äga minst 51 procent
            av rösterna i ett idrottsaktiebolag. Detta slog Riksidrottsstyrelsen
            fast på sin stämma i Uppsala den 2527 maj i år. Det fanns ett
            förslag på stämman att sänka gränsen till 34 procent. Motivet
            för att ha kvar 51-procentsregeln var att en sänkning kunde uppfattas
            som ett väsentligt avsteg från en av svensk idrotts grundpelare,
            nämligen att den består av medlemskontrollerade ideella föreningar.
            Man menade också att detta hävdar just den ideella idrottsrörelsens
            särart och därmed rätt att särbehandlas i förhållande till renodlad
            kommersiell verksamhet.
          </note>
          <note>
            Med detta i beaktande blir polisens agerande och tolkning av
            ordningslagen kanske ännu mer tveksam. Man kan i varje fall konstatera
            att reglerna är väldigt oklara, orättvisa och oförutsägbara.
          </note>
          <note>
            Därför känns det tveksamt, även om justitieministern sade att
            det kan gå snabbare än 2013 eller 2014. Men ska den här tolkningen
            få ligga kvar under lång tid kan det få stora konsekvenser.
          </note>
          <note>
            Jag måste fråga justitieministern: Tycker du själv att det är
            rimligt att polisen ska kunna fortsätta att ta betalt vid idrottsarrangemang
            i kanske två tre år till innan utredningen är klar?
          </note>
          <note type="speaker">
            Anf. 32 LENA OLSSON (V):
          </note>
          <note>
            Fru talman! Tack för en del av svaret som vi fick av ministern!
            Men hon kom aldrig in på roten till det här, varför polisen har
            sina riktlinjer för att de ska kunna ta betalt vid idrottsarrangemang
            eller andra typer av arrangemang. Det här med huliganism, som
            är orsaken till att det krävs en så hög säkerhet och behövs mycket
            poliser för bevakningen, berörde ministern inte någon gång. Varför
            ser det ut som det gör? Har man tittat grundligt på det?
          </note>
          <note>
            Om utredaren nu ska ha hand om den frågan skulle jag hellre vilja
            se att det utreds separat, för det behövs en grundlig analys av
            varför vi har huliganer på våra idrottsarenor och i samband med
            andra arrangemang runt om i landet.
          </note>
          <note>
            Jag kan ställa samma fråga som Christer Adelsbo. De riktlinjer
            som polisen har är inte så lätta att tolka. Jag fick inget svar
            beträffande kostnadsområdet, som man nämner i riktlinjerna. Det
            kan bli hur stort som helst, enligt mitt sätt att se.
          </note>
          <note>
            Jag vidhåller fortfarande att man tar betalt två gånger. Ministern
            säger ju själv att polisen har fått mycket mer pengar och att
            det har blivit mer poliser. Ja, det har det. Sedan kan man diskutera
            om det blir mer undanstökat. Inget har tytt på det, i alla fall
            inte i så stor grad. Det behöver vi inte orda så mycket om. Polisen
            har fått mer resurser, och det har de fått av skattebetalarna.
          </note>
          <note>
            Man måste se över polisens riktlinjer och möjligheter att ta
            betalt, och min bedömning är att man måste göra det ganska snabbt.
            Det kommer ju att bli konsekvenser för dem som är en mindre förening
            eller i bolagsform. Syftet för idrottsarrangörerna är ju inte
            att det ska delas ut en massa pengar till aktieägare, utan pengarna
            går tillbaka till verksamheten, precis som de gör för Peace &amp;
            Love, där man återinvesterar för att kunna köpa artister till
            nästa år.
          </note>
          <note>
            Visst är det en snårskog, och det ser inte ut i dag som det gjorde
            år 1957 det kanske vi kan vara både glada och sura över utan verkligheten
            förändras.
          </note>
          <note>
            Man behöver komma fram till något snabbt.
          </note>
          <note>
            Sedan vill jag faktiskt att ministern svarar på detta med hur
            vi ska stävja huliganism i samhället i stort. Jag tror att det
            mycket handlar om de ekonomiska klyftorna, som ökar i dagens läge,
            barns möjligheter till utbildning, möjligheterna till jobb och
            så vidare.
          </note>
          <note>
            Många ungdomar i dag tycker att deras framtid är slagen i spillror.
            De får inget jobb, de klarar sin utbildning sämre och så vidare.
            Man kanske ska se på sådana samhällsfaktorer för att få ordning
            på huliganismen kanske inte till 100 procent men eventuellt till
            80 procent.
          </note>
          <note type="speaker">
            Anf. 33 PETER JOHNSSON (S):
          </note>
          <note>
            Fru talman! Både Christer och Lena pekar på att lagstiftningen
            är svårtolkad. Det är självklart att ministern inte kan stå här
            i talarstolen i dag och säga exakt hur polisen ska bete sig. Men
            det är faktiskt upp till regeringen att ge direktiv till polisen
            om hur man ska tolka den lagstiftning som finns. Det är det viktiga,
            eftersom så många ser att det finns problem och är svårtolkbart.
            Det är detta jag tycker att ministern ska göra.
          </note>
          <note>
            Det är också bra att man ger förutsättningar för Björn Eriksson
            att kontinuerligt komma med snabba förslag. Det finns mycket material
            och kunskap runt om i Europa kring att hantera problem med arenor
            och huliganism, så man skulle lätt kunna ta fram ett lagförslag
            redan i vår. Det är inga problem.
          </note>
          <note>
            Men jag känner en rädsla för att det någonstans i bakgrunden
            finns en tanke på att om föreningarna själva i bolagsform eller
            på andra sätt skulle stå för kostnaden själva och de hittar andra
            lösningar, då skulle justitieministern efter ett tag säga som
            man har sagt på flera andra områden: Det här fungerar ju alldeles
            utmärkt, så vi har kvar den gamla lagstiftningen, och sedan hanterar
            vi en del privatiserad och en del utifrån vad staten ska stå för
            i form av kostnader för skydd och säkerhet för enskilda individer.
          </note>
          <note>
            Samtidigt är frågan: Hur långt ska det gå? Hur långt ska föreningarna
            betala skyddet för en enskild åskådare? Är det i Stockholm i tunnelbanan,
            till Gamla stan eller bara runt arenan?
          </note>
          <note>
            Det är ett problem. Därför tycker jag att ministern måste agera
            mycket snabbare för att få ordning, absolut fram till nästa fotbollssäsong.
            Det är ju på fotbollsarenorna som det stora problemet finns i
            dagsläget, inte på våra ishockeyarenor, i varje fall inte än,
            och jag hoppas att det inte heller kommer att utökas mer än till
            fotbollen och att vi tar tag i de problem som fotbollen har.
          </note>
          <note type="speaker">
            Anf. 34 Justitieminister BEATRICE ASK (M):
          </note>
          <note>
            Fru talman! Jag kan rekommendera Peter Johnsson att ladda ned
            polisens riktlinjer, som svarar på en del av hans frågor. De finns
            på polisens hemsida och är enkla att ta till sig.
          </note>
          <note>
            Det polisen kan och ska ta betalt för enligt de riktlinjerna
            är ordningshållning på en tydligt avgränsad arena eller inom ett
            inhägnat område, som till exempel en fotbollsmatch eller en konsert.
            Ersättning kan också tas ut för ordningshållning på platser i
            nära anslutning till området om ordningshållningen typiskt sett
            beror på arrangemangets deltagare.
          </note>
          <note>
            Det finns ganska noggranna anvisningar.
          </note>
          <note>
            Jag måste säga att Rikspolisstyrelsens nya anvisningar innebär
            en uppstramning och tydligare anvisningar till de olika polismyndigheterna
            för bedömningen. Likväl ska varje arrangemang prövas, och det
            är alltför ojämnt och svårt med de regler som vi har i dag. Det
            är ett skäl till att man måste titta på frågan, vilket jag har
            uttryckt att man måste göra.
          </note>
          <note>
            Frågan ligger på den nationella samordnarens bord. Jag tycker
            att det är fantastiskt bra att kunna diskutera hur vi ska komma
            till rätta med de ordningsproblem och den brottslighet som vi
            har sett, tillsammans med alla möjliga olika aktörer.
          </note>
          <note>
            Då är jag inne på Lena Olssons fråga om vad vi ska göra åt huliganismen.
            Ja, arbetslinjen är naturligtvis otroligt viktig. Att få ordning
            i skolan så att de inte skolkar och sticker därifrån är också
            viktigt, för många av dem som hamnar i de mer ordningsstörande
            gängen har ofta bekymmer med det.
          </note>
          <note>
            Men sedan skulle jag vilja säga: Då är vi där med idrottsklubbarna
            igen. Väldigt mycket av idrottsrörelsens finaste sidor är förmågan
            att engagera unga människor till meningsfulla aktiviteter. Det
            behöver inte bara handla om att träna fotboll, utan det finns
            mycket kring det.
          </note>
          <note>
            När man pratar med supporterklubbarna är de lika bekymrade som
            andra över den här gruppen aktörer, som ställer sig lite vid sidan,
            säger att de är supportrar men begår brott och bryter mot lagar
            och regler. Att också ha med den möjlighet som finns i en sund
            supporterkultur att engagera fler ungdomar som är lite vilsna
            är naturligtvis oerhört centralt.
          </note>
          <note>
            Men jag är stenhård på en sak, och det är att svensk lag gäller
            tills riksdagen har avskaffat eller ändrat lagen. Jag kommer aldrig
            att säga Ni kan strunta lite i den här lagstiftningen eller börja
            tala om för myndigheter eller ännu värre för domstolar att de
            ska tolka lagen ungefär på ett visst sätt. Det vore faktiskt att
            göra ett grundläggande fel. Sveriges riksdag måste väl ändå stå
            fast vid att lag stiftas här, i ordnade former. Då har vi en lag
            som vi tillämpar och där vi ser vissa problem, och nu tar vi och
            tittar på de problemen.
          </note>
          <note>
            Sedan är det politiskt lite spännande, för de regler som vi har
            om att polisen har möjlighet att ta ut ersättning i vissa sammanhang
            har vi haft länge, och det är inget konstigt med det. Det är svårt
            med avgränsningar och så vidare, och det gäller inte bara idrottsarrangemang.
          </note>
          <note>
            Då kan jag fundera lite grann över: Ska man tolka en del talare
            så att det kan vara vilket bolag som helst som ordnar olika arrangemang
            och att allt ska vara fritt, att man aldrig någon gång kan säga
            att det finns skäl till att de ska betala en del för de vinster
            de har möjlighet att skaffa sig genom ett arrangemang, en konsert,
            en festival eller vad det nu kan vara? Någonstans på linan finns
            det väl ändå en gräns?
          </note>
          <note>
            Det var enklare när världen var binär, när det var privat eller
            offentligt, ideellt eller kommersiellt. Men vi är inte där i dag.
            Det finns väldigt många blandformer och gråzoner, och det är därför
            vi får problem. Men låt oss i ordnad och organiserad form angripa
            bekymren och lösa dem! Det är vad jag arbetar med.
          </note>
          <note type="speaker">
            Anf. 35 CHRISTER ADELSBO (S):
          </note>
          <note>
            Fru talman! Med tanke på att dagens regler är så oklara, orättvisa
            och oförutsägbara borde polisens möjligheter att ta ut ersättning
            stoppas fram till dess att utredningen är klar. Även om justitieministern
            känner tveksamheter kring detta är tolkningen mycket tveksam.
          </note>
          <note>
            Det skulle vara mycket olyckligt om polisens uttag och ersättningar
            skulle få som konsekvens att föreningar tvingas dra ned exempelvis
            sin ungdomsverksamhet för att kunna finansiera dessa nya kostnader.
          </note>
          <note>
            Man får inte heller glömma att idrottsrörelsen genererar ett
            stort positivt samhällsnetto. Idrotten är faktiskt en av samhällets
            viktigaste resurser. Kort sammanfattat kan man säga att idrottsrörelsen
            i högre grad än övriga samhället fostrar mer fysiskt och psykiskt
            välmående individer.
          </note>
          <note>
            Inom idrotten utförs varje år motsvarande 70 000 heltidsarbeten
            på ideell basis. Om idrottens ideella ledarskap skulle betalas
            av samhället skulle samhällskostnaden bli ca 20 miljarder, beräknat
            på en fritidslön. Tar man också detta i beaktande blir det ännu
            mer tveksamt om man ska bestraffa idrottsrörelsen på detta sätt.
          </note>
          <note>
            Det som nu krävs är att regeringen kommer med ett åtgärdspaket
            i huliganfrågan med bland annat anmälningsplikt för våldsverkare
            samt bättre kameraövervakning. Man måste också se till att polisen
            inte fortsätter att ta ut ersättning för idrotts- och kulturarrangemang
            detta med tanke på att det föreligger många tveksamheter kring
            de nuvarande reglerna.
          </note>
          <note>
            Min sista fråga till justitieministern blir: Kommer justitieministern
            att ta initiativ för att polisen ska upphöra med de här ersättningarna
            tills utredningen är klar? Eller vill du bara avvakta och se vad
            som händer?
          </note>
          <note>
            Avslutningsvis vill jag säga att det är huliganismen som ska
            bekämpas, inte svensk idrottsrörelse.
          </note>
          <note type="speaker">
            Anf. 36 LENA OLSSON (V):
          </note>
          <note>
            Fru talman! Ja, i grund och botten är det huliganismen som måste
            bekämpas, och det måste göras på olika sätt. Det tog jag upp i
            mitt föregående inlägg. Jag fick då svaret av ministern att det
            är arbetslinjen som gäller. Den gäller för vartenda parti som
            sitter här i riksdagen, så det är vi totalt eniga om. Men det
            ser inte så bra ut för många ungdomar i dagsläget.
          </note>
          <note>
            Ministern var också inne på att riktlinjerna var klara och tydliga.
            Jag tycker inte det. För när man tar upp det här med kostnadsområdet
            räknas även områden i nära anslutning till exempelvis arenan eller
            arrangemanget så måste det vara. Det kan vara parkeringsplatser,
            campingplatser, tunnelbanestationer och till och med parker. Det
            tycker inte jag är så klart och tydligt.
          </note>
          <note>
            Jag hoppas att ministern jobbar för att det åtminstone ska komma
            någonting på det här området. Jag håller med föregående talare.
            Vi har det här med anmälningsplikt. Visst, det är att gå långt,
            men vad gör man inte för att stävja det som förekommer på många
            av våra idrottsarenor? Hur det än är skänker idrotten mycket till
            vårt samhälle. Alla ska kunna gå till idrottsarenorna och vara
            lugna och trygga. När kommer anmälningsplikten och andra åtgärder?
            De kunde tydligen komma efter hand, och det hoppas jag att de
            gör.
          </note>
          <note type="speaker">
            Anf. 37 Justitieminister BEATRICE ASK (M):
          </note>
          <note>
            Fru talman! Det är glädjande att det finns ett otroligt engagemang
            för att bekämpa de problem vi har i samband med idrottsevenemang.
            Det är ett stort bekymmer att vi vid högriskmatcher har kostnader
            som är väldigt stora för att ordna lugn och ro. Och ändå har vi
            tvingats vara med om inställda matcher och om att våld har förekommit.
            Det är klart att vi här har ett viktigt arbete. För mig är det
            självklart att den nationella samordnaren har en otroligt viktig
            uppgift.
          </note>
          <note>
            Sedan vidhåller Christer Adelsbo en fullständigt vettlös inställning,
            om man frågar mig, när det gäller riksdagens viktigaste uppgift,
            att stifta lag. Det kan inte vara så att Sveriges riksdag säger
            att vi ska låta lagen bero när riksdagen har fattat beslut om
            den eller att ministrar ska gå in till myndigheten och säga hur
            de ska tolka.
          </note>
          <note>
            När det gäller avgifter och ersättningar kan det inte bli vilka
            tolkningar som helst. Man kan läsa de anvisningar som Rikspolisstyrelsen
            har gett ut. Det finns riktlinjer som man kan använda sig av.
            Det finns också en möjlighet för polisen att sätta ned avgifter
            eller att efterge avgifter om det finns särskilda skäl. Pengarna
            tillfaller inte polisen, så polisen kan inte för egen vinning,
            så att säga, vara intresserad av att hålla uppe avgifterna. Det
            är också så att besked om avgifternas storlek, eller i varje fall
            vad det högst kan komma att bli, ska ges i samband med tillståndsgivningen.
            Det finns alltså både hängslen och livremmar i den delen.
          </note>
          <note>
            Likväl är vi helt överens om att det fortfarande finns tolkningsproblem
            och svårigheter i bedömningarna som vi måste diskutera och ta
            oss an. Därför kommer detta att ligga på den nationella samordnarens
            bord, så att det kan hanteras. Den nationella samordnaren kan
            efter att ha arbetat med de här frågorna, både i denna del och
            i andra, komma till regeringen med nya krav på anvisningar men
            också med förslag till förändringar som vi i laga ordning kan
            fatta beslut om.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:101 om hästforskningens framtid
          </note>
          <note type="speaker">
            Anf. 38 Landsbygdsminister ESKIL ERLANDSSON (C):
          </note>
          <note>
            Fru talman! Ingela Nylund Watz har frågat mig om jag avser att
            vidta några åtgärder med anledning av regeringens besked till
            den svenska hästnäringen om avskaffat statligt stöd till forskningen
            inom branschen och konsekvenserna av avskaffandet.
          </note>
          <note>
            Hästnäringen är en betydelsefull näring i Sverige som sysselsätter
            ett stort antal människor både i förvärvsarbete och på fritiden.
            Hästnäringen är också en växande bransch med stor betydelse för
            utvecklingen och företagandet på landsbygden.
          </note>
          <note>
            Forskning om häst är viktigt. Det gäller såväl den rent veterinärmedicinska
            forskningen som forskningen om mjukare frågor såsom arbetsmiljö
            och hästens roll i samhället.
          </note>
          <note>
            Det svenska forskningsfinansieringssystemet är uppbyggt så att
            det förutom fakultetsanslagen till våra lärosäten finns forskningsmedel
            att söka inom forskningsrådssystemet i konkurrens med andra forskare.
          </note>
          <note>
            För forskning om häst gäller i grunden samma princip, dock med
            den skillnaden att regeringen förutom de forskningsmedel som jag
            just nämnt i särskild ordning har avsatt medel för hästforskning
            som har samfinansierats med hästbranschen.
          </note>
          <note>
            Dessa särskilda medel för hästforskningen har finansierats genom
            återföringen av skatten på handelsgödsel. Skatten på handelsgödsel
            har avskaffats, och därför upphör även återföringen från och med
            2012. Satsningen som regeringen gjort på hästforskning har bland
            annat medfört att områden som har haft svårt att få medel på sedvanligt
            sätt från forskningsråden har kunnat erhålla medel, till exempel
            projekt om arbetsmiljö och säkerhetsfrågor.
          </note>
          <note>
            För att överbrygga ett eventuellt glapp i finansieringen under
            2012 ökade regeringen de avsatta medlen för den samfinansierade
            hästforskningen vid fördelningen av återföringsmedlen för 2011.
            Tanken med denna åtgärd var att det för 2012 fortsatt skulle finnas
            medel att fördela till för samhället och branschen angelägna hästforskningsprojekt.
          </note>
          <note>
            Jag ser det stora värdet av hästforskning, och jag avser att
            verka för en väl fungerande hästforskning även fortsättningsvis.
          </note>
          <note type="speaker">
            Anf. 39 INGELA NYLUND WATZ (S):
          </note>
          <note>
            Fru talman! Jag vill börja med att tacka statsrådet Erlandsson
            för svaret. Men dess värre är jag inte särskilt imponerad av det
            företrädare för hästnäringen är det säkert än mindre.
          </note>
          <note>
            Min interpellation handlar om det faktum att regeringen i budgeten
            för 2012 stryper de särskilda anslagen för hästforskningen och
            därmed hotar näringens konkurrenskraft och utvecklingsmöjligheter.
            Jag har helt enkelt bara velat veta om statsrådet tänker vidta
            några åtgärder för att undvika det här hårda slaget mot branschen.
            Men svaret från ministern är inte ett svar på min konkreta fråga.
          </note>
          <note>
            Jag är visserligen glad att statsrådet ser värdet av hästforskningen
            och vill verka för en väl fungerande forskning även fortsättningsvis.
            Men vad betyder det konkret? Utan innehåll bakom orden blir det
            bara läpparnas bekännelse.
          </note>
          <note>
            Fru talman! Fakta är följande: Från 2012 försvinner den statliga
            medfinansieringen till hästforskningen trots att näringen i flera
            år uppmärksammat regeringen på det förestående hotet. De stora
            förbunden inom hästnäringen är helt eniga om att forskningen är
            en av näringens viktigaste tillväxtfaktorer och känner sig givetvis
            oroade.
          </note>
          <note>
            Vad jag förstår har samtal ägt rum mellan företrädare för näringen
            och Landsbygdsdepartementet, företrätt av såväl tjänstemän som
            statssekreterare. Dock har beskedet hittills varit nedslående
            och kan sammanfattas ungefär så här: Vi tycker att hästnäringen
            är viktig, men det finns inga pengar i statsbudgeten. Möjligen
            kan det komma i regeringens aviserade forskningsproposition hösten
            2012, men det är inte troligt. Hoppet får nog stå till det nya
            landsbygdsprogrammet som kommer sent i mandatperioden.
          </note>
          <note>
            Under tiden riskerar framför allt de delar av hästforskningen
            som berör näringens roll i samhället att dö sotdöden. Ur ett näringspolitiskt
            perspektiv måste detta vara, om ni ursäktar uttrycket, kodumt.
          </note>
          <note>
            Min fråga till landsbygdsministern är ganska självklar. Vad betyder
            det när landsbygdsministern säger att han ska verka för en väl
            fungerande hästforskning även fortsättningsvis?
          </note>
          <note type="speaker">
            Anf. 40 KRISTER ÖRNFJÄDER (S):
          </note>
          <note>
            Fru talman! Jag tackar interpellanten för att hon har uppmärksammat
            frågan. Det har inte gått oss som råkar vara lite intresserade
            av verksamheten spårlöst förbi att det finns ett stort engagemang.
            Inte minst finns det många människor som har ett stort intresse
            för detta ämne.
          </note>
          <note>
            Jag hade förmånen att den 2 juni 2010 vara på de samlade hästverksamheternas
            arrangemang på Skeppsholmen och Kastellholmen i Stockholm. Där
            visade man oss riksdagsledamöter vad som händer inom hästvärlden
            och talade om framtiden, möjligheter och farhågor.
          </note>
          <note>
            Också statsrådet Eskil Erlandsson var på plats. I samband med
            arrangemanget hade statsrådet en möjlighet att hålla ett anförande
            till de medverkande. Den problematik vi debatterar i dag var uppe
            vid detta tillfälle, alltså i storleksordningen tre månader före
            valet. Beskedet som gavs av statsrådet var att detta problem skulle
            lösas av regeringen.
          </note>
          <note>
            Även om jag inte frågade alla tror jag att de som var där uppfattade
            beskedet som att regeringen skulle ta tag i detta. Det skulle
            presenteras en lösning så att man kunde fortsätta med denna typ
            av verksamhet även efter att finansieringsmöjligheten försvunnit.
            Nu verkar det dock som att det inte kommer att bli så.
          </note>
          <note>
            Den kunskap jag har om Forskningssverige är följande: Vi har
            ett antal forskare som är engagerade inom olika ämnesområden.
            De ska leva, vilket innebär att de behöver någon form av inkomst.
            Är de specialiserade inom ett område försöker de söka medel inom
            detta område för att kunna utveckla sin forskning. Finns det inga
            pengar att söka har de bara ett alternativ kvar, nämligen att
            avbryta sin forskning och forska i något annat som de kan få ersättning
            för.
          </note>
          <note>
            Det vore djupt olyckligt om det försvinner personer från forskningen
            om hästars situation, möjligheter och problematik eftersom kunskapen
            försvinner med dem. Det är därför angeläget att dessa forskare
            ska kunna fortsätta verka. Annars har vi ingen forskning kvar
            på detta område över huvud taget.
          </note>
          <note type="speaker">
            Anf. 41 CECILIA WIDEGREN (M):
          </note>
          <note>
            Fru talman! Vi har lyssnat på ett par av oppositionens företrädare
            som får det att låta som att med alliansregeringen står hästnäringen
            och inte minst forskningen kopplad till häst och landsbygd still
            detta trots att alliansregeringen har presenterat en av de mest
            forskningsintensiva propositioner som någonsin passerat riksdagen.
            Om det är någon regering som väljer att satsa på framtiden och
            forskningen är det alliansregeringen.
          </note>
          <note>
            Landsbygdsministern har dessutom under tidigare och innevarande
            mandatperiod på ett unikt sätt samlat hästnäringen i en hästgrupp,
            något som aldrig tidigare gjorts. Där samtalar man om de frågor
            som är viktiga för näringen.
          </note>
          <note>
            Jag kan hålla med oppositionens företrädare om att detta är en
            viktig del av den landsbygdsutveckling som bygger samman stad
            och land.
          </note>
          <note>
            Låt oss dock konstatera vad detta egentligen handlar om. På vilket
            sätt har oppositionens företrädare under dessa år valt att presentera
            förslag som är finansierade och som tar sig an den ansats som
            är unik i detta fall, dels att satsa så mycket på forskningen
            det har vi inte sett passera riksdagen dels att ta fasta på vad
            hästnäringen har presenterat, nämligen ett gemensamt förslag om
            att näringen och staten tillsammans finansierar något som är viktigt
            för framtiden?
          </note>
          <note>
            Landsbygdsministern konstaterar i sitt svar att han kommer att
            fortsätta verka för en väl fungerande hästforskning och även kopplat
            till det som är unikt i detta fall jämfört med andra forskningsmedel,
            nämligen att hälften är finansierat av näringen.
          </note>
          <note>
            Var i ert budgetförslag finns de pengar som du eftersöker och
            som är så viktiga, Ingela Nylund Watz? På vilken sida hittar jag
            dem? Ministern kommer att verka för att det unika samverkansprojektet
            mellan staten och näringen ska kunna fortsätta, men var någonstans
            hittar jag Socialdemokraternas resurser? I vilken del av ert budgetförslag
            finns de? Jag söker med ljus och lykta, men ni kanske kan informera
            mig om det inom kort.
          </note>
          <note type="speaker">
            Anf. 42 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar för interpellationen. Jag ser ett stort
            värde i denna verksamhet, och jag upprepar att jag avser att verka
            för att vi också fortsättningsvis ska ha en väl fungerande forskning
            på detta område.
          </note>
          <note>
            Så över till de framställda konkreta frågeställningarna. Jag
            anser att jag gav svar på dessa i mitt huvudanförande, men låt
            mig ändå upprepa och kanske utveckla de svar som jag givit på
            framförda frågeställningar.
          </note>
          <note>
            Huvudprincipen i vårt land är att forskningsfinansiering sker
            via de stiftelser som finns. Pengarna söks i konkurrens forskare
            emellan, och detta ska borga för hög kvalitet.
          </note>
          <note>
            Det vi nu diskuterar är emellertid projekt som har finansierats
            på ett lite annorlunda sätt, kanske för att det är forskning och
            utveckling som sker ganska långt fram i kedjan. Dessutom är det
            projekt och forskning som man kan ha nytta av i en nära framtid.
          </note>
          <note>
            Hur är det då på andra områden i vårt samhälle när det gäller
            den här forskningen? Den här typen av utveckling och forskning
            sker oftast genom att näringslivet finansierar den. I den här
            branschen är emellertid företagen oftast små med ringa eller inga
            förutsättningar att avsätta medel. Därför har vi varit med och
            finansierat sådan utveckling och forskning.
          </note>
          <note>
            Vad gör vi för framtiden? Förutom det som interpellanten och
            övriga talare har tagit upp har vi ett arbete i gång inom ramen
            för Europeiska unionen. EU ska ta fram ett ramprogram för forskning
            och utveckling. Det inkluderar det som vi kallar för jordbruksforskning.
            Detta är ett av sex prioriterade områden inom Europeiska unionen.
            Det är klart att vi ska vara med och ta fram pengar och se till
            att vi säkrar den här typen av verksamhet i framtiden.
          </note>
          <note>
            I regeringsförklaringen slog regeringen fast att vi ska ta fram
            en nationell innovationsstrategi. Den ska vi presentera hösten
            2012. Där avser vi att ge övergripande inriktningar för det som
            vi kallar innovationspolitik under åren 20132020. De åtgärder
            som tas fram i den strategin kommer att finansieras i de budgetpropositioner
            som kommer.
          </note>
          <note>
            Vad gäller för 2012? I mitt inledande svar sade jag att regeringen,
            för att överbrygga ett eventuellt glapp i finansieringen under
            2012, ökade de avsatta medlen för den samfinansierade hästforskningen
            vid fördelningen av de så kallade återföringsmedlen för 2011.
            Tanken med detta var att vi skulle kunna klara 2012 innan vi kommer
            in i den nya EU-finansierade forsknings- och utvecklingspolitiken
            och innan vi har fått fram den nationella innovationsstrategin.
          </note>
          <note type="speaker">
            Anf. 43 INGELA NYLUND WATZ (S):
          </note>
          <note>
            Fru talman! Landsbygdsministern talar väl om hästforskningen
            och hästnäringen, men välmenande och vackra ord kan aldrig ersätta
            konkret handling. Det tror jag att ministern inser.
          </note>
          <note>
            Det handlar om 9 miljoner kronor. Om det är mycket eller lite
            avgörs, som allt annat, i betraktarens ögon. När jag tittar på
            det faktum att regeringen nu undandrar 9 miljoner kronor från
            hästforskningen från 2012 ser jag, och jag delar näringens uppfattning,
            att bilan faller över drygt hälften av hästforskningens totala
            resurser. Ser man det som en utgift i vår statsbudget är det närmast
            en nullitet.
          </note>
          <note>
            Som socialdemokratisk företrädare i näringsutskottet ser jag
            att regeringen misshandlar en av vårt lands snabbast växande näringar.
            Det är en näring som i dag sysselsätter motsvarande 30 000 heltidsanställda.
            Som engagerad förälder i hästsvängen ser jag att forskningen inom
            många av de områden som vi, våra barn och aktiva kompisar värdesätter
            så högt, såsom hästens välmående och djurskyddet, inte kommer
            att kunna fortsätta i den takt som vore önskvärd. Frågan är vad
            landsbygdsministern ser.
          </note>
          <note>
            Fru talman! I dag är hästbranschen inte en udda landsbygdsbransch.
            Cirka 80 procent av alla hästar finns tätortsnära. Hästverksamheterna
            är nu mycket mer lättillgängliga än förr. Branschens tillväxt
            kan säkert till stor del förklaras med detta. I takt med att tillväxten
            ökar i branschen ökar också engagemanget bland människor som bryr
            sig om vad som händer i verksamheten. Just därför är det så märkligt
            att landsbygdsministern har tagit på sig sina absolut mörkaste
            solglasögon när han har studerat den här branschens förutsättningar.
            Tror ministern verkligen att en verksamhet som är på väg att,
            från att vara en omtyckt men relativt omogen fritids-, hobby-
            och näringssysselsättning, bli en mogen näringsverksamhet kan
            klara sig utan ett statligt ansvarstagande för forskning och utveckling?
            Om så är fallet vill jag råda statsrådet att ha ett samtal med
            ministerkollegan Lööf. Jag tror att det skulle vara på sin plats.
            Hon kanske kan se näringens potential bättre än landsbygdsministern.
          </note>
          <note>
            Min fråga är hittills obesvarad i debatten. Vad betyder det när
            ministern säger att han ska verka för en väl fungerande hästforskning
            även fortsättningsvis? Vilka knep ska statsrådet ta till för att
            öppna ögonen eller ta av sig de mörka solbrillorna och förmå resten
            av regeringen, inte minst den del som sitter på Finansdepartementet,
            att göra detsamma?
          </note>
          <note type="speaker">
            Anf. 44 KRISTER ÖRNFJÄDER (S):
          </note>
          <note>
            Fru talman! Jag ska använda en del av min tid till att besvara
            Cecilia Widegrens fråga. Hon har med ljus och lykta letat i budgeten
            efter pengar. Det gäller att tända lyktan och ljuset om man ska
            kunna läsa. Under anslaget 1:21, åtgärder för landsbygdens miljö
            och struktur, har vi socialdemokrater föreslagit en förstärkning
            med 110 miljoner som vi menar är återföringen av handelsgödselskatten
            eftersom vi vill ha tillbaka den. Inom ramen för det anser vi
            att regeringen har möjlighet att finansiera den här kostnaden
            på precis samma sätt som tidigare.
          </note>
          <note>
            Vid en sammankomst för ett och ett halvt år sedan uppfattade
            jag ministern som att det utgavs ett löfte att ministern skulle
            vara med och lösa det problem som skulle uppstå när finansieringen
            försvann. Jag har inget minne av att det vid det tillfället sades
            något om att man skulle presentera en sådan lösning i bästa fall
            hösten 2012. Det var ett problem som skulle lösas.
          </note>
          <note>
            Om jag har förstått ministerns svar rätt är det näringslivet
            som finansierar en del av forskningen inom andra områden. Har
            ministern tagit kontakter med näringslivet så att han kan se att
            näringslivet i framtiden tar över den del som samhället tidigare
            har stått för? I så fall är det ju löst. I så fall vore det bra
            om man kunde få det beskedet.
          </note>
          <note type="speaker">
            Anf. 45 CECILIA WIDEGREN (M):
          </note>
          <note>
            Fru talman! Jag vill ha till protokollet att det här bara är
            en del av de totala forskningspengarna. Från oppositionen låter
            det ibland som om hästnäringen nu står helt utan forskningsmedel.
            Som statsrådet sade söker man under ordinarie fakultetsnämnder.
            I dag pågår en fantastisk djurskyddsforskning, inte minst kopplad
            till hovhälsa, som hjälper oss att få en ännu bättre hästnäring
            i framtiden. Näringen står alltså inte helt utan forskningsmedel.
          </note>
          <note>
            Som statsrådet sade har han tidigare valt att öka resurserna
            för att kunna överbrygga det bekymmer som han ser inför 2012 tills
            han hittar en ny lösning för projektmedlen.
          </note>
          <note>
            Ljusets lykta har tänts hos Socialdemokraterna och oppositionen,
            och vi får reda på att det är genom höjd skatt för näringen som
            vi nu ska återföra forskningsmedlen. Hur ska vi uppnå det som
            näringsutskottets företrädare slåss för, nämligen att vi ska ha
            en näring med lika villkor som omkringliggande länder och en levande
            landsbygd, om vi ska höja skatten för den landsbygdsnäring som
            finns utanför storstaden?
          </note>
          <note>
            Detta har varit ett av de undantag som Sverige har haft jämfört
            med andra europeiska länder, alltså att vi inte ska fortsätta
            med denna handelsgödselavgift, handelsgödselskatt. Detta har varit
            särredovisat om man jämför oss med andra länder.
          </note>
          <note>
            Nu får vi reda på svaret. De framtida forskningsmedlen ska nu
            komma genom att vi höjer skatten för näringen. På det sättet får
            man tillbaka detta genom en återföring.
          </note>
          <note>
            Landsbygdsministern väljer här i stället att presentera ett annat
            alternativ för detta. Han anger ett antal punkter. Den första
            är att han kommer att fortsätta verka för en väl fungerande hästforskning
            utan handelsgödselavgiften och utan särkostnader därför att vi
            då får lika villkor som omkringliggande länder.
          </note>
          <note>
            Han har också valt att öka medlen inför 2012 för att överbrygga
            de projektmedel som nu upphör.
          </note>
          <note>
            Fru talman! Avslutningsvis är det bekymmersamt att Socialdemokraterna
            inte har ett bättre svar på frågan.
          </note>
          <note type="speaker">
            Anf. 46 Landsbygdsminister ESKIL ERLANDSSON (C):
          </note>
          <note>
            Fru talman! Låt mig återigen upprepa att Landsbygdsdepartementet
            jobbar strategiskt för att hitta vägar och möjligheter i befintliga
            och kommande program men också verktyg för att vi ska kunna finansiera
            tillämpad forskning. Det inkluderar hästforskning.
          </note>
          <note>
            Vad är det då vi tittar på? Vi tittar till exempel på kommande
            landsbygdsprogram men också på EU:s ramprogram för forskning och
            utveckling. I detta sammanhang för vi en kontinuerlig dialog med
            näringen och dess representanter för att tillsammans finna vägar
            inom de system som finns och som kommer att komma så att hästforskningen
            men också annan tillämpad forskning, och i mitt fall jordbruksforskning,
            kan få de resurser som behövs för att vi ska fortsätta utveckla
            olika näringar och verksamheter.
          </note>
          <note>
            Därtill har vi för 2012 sett till att överbrygga den problematik
            som finns genom att tillämpa en princip som inte är särskilt vanlig.
            Man kan kalla det för att vi överfinansierar 2011 så att vi kan
            överbrygga det år som är mellan de program som är på gång och
            de program som finns för närvarande.
          </note>
          <note>
            Men, fru talman, nu vill jag faktiskt ställa en fråga till härvarande
            socialdemokrater. Håller ni med om att grundprincipen när vi talar
            om forskning är att medel ska sökas i fri konkurrens? Det är inte
            givet att hästforskningen ska tilldelas bara dessa ganska få miljoner.
            Det kanske ska vara mycket mer om man har projekt som i kamp med
            andra forskningsprojekt kan hävda sig bättre.
          </note>
          <note>
            Jag tycker att det är den princip som vi ska tillämpa, och jag
            hoppas att härvarande företrädare för oppositionen också ställer
            upp på den principen. Vi kan ju inte börja plottra sönder forskningsanslagen
            och ha en pott till hästarna, en till korna, en till bilarna,
            en till rymden, en till medicin och vad det nu kan vara, utan
            detta måste ske utifrån var pengarna gör mest nytta.
          </note>
          <note>
            Men därutöver har vi haft, och enligt min uppfattning ska vi
            ha det också fortsättningsvis, speciella pengar till den tillämpade
            forskningen i en bransch som själv har svårt att skaffa fram pengar
            därför att företagen är mycket små och ofta representerade av
            ensamföretagare.
          </note>
          <note type="speaker">
            Anf. 47 INGELA NYLUND WATZ (S):
          </note>
          <note>
            Fru talman! Jag ska svara på Eskil Erlandssons fråga. Om vi betraktar
            detta som en bransch och att näringen själv ska vara med och betala
            får vi nog finna oss i att de statliga stöden också får vara så
            fragmentiserade som de faktiskt är i dag när det handlar om samverkan
            mellan staten och näringslivets olika branscher. Detta är statsrådet
            väl medveten om.
          </note>
          <note>
            Jag kan i alla fall efter denna debatt konstatera att oavsett
            vilka vackra ord som statsrådet använder är näringen på detta
            område sviken av regeringen. Det har man gett uttryck för i ett
            flertal samtal med Regeringskansliet där statsrådets statssekreterare
            och tjänstemän på departementet har varit närvarande. Mest sviken
            känner man sig kanske av statsrådet själv som, precis som Krister
            Örnfjäder gav vid handen, tre månader före valet förespeglade
            företrädare för näringen att det skulle bli mer resurser till
            hästforskningen.
          </note>
          <note>
            Detta är löften och uttalanden som statsrådet naturligtvis får
            ansvara för själv. Men det är väl inte så underligt ifall många
            i näringen nu känner sig bekymrade över vad som ska hända när
            dessa extra resurser för forskningen i samverkan mellan staten
            och näringen själv fasas ut och flera av de projekt som är viktiga
            särskilt för att upprätthålla och utveckla hästbranschen som en
            viktig näring i Sverige försvinner. Det må väl statsrådet ändå
            ha en viss förståelse för.
          </note>
          <note type="speaker">
            Anf. 48 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar än en gång för denna debatt om en angelägen
            och viktig fråga, inte minst när vi talar i termer av landsbygdsutveckling.
          </note>
          <note>
            Jag vill återigen upplysa kammaren, svenska folket och de som
            är verksamma inom denna bransch om att vi har överfinansierat
            denna verksamhet 2011 för att överbrygga år 2012. Vi har särskilda
            medel till denna typ av forskning och utveckling. Det är en av
            de verkligt få branscher i vårt land där det finns särskilda medel
            vid sidan om den huvudfinansieringsprincip som vi har när vi talar
            om forskning, utveckling och innovation i vårt land där pengar
            söks i konkurrens mellan en mängd olika forskare och verksamheter.
            Så är det inte i detta fall. Detta är därför en unik situation.
            Därför överbryggar vi detta 2012 genom att överfinansiera 2011
            så att det inte ska bli något glapp i den verksamhet som interpellanten,
            meddebattörer och jag tycker är viktig.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:92 om vårdnadsbidragets inlåsningseffekter
          </note>
          <note type="speaker">
            Anf. 49 Socialminister GÖRAN HÄGGLUND (KD):
          </note>
          <note>
            Fru talman! Peter Persson har frågat socialministern vad han
            avser att göra för att motverka de inlåsningseffekter som uppstår
            på grund av vårdnadsbidraget.
          </note>
          <note>
            Det kommunala vårdnadsbidraget är en reform med ett tydligt barn-
            och valfrihetsperspektiv. Vårdnadsbidraget skapar mer tid med
            barnen för de föräldrar som så önskar. Syftet är att möta barnfamiljernas
            behov och att förbättra förutsättningarna att kombinera arbete
            och familjeliv. Föräldrarna är de som har huvudansvaret för barnets
            välbefinnande och som ska se till barnets bästa. Det allmännas
            roll i sammanhanget är att stödja föräldrarnas val, såväl genom
            att möjliggöra omsorg i hemmet som genom att tillhandahålla andra
            former av offentligt finansierad barnomsorg. Utgångspunkten är
            att barnomsorg ska organiseras utifrån barnets bästa inte utifrån
            förskolans, kommunens eller myndigheters behov och önskemål. Barn
            är olika och behöver olika former av omsorg, i synnerhet när de
            är små.
          </note>
          <note>
            Det är föräldrarna som, utifrån familjens livssituation och barnets
            behov, har de bästa förutsättningarna att fatta beslut som är
            till barnets bästa. Detta gäller i de allra flesta fall och oavsett
            om föräldrarna kommer från Sverige eller något annat land. Utrymmet
            för flexibilitet och valfrihet bör också vara detsamma för alla
            familjer, oavsett nationalitet och bakgrund.
          </note>
          <note>
            Regeringens anser att en modern familjepolitik bör utgå ifrån
            familjens önskemål och behov. Eftersom varje familj är unik och
            har olika önskemål och behov är det är viktigt med flexibilitet
            och valfrihet. Regeringen strävar efter att förstärka familjernas
            möjligheter att planera och välja lösningar som passar deras unika
            situation. Vårdnadsbidraget är ett led i denna strävan.
          </note>
          <note>
            Vårdnadsbidraget är inte avsett att vara en ersättning som täcker
            inkomstbortfall för förvärvsarbete utan handlar om att ge föräldrar
            större valfrihet att organisera omsorgen om barnen under deras
            första år. Vårdnadsbidraget, precis som föräldraförsäkringen,
            handlar om att möjliggöra föräldraledighet med barnet när det
            är litet. Detta motsäger inte ett aktivt deltagande på arbetsmarknaden.
          </note>
          <note>
            Möjligheten till arbete och egen försörjning är viktig för alla.
            Central är även möjligheten att kombinera familjeliv med arbetsliv,
            där valfriheten och inflytandet över barnomsorgsform är en naturlig
            del. Vårdnadsbidraget är inte behäftat med krav på en reducering
            av arbetstiden, vilket innebär att det kan underlätta möjligheterna
            att lägga det så kallade livspusslet. Det är av stort värde att
            den ekonomiska familjepolitiken utformas så att barnfamiljernas
            handlingsutrymme och möjligheter att själva påverka sin livssituation
            stärks. Vårdnadsbidraget är därför utformat så att det går att
            kombinera med arbete i valfri utsträckning.
          </note>
          <note>
            Regeringen vill förbättra förutsättningarna för ett aktivt och
            jämställt ansvar för föräldraskapet utan att ta ifrån familjerna
            deras självbestämmande. Vårdnadsbidraget ger föräldrar både kvinnor
            och män möjlighet att vara tillsammans med sina barn mer. Vårdnadsbidragets
            huvudsyfte är familjepolitiskt, inte att det ska stärka arbetslinjen
            även om det går att kombinera med arbete.
          </note>
          <note>
            Vårdnadsbidraget har dessutom en konstruktion som innebär att
            det inte kan utges om en rad andra ersättningar till exempel föräldrapenning,
            arbetslöshetsersättning, aktivitetsstöd, sjukersättning eller
            etableringsersättning lämnas till någon i hushållet. Detta innebär
            att vårdnadsbidraget vanligtvis inte utges till de flesta av de
            hushållsgrupper som står långt från arbetsmarknaden. En framgångsrik
            integrationspolitik är därutöver inte avhängig av vårdnadsbidragets
            existens.
          </note>
          <note>
            Ett av målen för regeringens jämställdhetspolitiska arbete är
            en jämn fördelning av det obetalda hem- och omsorgsarbetet, vilket
            bland annat främjas av jämställdhetsbonusen. Regeringen arbetar
            också för att främja ett jämställt arbetsliv och har i höst tillsatt
            en delegation som ska lämna förslag om insatser som kan främja
            jämställdhet i arbetslivet och minska lönegapet mellan kvinnor
            och män.
          </note>
          <note>
            Min bedömning är att regeringens samlade arbete för att främja
            arbetslinjen samt regeringens åtgärder på det integrations- och
            arbetsmarknadspolitiska området kommer att bidra till ökad integration
            för såväl barn som föräldrar med utländsk bakgrund.
          </note>
          <note type="speaker">
            Anf. 50 PETER PERSSON (S):
          </note>
          <note>
            Fru talman! Jag vill tacka socialministern för svaret på min
            interpellation som ursprungligen var ställd till Nyamko Sabuni,
            ansvarig för jämställdhetsfrågor. Men man får ha respekt för regeringens
            inbördes fördelning av interpellationer.
          </note>
          <note>
            Min interpellation hade en annan inriktning och utgångspunkt
            när det gäller vårdnadsbidraget än det Göran Hägglund svarat om.
            Det handlar här nämligen om de drömmar och förhoppningar som ni
            borgerliga i opposition ingav många människor i vårt land inte
            minst dem som levde i områden som döptes till utanförskapsområden,
            långt från arbetsmarknaden i det som av den borgerliga oppositionen
            beskrevs som massarbetslöshetens land.
          </note>
          <note>
            Efter fem år med en moderatdominerad regering konstaterar jag
            att arbetslösheten i dag är högre och att det så kallade utanförskapet
            fortfarande är lika stort.
          </note>
          <note>
            Med intresse har jag läst en redovisning som avlämnats av ESO
            och som rör sysselsättning för invandrare en rapport om arbetsmarknadsintegration.
            Där pekar man på att möjligheterna för invandrade, för dem som
            lever i så kallade utsatta områden, att ta sig in på arbetsmarknaden
            inte har ökat. I stället har det blivit svårare.
          </note>
          <note>
            Man pekar särskilt på att den grupp som mer och mer stängs ute
            är de kvinnor som kommer till vårt land och som har barn eller
            som strax är i barnafödande. Du har ännu inte erövrat någon utbildning.
            Du har inte kommit in i det svenska samhället på det sätt som
            du skulle vilja och som skulle kunna göra dig mycket mer anställningsbar
            och kunna ge dig förutsättningar att bland oss andra leva ett
            liv i självförsörjning.
          </note>
          <note>
            Utestängningseffekten är dubbel därför att vårdnadsbidraget som
            jag länge skulle kunna argumentera om utifrån att det inte leder
            till jämlikhet utan till separation mellan könen förvärrar för
            invandrade kvinnor. Deras barn förvägras möjligheten att komma
            till förskolan och att där knyta språkliga och sociala kontakter
            med andra barn. Den utestängningen förstärker kvinnornas utestängning
            när de är hemma med barnen och förvägras tillträde till utbildning
            och arbetsmarknad.
          </note>
          <note>
            Jag vill därför be dig, Göran Hägglund, att svara på det som
            frågeställningen i min interpellation gäller. Har du läst rapporten
            om sysselsättning för invandrare? Har du tagit intryck av forskarnas
            resonemang särskilt när det gäller kvinnors utestängning? Väldigt
            tydligt tar man upp aspekten på vårdnadsbidraget som försvårande.
            Vilken är din kommentar till detta?
          </note>
          <note type="speaker">
            Anf. 51 FINN BENGTSSON (M):
          </note>
          <note>
            Fru talman! Jag får tacka interpellanten för interpellationen.
            Definitivt vill jag tacka socialministern för ett uttömmande och
            bra svar på en viktig fråga om vårdnadsbidragets struktur och
            värde för samhället i stort.
          </note>
          <note>
            Egentligen skulle jag lite grann vilja fylla på där frågan ställs
            på sin spets. Vårdnadsbidraget är, som jag ser det, en valfrihetsmöjlighet
            för den som vill utnyttja det. Det är ganska traditionellt att
            socialdemokrater är emot valfrihet. Som tydligast blir det när
            man tittar på en sådan här rapport och läser den med just de glasögonen.
          </note>
          <note>
            Det är klart att man mycket väl kan föreställa sig att invandrade
            kvinnor och män tycker att det känns angeläget att utnyttja en
            sådan valfrihetsreform som vårdnadsbidraget innebär. På det sättet
            är det ingen skillnad om man tittar på en grupp i förhållande
            till en annan grupp.
          </note>
          <note>
            I den ESO-rapport som det hänvisas till tar man fasta på ett
            antal olika punkter. Där finns det många förslag att gå vidare
            med på områden där man skulle kunna problematisera kring eventuellt
            negativa effekter avseende just arbetsmarknadsintegration. När
            det gäller vårdnadsbidraget står det väldigt tydligt att i syfte
            att öka arbetsutbudet och för att invandrade barn ska delta i
            förskoleverksamheten kan vårdnadsbidraget, kan man se, ha negativa
            effekter.
          </note>
          <note>
            Men jag tolkar inte den här ESO-rapporten som imperativ, det
            vill säga som tydligt hänvisande till att allt detta måste genomföras.
            Här handlar det om mycket större frågor, om frågor av en mycket
            vidare natur. Till exempel gäller det valfriheten för föräldrar
            detta framför social ingenjörskonst från klåfingriga politiker
            som bestämmer hur varje liten familj i varje stycke konformistiskt
            ska hamna i en form av barnomsorg i förhållande till en annan.
          </note>
          <note>
            Som tydligast blir det då man tar just en sådan här rapport till
            intäkt för att inte se alla de andra stora värdena i många av
            de goda reformer som regeringen genomför på valfrihetens område.
          </note>
          <note>
            Jag skulle kunna sammanfatta mitt inlägg med att egentligen trycka
            på den stora skillnaden här. Å ena sidan handlar det om att ta
            fram underlag som, likt den här ESO-rapporten, har många goda
            ingångspunkter för regeringen när det gäller att bygga vidare
            på sina förslag till förmån för en arbetsmarknadsintegration.
            Sist och slutligen handlar det å andra sidan också om hur vi ser
            på andra, mer allmängiltiga politiska värden till exempel friheten
            att själv få välja. Ett utredningsunderlag som syftar till en
            arbetsmarknadsintegration löser inte nödvändigtvis helt okomplicerat
            ut det här problemet för alla andra som faktiskt vill välja.
          </note>
          <note>
            Jag är alltså tacksam för det långa och utförliga svar som ministern
            avgivit på interpellationen och som förtydligar för oss värdet
            bland annat av vårdnadsbidraget.
          </note>
          <note type="speaker">
            Anf. 52 Socialminister GÖRAN HÄGGLUND (KD):
          </note>
          <note>
            Fru talman! Den här ESO-rapporten handlar väldigt mycket om hinder
            som rör situationen för till Sverige kommande personer, om vad
            som utgör hinder för dessa människors möjligheter att komma in
            på arbetsmarknaden.
          </note>
          <note>
            Det är klart att det är en lång rad olika saker som rapportförfattarna
            pekar på. Bland annat gäller det validering av utbildning och
            yrkeserfarenhet bland personer som kommer från andra länder och
            som har med sig kunskap i bagaget. Man diskuterar frågan om de
            statliga etableringsinsatserna och för resonemang om huruvida
            de skulle kunna utvidgas till att gälla fler av de personer som
            kommer till vårt land.
          </note>
          <note>
            Man diskuterar frågor om kunskapsspridning, normgivning och kostnadseffektivitet
            när det gäller arbetet att ta emot personer som kommer till den
            svenska skolan, eftersom man betonar skolans roll för människor
            att komma in i det svenska samhället. Vi vet att det spelar en
            utomordentligt viktig roll att de tillägnar sig språket och på
            det viset får lättare att komma in i det svenska samhället, men
            arbete är förstås av allra största vikt. Språk och arbete skulle
            jag säga tillhör de två viktigaste sakerna.
          </note>
          <note>
            Nu är livet dock inte bara arbete, utan det handlar också om
            andra saker. När man har satt barn till världen vill föräldrar
            ofta ägna tid åt de barnen. Vi har i Sverige byggt upp en fantastiskt
            fin och väl fungerande föräldraförsäkring. Den innebär väldigt
            mycket för barnfamiljerna, för att föräldrar ska kunna knyta an
            till barnet och barnet ska få en trygg första tid tillsammans
            med den ena eller andra föräldern gärna båda, vilket vi öppnar
            möjligheten för nu genom förändringar i lagstiftningen.
          </note>
          <note>
            Jag tror att Peter Persson och jag möjligen har olika uppfattningar
            när det gäller synen på vem som bäst avgör hur barnet tas om hand
            under den första tiden. Peter Persson kan uttrycka det som att
            barnen förvägras möjligheten att få komma i väg och träffa andra
            barn, och han betonar då naturligtvis förskolans roll. Jag är
            den förste att hålla med om att barn behöver kontakt med andra
            barn, men jag tror att det är föräldrarna som bäst avgör vad som
            fungerar för de egna barnen. Det tror inte jag att kommunalråd
            eller ens socialministrar är bäst på att avgöra, utan föräldrarna
            känner sina barn bäst.
          </note>
          <note>
            Det finns många olika saker vi behöver göra för att underlätta
            för personer som kommer från andra länder att komma in i det svenska
            samhället. Jag är själv tveksam till om åtgärder för att strama
            åt föräldraförsäkringen eller avskaffa vårdnadsbidraget är de
            viktigaste åtgärderna.
          </note>
          <note>
            Här kan jag också luta mig mot kommentarer som åtminstone en
            representant för IFAU, alltså Institutet för arbetsmarknadspolitisk
            utvärdering, gjorde. Man säger att det vi nu diskuterar egentligen
            handlar om marginalfenomen och inte är det centrala. Det finns
            i stället helt andra frågor som spelar en väsentligt större roll
            om vi är angelägna om att få in fler personer med utländsk bakgrund
            i en möjlighet att försörja sig själva, bli delaktiga, få arbetskamrater
            och finnas i ett sammanhang.
          </note>
          <note>
            Det är också så som jag har beskrivit i mitt svar, nämligen att
            det finns en rad restriktioner omkring vårdnadsbidragets användande.
            Det kan inte användas hur som helst; det gäller en begränsad tid
            under barnets uppväxt.
          </note>
          <note>
            Här kan man i vissa sammanhang tala om att det finns en motsättning
            mellan å ena sidan arbetslinjen, om vi uttrycker det så, och att
            skapa tryggast möjliga uppväxt för våra barn. Där vill jag ge
            ett stort förtroende till landets föräldrar att själva avgöra
            vad som är bäst. Peter Persson är av en annan uppfattning och
            kommer säkert att utveckla det, men det är egentligen detta det
            ytterst handlar om.
          </note>
          <note type="speaker">
            Anf. 53 PETER PERSSON (S):
          </note>
          <note>
            Fru talman! Egentligen har min interpellation tre poänger, och
            Göran Hägglund har i sitt inlägg nu bekräftat dessa.
          </note>
          <note>
            De löften och den lockelse den tillträdande alliansregeringen
            sade sig ha för Sveriges befolkning man skulle skapa de nya jobben
            och bryta massarbetslöshet och utanförskap har grusats. Det har
            inte blivit så. Arbetslösheten är högre, och utanförskapet har
            inte minskat till priset av stora skattesänkningar och nya, djupa
            klyftor.
          </note>
          <note>
            Regeringen hävdar arbetslinjen nästan varje gång den talar. Med
            detta försvarar man att man har klippt till sjuka i vårt land
            så att de anses vara friska efter 365 dagar och att det bara är
            20 procent av de arbetslösa som har en a-kassa som motsvarar förlusten.
            Då gäller arbetslinjen.
          </note>
          <note>
            När man ideologiskt vill driva en annan politik är det dock okej
            att ha ett vårdnadsbidrag, trots att det låser inne den del av
            befolkningen invandrade kvinnor som har svårast att hävda sig
            på arbetsmarknaden. All forskning och all erfarenhet visar att
            insatser för att i stället få dessa kvinnor i utbildning och arbete
            samt barnen i förskola kraftigt skulle förstärka integrationens
            möjligheter.
          </note>
          <note>
            Tidigare i debatten nämndes socialdemokraters ingenjörskonst.
            Det är ett vackert ord, men vi är sannolikt inte ensamma om att
            stå för sociala reformer som förändrar samhället på ett önskvärt
            sätt.
          </note>
          <note>
            Vad jag vet är inte Nyamko Sabuni socialdemokrat utan regeringskamrat
            med Göran Hägglund. Hon skrev, upplysningsvis, Stoppa den statliga
            invandrarkvinnofällan tillsammans med Nina Larsson den 27 september
            i tidningen Expressen. De skrev att en annan del av familjepolitiken
            som hämmar utlandsföddas deltagande på arbetsmarknaden är vårdnadsbidraget.
            Drygt 100 kommuner har infört det kommunala vårdnadsbidraget.
            9 av 10 beviljade ansökningar om vårdnadsbidrag kommer från kvinnor
            och kvinnor söker också för längre perioder än män.
          </note>
          <note>
            Sedan fortsätter det väldigt nära den argumentationslinje jag
            har. De som bäst behöver stöd för att komma i åtnjutande av att
            erövra arbetsmarknad och egenförsörjning låses in i en familjepolitisk
            dogm av KD, därför att den väl harmonierar med ert partiprogram.
            Då struntar ni i den sociala verkligheten och förutsättningarna
            för kvinnor att ta sig tillbaka.
          </note>
          <note>
            För mig blir socialministerns debatt naturligtvis förklarande
            till varför han övertog interpellationen från Nyamko Sabuni, som
            jag ursprungligen ställde den till.
          </note>
          <note type="speaker">
            Anf. 54 FINN BENGTSSON (M):
          </note>
          <note>
            Fru talman! Frihet är ett svårt ord för socialdemokrater att
            hantera, särskilt när det kommer till förtydligandet valfrihet
            för individen. Det blir som tydligast när det kommer ett batteri
            av möjligheter att sköta sin barnomsorg. Då plötsligt kommer den
            sociala ingenjörskonsten till sin rätt igen, och som interpellanten
            säger: Vi vill förändra samhället på ett önskvärt sätt.
          </note>
          <note>
            Nu råkar det vara så som också socialministern lyfte fram att
            föräldrar, som är ansvariga för sina barn, ibland inte vill göra
            exakt så som man har bestämt i rörelsen det vill säga på ett önskvärt
            sätt förändra samhället. De vill i stället ha en annan barnomsorg.
            Då finns vårdnadsbidraget till som en sådan valfrihet för den
            enskilda.
          </note>
          <note>
            Om det nu är på det viset som interpellanten säger får man ställa
            en motfråga. Om det kommer en nyanländ invandrare hit och väljer
            att utnyttja vårdnadsbidraget, vilket man har rätt till i det
            här landet ska vi då tala om för den här låt oss säga mannen som
            är nyanländ till Sverige och har valt att vara hemma med sitt
            barn: Nej hördu lille vän, det där får du inte göra, för nu låser
            du fast dig i gamla könsroller?
          </note>
          <note>
            Jag tror inte att det skulle uppskattas av en sådan individ,
            och det är faktiskt rent av förklenande att frånta människor möjligheten
            att välja och välja rätt när de i lag har ansvaret för sina barn.
          </note>
          <note>
            Jag tycker alltså att det problem interpellanten tar upp är just
            en sådan fråga där vi skiljer oss radikalt åt mellan alliansregeringen
            och oppositionen i form av socialister som med social ingenjörskonst
            i varje liten detalj som berör privatlivets helgd alltid ska tala
            om vad samhället ska utvecklas till på ett önskvärt sätt.
          </note>
          <note type="speaker">
            Anf. 55 Socialminister GÖRAN HÄGGLUND (KD):
          </note>
          <note>
            Fru talman! Jag kan instämma i det Finn Bengtsson har sagt, först
            och främst.
          </note>
          <note>
            Om vi dock för detta resonemang lite nyanserat och resonerar
            kring hinder för förvärvsarbete ser vi att även föräldraförsäkringen
            rimligen är ett hinder för förvärvsarbete. Det är en ersättning
            som man har för att inte arbeta. Utan en föräldraförsäkring skulle
            sannolikt fler arbeta genom att de skulle tvingas att arbeta eftersom
            de inte skulle kunna försörja sig på annat sätt.
          </note>
          <note>
            Vårdnadsbidraget är en liten ersättning. Den är lägre än föräldraförsäkringens
            ersättning. Den fyller ett syfte efter föräldraförsäkringen om
            föräldrar vill tillbringa mer tid tillsammans med sina barn. Man
            kan då säga att också vårdnadsbidraget är ett hinder till förvärvsarbete,
            alternativt uttrycka det som en möjlighet att ägna mer tid tillsammans
            med sina barn.
          </note>
          <note>
            Slutsatsen för Peter Persson blir ju knappast att avskaffa föräldraförsäkringen
            eller att omstöpa den i några dramatiska termer, utan vi tycker
            att den har ett värde. Samma argument använder jag för vårdnadsbidraget.
            Jag tycker att det är viktigt att rätten att själv ta hand om
            sitt barn på det sätt som man själv önskar ska ligga hos föräldrarna,
            inte hos oss som politiker. Och jag är otroligt stolt över att
            vi har varit med och skapat en ordning där föräldrar har mer av
            makt över sin egen vardag.
          </note>
          <note>
            Där finns det en skillnad i synsätt. Peter Persson och hans partikamrater
            företräder en linje som bygger på att man ska välja ett enda sätt
            och att något annat utrymme inte ska finnas. Det vänder jag mig
            emot. Vi har skapat en liten möjlighet som innebär att fler under
            en längre tid kan ägna tid tillsammans med sina barn, och det
            tycker jag är viktigt.
          </note>
          <note>
            Rätten gäller naturligtvis människor som har bott i Sverige i
            hela sina liv och personer som har kommit senare att använda de
            former som vi har skapat för att människor ska hitta en möjlighet
            att ge en trygg uppväxt för sina barn, att som förälder kunna
            knyta an till barnen och skapa den trygga uppväxt som vi i så
            många andra sammanhang efterlyser.
          </note>
          <note type="speaker">
            Anf. 56 PETER PERSSON (S):
          </note>
          <note>
            Fru talman! Mina slutsatser av den här debatten är två. Återigen
            får vi i riksdagens kammare bekräftat att det som var det stora
            löftet vid regeringsskiftet för fem år sedan en ny jobbpolitik,
            att bryta det som man kallade för massarbetslöshet och att minska
            utanförskapet har misslyckats. Det är högre arbetslöshet och lika
            stort utanförskap.
          </note>
          <note>
            Man låter dogmer och principer som det ålderdomliga vårdnadsbidraget
            styra, som ratas av alla kvinnor som har skaffat sig utbildning
            och möjlighet att komma in på arbetsmarknaden. I stället är det
            den sista lilla strimma för dem som inte klarat att komma in i
            egen försörjning. Och vi vet att den får stor inlåsningseffekt
            för kvinnor som inte har förvärvat utbildningsmöjligheter och
            därmed en förstärkt social ställning. Det tycker Göran Hägglund
            är okej, därför att KD har fått genomföra sitt ideologiskt motiverade
            vårdnadsbidrag som har starkt ojämställda aspekter och utelåser
            den grupp som ni lovade tillträde till arbetsmarknaden.
          </note>
          <note>
            Jag konstaterar utifrån de skilda påståenden som har gjorts här
            om socialdemokratisk tvångsmässighet i familjepolitiken att i
            den här frågan är regeringen djupt splittrad. Det finns också
            progressiva strimmor i delområden i denna regering som ser precis
            det som jag ser, och jag hoppas att Göran Hägglund någon dag tar
            intryck av detta.
          </note>
          <note type="speaker">
            Anf. 57 Socialminister GÖRAN HÄGGLUND (KD):
          </note>
          <note>
            Fru talman! Jag tror att Peter Persson, precis som alla andra
            som är samlade i den här kammaren, vet att omvärlden förändras
            snabbt. Vi har en situation med det kanske mest dramatiska skedet
            i europeisk ekonomi som vi har sett på mycket lång tid. Många
            länder är i en riktigt eländig situation medan vi i Sverige har
            en bättre situation genom ett ansvarsfullt agerande av sittande
            regering. Det är någonting som vi har skäl att vara varsamma om.
            Det innebär att vi kan ha en högre sysselsättningsgrad än nästan
            varje annat land i vår del av världen. Det innebär att vi trots
            de dramatiska omvärldsfaktorerna kan satsa på nya reformer medan
            andra ägnar sig åt att skära ned. Jag tror att man ska se också
            arbetsmarknadssituationen i det ljuset.
          </note>
          <note>
            Vi har gjort väldigt mycket när det handlar om att skapa reformer
            som gör det lättare för företag att anställa, för människor att
            få arbete och en bättre utbildning. Vi har rustat Sverige till
            ett sådant skick att vi har möjligheter att möta de utmaningar
            som vi har framöver. Det finns inga skäl att tala om ett misslyckande.
            Vi har lyckats värna Sverige i en mycket svår tid.
          </note>
          <note>
            Peter Persson ondgör sig över principer och uttalar sig förklenande
            om personer som har valt att stanna hemma lite längre med sina
            barn när föräldraförsäkringen upphör, och det är han i sin fulla
            rätt att göra. Men jag känner en djup respekt för alla de människor
            som utifrån sina barns behov och sina egna önskemål väljer det
            sätt som de tror är bäst för att skapa den trygga uppväxt som
            jag tror är väldigt viktig i barns liv.
          </note>
          <note>
            Den här debatten kommer säkert inte att avstanna med den här
            diskussionen utan den kommer att fortsätta i andra sammanhang,
            men skillnaderna är tydliga för var och en som betraktar argumentationen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellation 2011/12:48 om en hållbar lösning
            av dubbelbeskattningen av appföretag
          </note>
          <note type="speaker">
            Anf. 58 Finansminister ANDERS BORG (M):
          </note>
          <note>
            Herr talman! Mats Pertoft har frågat mig på vilket sätt jag avser
            att agera för att snarast säkerställa att svenska appföretag inte
            tvingas betala dubbel moms.
          </note>
          <note>
            Sverige har genom EU:s momsdirektiv samma regler som andra EU-länder
            om var en tjänst ska beskattas. Reglerna innebär att tjänsten
            beskattas i säljarens land. Däremot finns det olika uppfattningar
            om vem som kan anses som säljare och som därför ska beskattas.
            Dubbelbeskattning kan inträffa om både det företag som står för
            en marknadsplats och det företag som utvecklat appen anses som
            säljare i respektive hemland. Detta är förstås inte bra, och det
            är mycket viktigt att EU:s medlemsstater kommer överens om en
            enhetlig tolkning.
          </note>
          <note>
            Regeringen anser att det är centralt med ett konkurrenskraftigt
            företagsklimat, och vi är därför angelägna om en snabb lösning
            på problemet. Regeringen bedriver ett intensivt arbete på EU-nivå
            med att få fram gemensamma riktlinjer om vem som ska anses som
            säljare. Med hjälp av riktlinjer kan man få en enhetlig tolkning
            inom EU så att det inte blir någon dubbelbeskattning.
          </note>
          <note>
            EU-kommissionen prioriterar frågan och arbetar så snabbt som
            möjligt. Även andra medlemsstater anser att det är bråttom med
            att få fram en gemensam riktlinje.
          </note>
          <note>
            Svenska företag ska kunna utvecklas i den snabbt växande internationella
            branschen med appar. Regeringen anser att det är viktigt att lösa
            den uppkomna situationen och verkar på bästa sätt för att svenska
            företag inte ska behöva betala dubbel moms. Regeringen avser därför
            att fortsätta arbeta intensivt med att få fram gemensamma riktlinjer
            på EU-nivå så att dubbelbeskattning kan undvikas.
          </note>
          <note type="speaker">
            Anf. 59 MATS PERTOFT (MP):
          </note>
          <note>
            Herr talman! Jag vill tacka ministern för svaret. Jag tror att
            vi är helt överens i själva sakfrågan, nämligen att man inte ska
            behöva betala dubbel moms, varken i Sverige eller inom EU.
          </note>
          <note>
            Det var det som föranledde min interpellation. Jag vet att vi
            har samma uppfattning, men nu måste man också se till att någonting
            händer. Jag är övertygad om att finansministern och regeringen
            arbetar så mycket de kan inom EU.
          </note>
          <note>
            Frågan är väl bara hur snabbt man kan arbeta inom EU. Om jag
            är rätt informerad hade momsgruppen inom EU ett möte i september.
            Nästa möte är i januari. De svenska appföretagen är en växande
            och otroligt dynamisk bransch. Det verkar som om Sverige och England
            är ett par av få länder som verkligen är på gång i denna fråga
            och som har de här företagen. Vi måste vara rädda om dem. Jag
            har fått samtal från en hel del företag som tillverkar appar och
            som i dag inte tjänar på sina produkter. Det kostar för mycket
            och blir inte lönsamt på grund av momsfrågan.
          </note>
          <note>
            Jag ser att det finns andra EU-länder som har hanterat denna
            fråga med en annan pragmatism. Det innebär inte att jag inte anser
            att vi måste hitta en EU-gemensam lösning. Holland, Belgien, Tyskland
            och Danmark har i avvaktan på en lösning hittat andra lösningar
            på detta som gör att de inte dubbelmomsar produkterna. Även den
            svenska regeringen har ju tidigare lyckats hitta en lösning när
            det gäller företaget Stardoll som fick ett undantag.
          </note>
          <note>
            Min fråga till finansministern är: Hur kan vi på ett pragmatiskt
            sätt och så fort som möjligt lösa denna svåra situation för många
            svenska småföretagare? Man kan gärna vänta på EU, men man kan
            inte avvakta. Man måste hitta en lösning under tiden. Hur gör
            man detta? Det är ju ni som har bollen.
          </note>
          <note type="speaker">
            Anf. 60 Finansminister ANDERS BORG (M):
          </note>
          <note>
            Herr talman! Jag välkomnar naturligtvis denna interpellation.
            Det är på det här sättet interpellationsinstrumentet ska användas.
            Det är en fråga som är aktuell och som är viktig för de företag
            som berörs och naturligtvis för allmänheten i bred mening. Då
            kan en interpellation fungera både klargörande och pådrivande.
          </note>
          <note>
            Låt oss konstatera att det som är svårigheten här är att fastställa
            vem som är säljare av den här varan: Är det appföretaget eller
            är det App Store med sin huvudverksamhet i Luxemburg? Det är i
            grunden en kontraktsrättslig fråga som måste prövas.
          </note>
          <note>
            Det är inte så att vi i Europa har olika tolkningar i grunden
            i den frågan. Vi har haft kontakt med Finland, Danmark, Norge,
            Holland, Belgien och Tyskland i denna fråga. Det som skiljer länderna
            åt är att en del länder ännu inte har gjort ställningstaganden
            kring hur man ska förhålla sig till vem det är som är säljare.
            Det finns relativt väl utarbetade rutiner för hur man fastställer
            detta i momssammanhang, hur mycket man kan kontrollera kontraktet
            och hur mycket man kan kontrollera pris och andra saker i detta.
          </note>
          <note>
            Det är det som skapar svårigheten. Skatteverket har alltså gjort
            en noggrann prövning, vilket de är bland de första som har gjort
            ordentligt. Man har då sagt att man ska kräva in momsbetalning
            från företagen för perioden från och med hösten.
          </note>
          <note>
            Nu jobbar vi på två spår för att undvika dubbelbeskattning, alldeles
            oavsett hur det rent kontraktsrättsligt förhåller sig med den
            här tolkningen. Det ena spåret är att via EU-ramverket få en klarhet
            så att samma regler gäller i hela EU för alla EU-länder, oavsett
            vem det är som är köpare och säljare i de olika länderna.
          </note>
          <note>
            Det andra spåret är att Skatteverket driver ett aktivt arbete,
            och det ska vi inte trampa in i. Det är ju så att regeringen föreslår
            och riksdagen beslutar om lagar och förordningar som tillämpas
            av myndigheter.
          </note>
          <note>
            Det vi nu diskuterar är i praktiken en myndighets tillämpning
            av gällande rätt, och det är naturligtvis någonting man ska göra
            utifrån sina bedömningar. Skatteverket håller emellertid på med
            ett arbete i den här frågan som bland annat rör de tolkningar
            som andra länder har gjort kring detta, och det kan möjligtvis
            föranleda en öppning den vägen.
          </note>
          <note>
            Vår bedömning är alltså att frågan kommer att lösas relativt
            snabbt, antingen via EU-spåret eller via det arbete som Skatteverket
            bedriver. Detta gör att jag är övertygad om att vi kommer att
            få en tillfredsställande lösning på denna svårighet.
          </note>
          <note type="speaker">
            Anf. 61 MATS PERTOFT (MP):
          </note>
          <note>
            Herr talman! Tack för svaret! Jag blir glad när jag hör att man
            jobbar på två spår och att Skatteverket är på. Det framgick inte
            riktigt i det skriftliga svaret. Jag noterar att Skatteverkets
            generaldirektör för inte så länge sedan var i skatteutskottet,
            och jag ställde då frågan om han hade haft någon kommunikation
            med sin luxemburgska kollega Luxemburg är alltså det land där
            man tar ut momsen dubbelt och ställer till det. Det hade han inte.
            Jag har dock förstått att man nu äntligen har tagit kontakten,
            och det är jättebra.
          </note>
          <note>
            Men det är ännu mer komplicerat. Jag fick tillgång till en utskrift
            av de danska reglerna. Då förstod jag att det faktiskt är App
            Store, alltså de som säljer dessa appar, som i sitt kontrakt skriver
            att man ska ta ut moms i Luxemburg.
          </note>
          <note>
            Jag är ingen specialist på vad man ska göra exakt. Det överlåter
            jag helt till Skatteverket. Men när finansministern nu säger att
            vi ska gå fram så snabbt som möjligt för att hitta en lösning
            är min konkreta fråga som jag också tror att många företagare
            inom branschen ställer sig: När sker detta? Kan vi vänta oss någonting
            före årsskiftet? Vi vet att momskommittén träffas någon gång i
            januari. Det här handlar om småföretagare. Jag har själv varit
            småföretagare i 15 år. Man räknar varje månad om det går ihop
            eller inte och försöker räkna hem sina satsningar. Om inte det
            går måste man ofta lägga ned och syssla med annat.
          </note>
          <note>
            Jag skulle vilja få en litet klarare upplysning om hur snabbt
            finansministern bedömer att man kan få ett besked i denna fråga,
            antingen om en övergångslösning eller helst en slutgiltig lösning.
            Jag tror nog att EU tar lite längre tid på sig så en övergångslösning
            vore inte fel att ha i bakfickan och gärna plocka fram så fort
            som möjligt.
          </note>
          <note type="speaker">
            Anf. 62 Finansminister ANDERS BORG (M):
          </note>
          <note>
            Herr talman! Låt mig till att börja med konstatera att EU-spåret
            mycket väl kan gå relativt fort. Den information vi har fått från
            finansdepartement i andra länder ger vid handen att det nu pågår
            väldigt likartade rättsliga prövningar i ett stort antal EU-länder.
            Ett alternativ till att man får en process där detta avgörs på
            olika sätt från land till land är att man får en gemensam riktlinje.
            Det är klart att det ligger i EU-ländernas och kommissionens intresse
            att detta görs i relativt högt tempo. Det ska inte uteslutas att
            det finns ett skyndsamt EU-spår i det här sammanhanget.
          </note>
          <note>
            Sedan vill jag för klarhetens skull tydliggöra att Finansdepartementet
            driver arbete bara på ett spår, nämligen EU-spåret. Skatteverket
            driver ett arbete på ett annat spår. Det är en viktig distinktion
            där. Man ska inte vara petig, men jag vill inte ge intryck av
            att jag är inne och detaljstyr i myndigheterna på det sättet att
            vi lägger oss i vilka bedömningar och prövningar de gör när de
            tillämpar den här typen av diskussioner.
          </note>
          <note>
            Såvitt jag förstår driver Skatteverket en sådan process, och
            jag vet att det har diskuterats också i skatteutskottet i samband
            med att generaldirektören var där.
          </note>
          <note>
            Min bedömning är att den processen har förutsättningar att ske
            relativt skyndsamt och att vi kan få klarhet i den här frågan
            inom en relativt nära tid. Men jag kan inte lägga fram en datumkalender
            för det av det enkla skälet att det beror på när våra luxemburgska
            motparter väljer att svara till Skatteverket och vilken bedömning
            Skatteverket sedan gör av det svaret. Men enligt den information
            jag har kan detta ske relativt skyndsamt.
          </note>
          <note type="speaker">
            Anf. 63 MATS PERTOFT (MP):
          </note>
          <note>
            Herr talman! Det här låter positivt från finansministern, både
            att Skatteverket jobbar på sitt och att Finansdepartementet arbetar
            med EU-spåret. Ska jag förstå det så att någon undantagsreglering,
            som regeringen applicerade när det gällde Stardoll, inte är aktuell?
            Ni har ingen plan B om dessa spår drar ut på tiden och man faktiskt
            riskerar att förlora svenska arbetsplatser och en svensk framtidsindustri.
            Där vore det faktiskt, som jag ser det, väldigt bra om man också
            kunde ha en beredskap för att till exempel ha en temporär undantagsregel.
            Det ligger väl ändå på regeringens bord, vad jag förstår. Så har
            regeringen agerat tidigare.
          </note>
          <note>
            Jag har full respekt för att man inte vill använda ministerstyrning.
            Det ska man inte göra. Jag menar ändå att ju fler kort vi har
            på hand i det här spelet, som verkar ganska krångligt, desto bättre
            och desto lugnare blir nog våra företagare. Jag vet att de följer
            den här debatten med spänning och väntar på ett konkret svar från
            finansministern.
          </note>
          <note type="speaker">
            Anf. 64 Finansminister ANDERS BORG (M):
          </note>
          <note>
            Herr talman! Jag vill tacka Mats Pertoft för interpellationen.
            Jag är övertygad om att det här är en fråga som kommer att gå
            till en relativt snar lösning.
          </note>
          <note>
            Samtidigt är det viktigt att understryka att vi i Sverige har
            ett rättsligt system som styr hur myndigheter agerar och när regeringen
            kan lägga sig i olika saker och ting. Det är rimligt att det får
            ha sin gång. I det här sammanhanget är jag övertygad om att detta
            kommer att kunna ske på ett sätt som gör att vi når en tillfredsställande
            lösning.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2011/12:50 och 61 om den ekonomiska
            politiken och arbetslösheten
          </note>
          <note type="speaker">
            Anf. 65 Finansminister ANDERS BORG (M):
          </note>
          <note>
            Herr talman! Monica Green har frågat mig vad jag avser att göra
            för att minska arbetslösheten och beroendet av försörjningsstöd.
            Peter Persson har frågat mig genom vilka åtgärder jag avser att
            åstadkomma arbete åt alla. Jag väljer att ge ett gemensamt svar
            på dessa interpellationer.
          </note>
          <note>
            En varaktigt hög sysselsättning är avgörande för att värna välfärden.
            Regeringens viktigaste mål är därför full sysselsättning. Arbetslinjen
            genomsyrar vår politik. Arbete måste löna sig och människor rustas
            för de jobb som skapas. Politiken består av åtgärder som stimulerar
            utbud och efterfrågan av arbetskraft samt matchning. Jobbskatteavdraget
            är den viktigaste åtgärden och beräknas ge mer än 100 000 nya
            jobb.
          </note>
          <note>
            Arbetsmarknadspolitiken har lagts om och resurserna tydligare
            riktats mot dem med störst behov. Åtgärder för att stimulera efterfrågan
            på personer med svag förankring på arbetsmarknaden, till exempel
            nystartsjobb och sänkta arbetsgivaravgifter för unga, har genomförts.
            Reformer inom utbildningssystemet syftar till att förbättra elevernas
            kunskaper och därmed framtida anställbarhet. Politiken verkar
            i rätt riktning. Mellan 2006 och 2010 ökade antalet sysselsatta
            med nära 120 000 personer och antalet personer i arbete med drygt
            150 000. Trots oron i världsekonomin förväntas sysselsättningen
            2011 stiga för att vara oförändrad under 2012 och sedan återigen
            öka 2013.
          </note>
          <note>
            Arbetet mot full sysselsättning fortsätter. Förändringar av bland
            annat det ekonomiska biståndet, som gör arbete mer lönsamt, föreslås.
            Arbetsmarknads- och utbildningspolitiken förstärks ytterligare.
            Sänkt moms på restaurang- och cateringtjänster stimulerar efterfrågan
            på personer med svag förankring på arbetsmarknaden. Konjunkturnedgången
            möts med temporära satsningar inom arbetsmarknadspolitiken och
            med investeringar på infrastruktur för att motverka att människor
            slås ut till följd av detta.
          </note>
          <note type="speaker">
            Anf. 66 MONICA GREEN (S):
          </note>
          <note>
            Herr talman! Tack för svaret, även om det var ganska innehållslöst.
            Det innehöll väldigt mycket floskler, men det är väl så man får
            svara när man inte har en gedigen arbetslinje längre, höll jag
            på att säga, men jag är inte säker på att regeringen har haft
            någon arbetslinje över huvud taget. Man har haft ordet arbetslinje
            och trott att det skulle hjälpa. Man har haft åtgärden att arbetslösa
            ska göras fattigare, för då hittar de sig säkert ett arbete. Men
            det har inte lett till att arbetslösheten har sjunkit, snarare
            tvärtom.
          </note>
          <note>
            I Arbetsförmedlingens mätning är 8,2 procent arbetslösa. Det
            är väldigt många människor som nu är instoppade och inlåsta i
            åtgärden fas 3. Det är tragiskt att vi har så få åtgärder från
            den här regeringen som påstår att man har en arbetslinje. Det
            är tragiskt att höra att Anders Borg tror att sänkt moms på krogen
            skulle ge fler arbetstillfällen, trots att det inte finns några
            belägg för att det skulle göra det.
          </note>
          <note>
            Han hänvisar också till jobbskatteavdraget. Vi har inte sett
            några resultat av det. Det finns ekonomer som säger att det kan
            ge jobb på sikt, men hittills har vi inte sett något av det. Er
            jobbpolitik är verkningslös.
          </note>
          <note>
            Nu kan Anders Borg säga: Titta, det är mycket värre utomlands!
            Ni hänvisar utomlands, och då borde de arbetslösa vara nöjda eftersom
            det är värre utomlands.
          </note>
          <note>
            Han kan också säga: Det är inte vårt fel att det är internationell
            lågkonjunktur. Jag håller med om det, men man kan också se till
            att väljarna vet om att man inte garanterar någonting. Vi hänvisar
            till utlandet om det är dåliga tider, och vi garanterar inte att
            vi kan sätta människor i arbete. Våra vallöften säger ingenting
            om det är dåliga tider utan bara om det går bra för Sverige. Då
            lovar vi att det blir fler jobb. När det är soligt väder kan det
            vara lätt att sköta politiken, men det gäller ju att klara det
            även i dalgångar.
          </note>
          <note>
            Vi har en stark och stabil ekonomi i det här landet. Det har
            vi tack vare de starka och stabila regler som vi satte upp efter
            den förra inhemska krisen. Anders Borg brukar hålla med om att
            Göran Persson var en av dem som gemensamt med oss andra socialdemokrater
            och till viss del centerpartister byggde upp de här stabila reglerna.
            Än så länge har ni inte förändrat dem, även om ni till viss del
            var emot de reglerna. Men ni har inte ändrat dem än. Därför håller
            ekonomin än så länge mot svallvågorna ute i Europa.
          </note>
          <note>
            Däremot är arbetslösheten hög och ni har inte lyckats göra någonting
            åt det. De svar jag får av Anders Borg hjälper ju inte de arbetslösa
            över huvud taget.
          </note>
          <note>
            Anders Borg säger att han vill ha full sysselsättning. När blir
            det så? När når Anders Borg målet full sysselsättning? Kommer
            vi att få se det inom den närmaste tiden? Är det också floskler?
            När kan Anders Borg se till att de som är arbetslösa i dag får
            rätt utbildning så att de blir anställbara? Vad gör Anders Borg
            för att underlätta för människor att så snabbt som möjligt komma
            tillbaka i arbete? Nu har det visat sig både att ungdomsarbetslösheten
            är på tok för hög och att långtidsarbetslösheten har bitit sig
            fast. Det här är inte värdigt, Anders Borg.
          </note>
          <note type="speaker">
            Anf. 67 PETER PERSSON (S):
          </note>
          <note>
            Herr talman! Även jag får tacka finansministern för svaret på
            min interpellation! Den handlar om vilka ekonomisk-politiska åtgärder
            finansministern avser att använda för att åstadkomma arbete åt
            alla.
          </note>
          <note>
            Ty jag tror att den allians som vann valet 2006 närde många människors
            förhoppningar genom att konsekvent tala om jobbpolitik, jobbpolitik
            och att bryta utanförskap. Moderaterna träffade en viktig punkt
            i det svenska samhället, som möjligen mitt eget parti inte på
            ett tillräckligt effektivt sätt arbetade med. Många upplevde att
            de levde i det som kan benämnas utanförskap. Många kände att avståndet
            till arbete var för långt. Moderaterna hävdade konsekvent jobbpolitik
            och att bekämpa utanförskap. Den enda praktiskt politiska åtgärden
            som sedan presenterades för att åstadkomma detta var skattesänkningar.
          </note>
          <note>
            Visst kan man diskutera vad som är effektiv ekonomisk politik.
            Men skattesänkningarnas praktiska utfall var att människor blev
            fattigare. De miste tryggheten i arbetslöshetsförsäkringen, de
            miste tryggheten i sjukförsäkringen, och kommunsektorn undandrogs
            medel. Framför allt gjorde ni landet så fattigt att vi inte hade
            råd att bygga för framtiden.
          </note>
          <note>
            Det handlade om utbildning där arbetslösa lämnades i sticket.
            Det handlade om byggande av bostäder och infrastruktur på trafikområdet.
          </note>
          <note>
            Detta gör att vi i dag, när ekonomin börjar bli knackig, kommer
            in i flaskhalsar som har försämrat ekonomins funktionssätt. Detta
            gör situationen svårare och att arbetslösheten kommer snabbare.
            Jag vill påstå att detta är ert stora misslyckande. De arbetslösa
            är i dag till antalet 50 000 fler än tidigare. De långtidsarbetslösa
            är efter fem år 27 700 fler. Arbetslösheten är högre än när ni
            tillträdde. Det särskilt plågsamma är långtidsarbetslösheten.
          </note>
          <note>
            När jag lyssnar på dig, Anders Borg, ter sig framtidsvisionerna
            med förlov sagt en smula trånga och futtiga. Efter fyra jobbskatteavdrag
            handlar det om drömmen om det femte, drömmen om det sjätte, drömmen
            om det sjunde. När du var talskrivare talades det om den enda
            vägens politik. Nu när du får sitta i maskinrummet för du verkligen
            den politiken.
          </note>
          <note>
            Vad är det som får dig att tro att ytterligare tre skattesänkningar,
            utöver skattesänkningar i hundramiljardersklassen, nu skulle ge
            bättre förutsättningar för att åstadkomma full sysselsättning
            i vårt land?
          </note>
          <note type="speaker">
            Anf. 68 FINN BENGTSSON (M):
          </note>
          <note>
            Herr talman! Jag får tacka för två intressanta interpellationer,
            om regeringens arbetslinje av Monica Green och om den ekonomiska
            politiken och arbetslösheten av Peter Persson. Jag får också tacka
            statsrådet Anders Borg för ett utförligt och bra svar när det
            gäller arbetsmarknadspolitikens inriktning, inte minst i den kommande
            budgetprocessen.
          </note>
          <note>
            Herr talman! Låt mig trots allt påminna lite grann om vad debatten
            handlar om. Den handlar om hur fler människor ska komma närmare
            arbetsmarknaden snarare än att hållas borta från den. Låt oss
            då reflektera lite över hur arbetsmarknadspolitiken såg ut innan
            alliansregeringen tillträdde 2006. Bland annat hade vi en massjukskrivning
            av stora mått, som också regeringen har åtgärdat med hjälp av
            en klok reformering av sjukförsäkringen.
          </note>
          <note>
            Det här har lett till att de tal vi såg under den sista mandatperioden
            för den socialdemokratiska regeringen för sjukskrivna var ungefär
            dubbelt så många sjukskrivna dubbelt så länge som vi kan konstatera
            i dag, när vi nu har nått nära ett Europagenomsnitt. Många av
            dessa människor har kommit närmare och till och med rakt in i
            en arbetsmarknad som de tidigare hölls borta från. Under den tid
            vi hade de högsta sjukskrivningstalen var det en påtaglig geografisk
            skillnad över landet. Man använde sjukförsäkringen, en av våra
            viktigaste trygghetssystem, som en arbetsmarknadspolitisk åtgärd
            för att dölja den massarbetslöshet som faktiskt fanns i landet.
            Detta har åtgärdats.
          </note>
          <note>
            Låt oss titta på jobbskatteavdraget, som framgångsrikt har genomförts
            i fyra omgångar. Förhoppningsvis kommer vi att se ytterligare
            jobbstimulerande uppdrag från regeringens håll i framtiden. Av
            de fyra jobbskatteavdragen har hör och häpna Socialdemokraterna
            tyckt att tre av dem var alldeles utmärkta. Varför det fjärde
            inte skulle vara det är för mig förvånande. Det visar sig att
            den typen av insatser ger incitament att vilja arbeta snarast
            mer än mindre. Detta skapar nettointäkter, precis som när en sjukförsäkring
            fungerar mer försäkringsmässigt, till vårt land.
          </note>
          <note>
            Det här beskrivs av oppositionen som att sänka skatter för de
            rikaste. Här finns tydliga låglöneprofiler. I grunden är den nettointäkt
            som vi kan se av de två reformerna, jobbskatteavdragen och sjukförsäkringsreformen,
            sådan att vi kan investera i välfärdspolitik. Man kan investera
            i en kömiljard till landstingen för att korta köerna och öka tillgängligheten
            till sjukvården. Man kan investera i en psykiatrimiljard och permanenta
            denna. Det är något som Socialdemokraterna har försummat, trots
            att psykiatrin är ett av de områden inom välfärden som har varit
            mest styvmoderligt behandlat under många socialdemokratiska år.
            Man investerar i en rehabiliteringsmiljard för att få folk som
            har varit sjukskrivna att komma tillbaka till arbete snabbare.
            Man investerar i en så kallad sjukskrivningsmiljard för att göra
            hela processen runt sjukskrivningen mer rättssäker och för individen
            trovärdig. Dessutom kunde vi under förra mandatperioden lansera
            den i modern tid största forskningspolitiska satsningen som någon
            regering har gjort, genom att regeringen har genomfört jobbstimulerande
            reformer.
          </note>
          <note>
            Det är så jag upplever svaret från Anders Borg till interpellanterna.
            Det handlar dels om hur arbetsmarknadspolitiken attackerats utifrån
            de frågor som har ställts i interpellationen, dels historieskrivningen
            när det gäller reformer på hälso- och sjukvårdens område, på socialförsäkringsområdet
            och inte minst jobbskapandet med hjälp av jobbskatteavdragen,
            som Socialdemokraterna i princip har accepterat, även om man i
            de här interpellationerna inte riktigt vill kännas vid det.
          </note>
          <note type="speaker">
            Anf. 69 JÖRGEN ANDERSSON (M):
          </note>
          <note>
            Herr talman! Jag skulle vilja börja med att återge några ord
            från en låt jag hörde på 70-talet när jag var ung och lyssnade
            på radion: Det händer att jag vaknar om natten och drömmer att
            Europa brinner.
          </note>
          <note>
            Det är kanske mer sant än någonsin. Det är viktigt att vi har
            perspektivet att vi befinner oss i ett oroligt läge där de allra
            flesta länder runt omkring i Europa har en oerhört besvärlig situation
            med stor arbetslöshet, stor skuldsättning och oerhörda problem
            med sina nationella finanser.
          </note>
          <note>
            Jag tycker att det är viktigt att ha med det i den här debatten
            och jämföra med hur det ser ut för svensk ekonomi.
          </note>
          <note>
            Tar man med det, har det som bakgrund och tittar på hur vi har
            klarat vår situation, skulle jag nog vilja påstå att det är den
            tydliga svenska politiken, med ansvarstagande för starka finanser
            tillsammans med arbetslinjen, som har gjort att vi befinner oss
            i ett helt annat läge än de flesta andra länder.
          </note>
          <note>
            Med det som bakgrund blir det lite mer besvärligt för Socialdemokraterna
            att bedriva den opposition som man försöker göra här med att måla
            upp svensk arbetslöshetsstatistik som om den skulle vara dramatiskt
            mycket sämre än vad den har varit tidigare, utan att ta hänsyn
            till att vi befinner oss i en kris som har pågått i snart tre
            års tid.
          </note>
          <note>
            Detta till trots visar den svenska arbetsmarknadsstatistiken
            det kom ett pressmeddelande från SCB så sent som i dag att svensk
            sysselsättning har ökat med 65 000 personer i jämförelse med samma
            period föregående år. Då blir det lite konstigt när man lyssnar
            på Socialdemokraterna. Jag har full förståelse för att ni vill
            bedriva opposition det ska ni naturligtvis göra men man måste
            på något sätt vara lite ärlig mot statistiken. Annars blir det
            ganska tomt och innehållslöst.
          </note>
          <note type="speaker">
            Anf. 70 Finansminister ANDERS BORG (M):
          </note>
          <note>
            Herr talman! I Sverige bedriver vi en samlad politik för att
            säkra full sysselsättning. Medan vi har sett dramatiska ökningar
            av arbetslösheten i många andra länder har vi i Sverige haft en
            stark sysselsättning och en arbetslöshet som har minskat efter
            krisen, och minskat mer än i de flesta andra länder. Det beror
            på att det är en samlad politik, som utgår från att vi kan ta
            ansvar för offentliga finanser. Sverige är i dag det enda land
            som kan räkna med överskott i de offentliga finanserna i hela
            EU-regionen. Det betyder att vi är det enda land som inte behöver
            gå igenom en omfattande och plågsam saneringsprocess.
          </note>
          <note>
            Vi har utvecklat en arbetslinje som har förstärkt utbudet av
            arbetskraft. Alla mätningar som vi ser visar att jämfört med tidigare
            kriser och jämfört med andra länder har både arbetade timmar och
            arbetskraften utvecklats förvånansvärt starkt.
          </note>
          <note>
            Nu menar man här att arbetslinjen har gjort människor fattigare.
            Låt mig påpeka att en skillnad under den här krisen och en skillnad
            i Sverige jämfört med många andra länder är att de disponibla
            inkomsterna har ökat under krisen. Det är klart att det har underlättat
            för hushållen i svåra tider. Under 90-talskrisen hade vi både
            2 och 3 procents fall i de disponibla inkomsterna för hushållen.
          </note>
          <note>
            Arbetslinjen har ökat utbudet på arbetskraft och har gjort att
            arbetsmarknaden fungerar bättre, men den har också varit en stötdämpare
            för hushållen.
          </note>
          <note>
            Vi har också gjort breda efterfrågestimulanser. Ett tydligt exempel
            på det är när man tittar på EU-kommissionens prognos för hösten
            som nu läggs för 2012 och ser att Sverige, tillsammans med Holland,
            är det land som satsar störst andel av bnp på offentliga investeringar.
            Det är ett typexempel på att vi är ett land som orkar bedriva
            en långsiktig, som Finn Bengtsson beskrev, strukturpolitik där
            vi ökar satsningar på investeringar och forskning också i tuffa
            tider.
          </note>
          <note>
            Den tredje komponenten som måste framhållas är naturligtvis den
            aktiva arbetsmarknadspolitiken. Tillsammans med Danmark och Finland
            är Sverige det land som mest kraftfullt har expanderat de aktiva
            åtgärderna under krisen. Det framgår med all önskvärd tydlighet
            i OECD:s genomgångar. Det är det som utmärker de skandinaviska
            länderna, att i kristider satsar vi mer på aktiva åtgärder och
            mindre på rena inkomststöd.
          </note>
          <note>
            Det här är det som har gjort att arbetsmarknaden i Sverige i
            dag utvecklas starkare. När man tittar på till exempel Eurostats
            senaste pressmeddelande om sysselsättningen visar det sig att
            sysselsättningen i Sverige under andra kvartalet 2011 har ökat
            med 2 ½ procent. Det finns enskilda länder, Lettland och Litauen,
            där den ökar snabbare, men bland alla jämförbara länder ökar sysselsättningen
            snabbast i Sverige i hela Europa i dag.
          </note>
          <note>
            När man tittar på EU-kommissionens höstprognos framgår det att
            när de utvärderar arbetsmarknaderna står Sverige ut lite grann,
            inte bara på grund av sysselsättningsökningen utan också därför
            att vi har det högsta deltagandet på arbetsmarknaden av alla EU-länder,
            också i så måtto att vi har den lägsta andelen långtidsarbetslösa
            tillsammans med ytterligare en handfull länder. I fråga om den
            långsiktsarbetslöshet som man jämför på internationell nivå ligger
            Sverige på den absolut lägsta nivån bland jämförbara länder.
          </note>
          <note>
            Detta har naturligtvis byggt på att regeringen har hållit ihop
            Sverige. Det är sammanhållningen som ger grund för den trovärdighet
            vi har i den ekonomiska politiken. Det skiljer Sverige från många
            andra länder som slits isär av nedskärningsprogram, skattehöjningar,
            uppsägningar och neddragningar i välfärden.
          </note>
          <note>
            När man blickar ut över Europa och det diskuteras kris är det
            inte framför allt Sverige man nämner, utan det är mer Grekland,
            Spanien, Italien och Irland som diskuteras i de sammanhangen.
            Det normala är att man i stället framhåller Sverige med en trovärdig
            politik, att vi har handlingsberedskap, kan vara vaksamma om vi
            ser försvagningar och har värnat välfärden under krisen. Det är
            så vi har skyddat den svenska modellen i en period där vi har
            haft betydande blåst i världsekonomin.
          </note>
          <note type="speaker">
            Anf. 71 MONICA GREEN (S):
          </note>
          <note>
            Herr talman! Jag har många gånger hört de här diskussionerna
            om att man bara ska räkna antalet: Titta vi har fått fler i arbete!
            Men då måste man räkna med att vi är fler som söker arbete, att
            vi har blivit fler. Det är positivt befolkningen ökar, och därmed
            också antalet människor som söker arbete. Man måste ju räkna hela
            den skaran. Man kan inte räkna bort dem.
          </note>
          <note>
            Det är ungefär som en lärare som har 18 elever i en klass men
            ett år misslyckas med att lära 3 av dem engelska, så att han lär
            bara 15 av eleverna engelska. Året därpå har läraren 22 elever
            men känner sig väldigt nöjd eftersom han har lärt 19 av eleverna
            engelska. Men i själva verket är det 3 elever som inte kan engelska.
          </note>
          <note>
            Man måste ju räkna hela sin befolkning, alla dem som söker ett
            arbete. Man kan inte säga: Ja, men titta, vi har fått fler i arbete
            nu! Man får räkna procenten, och man får räkna sysselsättningsgraden.
            Och sysselsättningsgraden är 65 procent.
          </note>
          <note>
            Anders Borg slår sig för bröstet och säger: Ja, men titta, det
            går bra för Sverige och vi har god ekonomi! Jag tycker att vi
            har det. Det är bra att ni inte har förstört ekonomin mer än vad
            ni har gjort.
          </note>
          <note>
            Ni var emot överskottsmålet när vi satte upp de stabila reglerna.
            Ni röstade aktivt emot att vi skulle ha ett sådant. Nu försöker
            ni ta åt er äran av det: Titta vad bra det går för Sverige! Vi
            har stabila regler, vi har ett överskottsmål och vi har ett överskott.
          </note>
          <note>
            Vi påbörjade arbetet med att halvera sjukskrivningstalen. I början
            av 2000-talet var det oerhört många som var sjukskrivna. Vi tog
            tag i det, för vi såg att det var ett stort problem. Vi började
            vår målsättning med att halvera sjukskrivningstalen, precis som
            vi hade gjort med att halvera antalet arbetslösa. Vi lyckades
            halvera antalet arbetslösa.
          </note>
          <note>
            År 2006 tillkom det 53 000 nya jobb. En del påstod att det var
            ett dåligt år. Det var ett år som var oerhört framgångsrikt när
            det gällde de nya jobben. Året därpå, 2007, tillkom 80 000 nya
            jobb. Då hade ännu inte Moderaternas politik börjat bita. År 2008
            kom jobbstoppet, både därför att den moderata politiken hade börjat
            bita och därför att vi hade en lågkonjunktur. Då hade ni redan
            infört försämringar för de arbetslösa, dragit ned på komvux och
            försämrat möjligheterna att över huvud taget ta sig snabbt in
            på arbetsmarknaden igen.
          </note>
          <note>
            Därför tog det lång tid innan dessa människor kunde bli anställbara
            igen. Dessutom har de blivit fattigare. Det var det jag påpekade,
            Anders Borg, att det är de arbetslösa och de sjuka som blivit
            fattigare. Klyftorna har ökat med er politik. Ni har gjort det
            sämre för de sämst ställda. Även om det är ganska många som har
            fått bättre ekonomi har klyftorna ökat och fattigdomen, bland
            annat barnfattigdomen, ökat. Det är en skam för Sverige.
          </note>
          <note type="speaker">
            Anf. 72 PETER PERSSON (S):
          </note>
          <note>
            Herr talman! Ibland tänker jag: Den måste vara jättelik, den
            där studiecirkeln som Per Schlingmann leder: Nu skriver vi om
            historien, kamrater! Så tror jag att rubriceringen är.
          </note>
          <note>
            Jag har haft flera debatter inom skilda sakområden med företrädare
            för Moderaterna här i kammaren. Trosvisst talar de mot den faktiska
            verkligheten. Det är ju så var och en kan kontrollera statistiken
            att arbetslösheten i numerär är högre än för fem år sedan och
            att utanförskapet enligt alla de definitioner som ni använder
            inte har minskat.
          </note>
          <note>
            Det som var motiven för den politik ni har drivit var att åstadkomma
            fler jobb och minska utanförskapet. Denna goda medicin, som ska
            läka samhällskroppen, blir lite besk att svälja, sade ni. Det
            går ut över arbetslösa och sjuka. Men själva grejen är att ni
            hade en viss argumentationslinje och visste att det skulle bli
            ett annat faktiskt utfall.
          </note>
          <note>
            Det faktiska utfallet är bland annat att den tiondel av befolkningen
            som tjänar mest har fått en 50-procentig inkomstökning genom era
            skattesänkningar på 100 miljarder och den tiondel som tjänar minst
            har fått bara 5 procent mer. Det är gigantiskt ökande klyftor
            i vårt land, ett cementerat och svårare utanförskap och en misslyckad
            jobbpolitik.
          </note>
          <note>
            Sedan finns det ett annat praktiskt utfall. I Nässjö, i mitt
            län, har försörjningsstödet ökat från 12 till 24 miljoner. I Sävsjö
            har det ökat från 4 till 8 miljoner och i Tranås från 13 till
            20 miljoner, och i Värnamo är det en ökning på 8,6 miljoner. Så
            kunde jag fortsätta uppräkningen.
          </note>
          <note>
            I varenda kommun i det län jag kommer från har det blivit ett
            kraftigt ökat försörjningsstöd. Ni har puttat ut människor från
            arbetslöshetsförsäkring och sjukförsäkring, och de har landat
            i kommunernas socialkontor, efter det att de har fått realisera
            eventuellt sparad slant, sommarstuga och annat, eftersom det skulle
            öka villigheten att arbeta.
          </note>
          <note>
            Om man studerar andra områden av er politik, när den nu skärskådas,
            ser man att till och med vänligt sinnade medier, som en betydande
            morgontidning utgiven här i staden, skriver: Utanförskapet består
            men regeringen har tystnat.
          </note>
          <note>
            Det är bara här i kammaren och till protokollet som Schlingmanns
            eviga studiecirkel fortsätter: Vi skriver om historien, kamrater.
          </note>
          <note type="speaker">
            Anf. 73 FINN BENGTSSON (M):
          </note>
          <note>
            Herr talman! Först till Monica Green, som säger att Socialdemokraterna
            insåg att vi hade alldeles för många sjukskrivna och påbörjade
            en minskning av sjukskrivningen: Det stämmer, men man gjorde det
            på bekostnad av att man snarast ökade förtidspensioneringarna
            i stället. Men det är ingen arbetslinje, utan det är ett säkert
            sätt att göra både enskilda och ett helt folk fattigare. Nu har
            vi också sänkt förtidspensionsandelen, så att vi även där har
            jämförbara siffror med omvärlden.
          </note>
          <note>
            Till Peter Persson, som beskriver någon form av retorik som Per
            Schlingmann skulle ha och som vi andra hade att förhålla oss till:
            Jag kan säga att det inte stämmer. Jag själv, som är äldre än
            Schlingmann, gick med i Moderaterna eller dåvarande Högerpartiet
            år 1970, och jag har varit med om en upplevelse av en historia
            av ekonomiskt socialdemokratiskt omhändertagande där man på ett
            osolidariskt sätt devalverade sig igenom både 60-, 70- och 80-talen.
            Det var väldigt osolidariskt mot omgivande länder för att öka
            vår egen exportindustri.
          </note>
          <note>
            Nu har vi sunda statsfinanser. Vi har haft jobbskatteavdrag som
            ger en trettonde månadslön till folk med låga inkomster och medelinkomster.
            Men det stör ändå Peter Persson att några råkar ha blivit ännu
            rikare. Man ser inte till den enorma förbättringen för vanligt
            folk som den trettonde månadslönen innebär. Men det är väl också
            därför som Socialdemokraterna har accepterat huvuddelen av jobbskatteavdragen,
            trots att det inte kommer fram här i kammaren.
          </note>
          <note>
            Sedan säger Monica Green och även Peter Persson att vi har förstört
            ekonomin. Vi kan väl se på vad Grekland, Italien, Spanien och
            andra länder i Sydeuropa råkar ut för i dag. Om man tittar på
            till exempel 30-åriga statsskuldväxlar, som tar upp risken för
            vad ett land egentligen utsätter sin befolkning för, ser man att
            Sverige ligger i toppklass med låg risk, medan de andra länderna
            nästan ligger på statsruinens brant. Där har man verkligen hög
            arbetslöshet och ett mycket svårt läge, till skillnad från vårt
            land, som jag tror klarar sig bland de allra bästa i Europa just
            nu.
          </note>
          <note type="speaker">
            Anf. 74 JÖRGEN ANDERSSON (M):
          </note>
          <note>
            Herr talman! Om man slänger ur sig siffror och statistik utan
            att sätta det i något slags sammanhang kan det lätt bli lite tokigt.
          </note>
          <note>
            Den senaste statistiken kom i dag i ett pressmeddelande från
            SCB. Jag skulle då kunna hävda att sysselsättningsgraden är 71
            procent, i stället för de 65 procent som Monica Green nämnde.
            Det skiljer ganska mycket, fast hon säkert kan ha belägg för de
            siffror hon tar upp.
          </note>
          <note>
            Min poäng är att det är viktigt att man sätter det i ett sammanhang
            och jämför samma siffror med varandra över tid. Gör man det kan
            man snart konstatera att vi har klarat oss oerhört bra i Sverige
            genom den svåra kris som många andra länder har tvingats förhålla
            sig till i Europa.
          </note>
          <note>
            Det är viktigt att man har med sig det och inte bara jämför över
            tid utan sätter det i ett sammanhang, i relation till omvärlden.
          </note>
          <note>
            Jag skulle nog vilja påstå i motsats till Monica Greens uttalande
            om att vi har förstört ekonomin och vad Peter Persson säger om
            ett hot mot den faktiska verkligheten att de flesta utomstående
            bedömare, både inom landet och från andra länder, skulle ha en
            helt annan uppfattning om att svensk politik har fört Sverige
            till en position som är få andra länder förunnad. Det tror jag
            är den rådande utomstående bedömningen av de flesta.
          </note>
          <note type="speaker">
            Anf. 75 Finansminister ANDERS BORG (M):
          </note>
          <note>
            Herr talman! När krisekonomerna analyserar den politik som har
            förts under kriser är det tre saker som man särskilt har varnat
            för.
          </note>
          <note>
            Det första är en överflödspolitik som leder till att trovärdigheten
            för den ekonomiska politiken undergrävs och framtvingar kostsamma
            saneringar. Om man behöver säga upp tusentals eller till och med
            hundratusentals människor från offentlig sektor stiger ofta arbetslösheten.
            En lång, utdragen period med nedtryckt efterfrågan blir kostsam
            för jobben.
          </note>
          <note>
            Det andra man varnar för är att höja skatterna på arbete, eftersom
            det långsiktigt driver ut människor från arbetsmarknaden. Om man
            behöver höja skatterna är det bättre att höja fastighetsskatt,
            moms eller olika miljöskatter.
          </note>
          <note>
            Det tredje rådet är att man absolut inte får föra bort människor
            från arbetsmarknaden. Genom förtidspensioneringar på 70-talet
            i Storbritannien, Holland och Sverige fördes människor långt från
            arbetsmarknaden, och väldigt få av dem kom tillbaka.
          </note>
          <note>
            Det är tre grundläggande råd för vad man inte ska göra.
          </note>
          <note>
            Jag kan notera att det som utmärker Sverige är: Vi har tagit
            oss igenom krisen med överskott det behövs ingen sanering. Vi
            har inga förestående inkomstskattehöjningar. Vi behöver inte hemfalla
            åt förtidspensioneringar. Tvärtom har vi ökat arbetsutbudet och
            reformerat systemet.
          </note>
          <note>
            Det besvärliga här är att den socialdemokratiska politiken på
            varje punkt i praktiken är ett körschema för hur man skapar ekonomisk
            oordning. Det är för lite och för sent. Man ska höja skatten för
            inkomsttagarna och se till att bygga upp de gamla förtidspensioneringssystemen
            igen.
          </note>
          <note>
            Vi vet att den politiken misslyckades. Jag tittade på den förra
            regeringens ekonomiska mål. Häpnadsväckande nog satte man upp
            ett mål för helårsekvivalenserna. Det var ett av de tre mål som
            angavs i budgetpropositionen. Då sade man att man skulle nå ett
            mål på 0,8 miljoner när det gällde dem som var försörjda på helår
            för ohälsa och arbetslöshet och det var andra stöd. Målet skulle
            nås till 2004. År 2004 var det 300 000 människor ytterligare,
            utöver de 800 000, som var i de här utanförskapssystemen.
          </note>
          <note>
            Men jag kan nämna det är kanske intressant i debatten att just
            under 2011 når Sverige 800 000 i helårsekvivalenser. Det gör vi
            tack vare att regeringen har fört en politik trots den kris som
            många beskriver som den svåraste ekonomiska krisen sedan depressionen.
            Det är kanske den svåraste ekonomiska kris som Europa har upplevt
            sedan andra världskriget. Trots det når vi nu det mål för helårsekvivalenser
            som den socialdemokratiska regeringen ställde upp. Det kan vara
            en intressant detalj i den här diskussionen.
          </note>
          <note>
            Monica Green driver tesen att vi har förstört svensk ekonomi.
            Det var ingången i debatten. Låt mig bara nämna att vi i det här
            förstörelsearbetet just nu har en högre sysselsättningsökning,
            2 ½ procent, än praktiskt taget alla andra europeiska länder.
            När EU-kommissionen gör sin prognos har vi det högsta deltagandet
            på arbetsmarknaden. Vår andel långtidsarbetslösa är bland de lägsta.
          </note>
          <note>
            Är det detta som är förstörelsearbetet? Är förstörelsearbetet
            det faktum att tillväxten i Sverige under de senaste fem åren
            har varit högre än i OECD, EU och eurområdet? Är förstörelsearbetet
            det faktum att vi har sett en förstärkning av välfärden under
            de här åren?
          </note>
          <note>
            I år, i den budget vi har presenterat för riksdagen, förstärker
            vi stödet för barnfamiljer som har bostadsbidrag. Vi förstärker
            stödet till pensionärer. Finns det någon annan regering i Europa
            som genomför välfärdsreformer 2012? Mig veterligen är svaret på
            den frågan att det är en EU-regering som gör det, och det är Sveriges.
            Det sker för att vi även under kristiden har förmått att utveckla
            välfärden och sammanhållningen.
          </note>
          <note>
            Om förstörelsearbetet i Sverige har bedrivits med den kraft som
            Monica Green hävdar undrar man lite hur tillväxten kan vara högre,
            hur sysselsättningen kan stiga snabbare och hur arbetslösheten
            kan minska i bättre takt samtidigt som vi uppnår starka offentliga
            finanser och förmår att göra välfärdsreformer.
          </note>
          <note>
            På vilken punkt är det ett förstörelsearbete?
          </note>
          <note type="speaker">
            Anf. 76 MONICA GREEN (S):
          </note>
          <note>
            Herr talman! Jag är förvånad över de senaste tre inläggen. Ni
            påstår att jag säger att ni har förstört ekonomin. I så fall tror
            jag att ni har missat poängen med mina inlägg. Vad jag har sagt
            är att ni inte har förstört ekonomin mer, för ni har inte har
            ändrat på de stabila och fasta regler som vi byggde upp. Har jag
            sagt något annat och tappat något av orden menar jag inte det.
          </note>
          <note>
            Jag brukar inte säga så, för jag tycker inte att ni har förstört
            ekonomin mer. Vi byggde ju upp väldigt fasta och stabila regler.
            Det är bra att jag får förtydliga detta, om ni nu vill dra växlar
            på det.
          </note>
          <note>
            Vi byggde upp fasta och stabila regler. Ni var bland annat mot
            överskottsmålet. Nu vill ni ta äran åt er.
          </note>
          <note>
            Unga pensioneras bort från jobben. Allt fler unga pensioneras
            bort från arbetsmarknaden i Sverige i dag. Det skrev dagstidningarna
            för bara en vecka sedan. Anders Borg står här och säger: Vi gör
            inte så. Flera av debattörerna säger: Nej, sådant gör inte vi.
            Ändå har det ökat med 80 procent sedan 2003. Antalet unga förtidspensionerade
            ökar i Sverige.
          </note>
          <note>
            Dessutom har ni inte lyckats sänka arbetslösheten. 8,2 procent
            skriver Arbetsförmedlingen att det finns i dag. De räknar alla
            som söker arbete. SCB räknar tydligen på något annat sätt. De
            ringer upp folk. Men Arbetsförmedlingen räknar även dem som finns
            inlåsta i fas 3, för de borde räknas. De borde i allra högsta
            grad få möjlighet att få en annan typ av arbete.
          </note>
          <note type="speaker">
            Anf. 77 PETER PERSSON (S):
          </note>
          <note>
            Herr talman! Jag noterar att Anders Borg inte önskar svara på
            mina frågor när det gäller försörjningsstöd eller socialbidrag
            i kommunerna.
          </note>
          <note>
            Det är en kraftig ökning över hela landet, för människor har
            tryckts ut ur försörjningssystem som tidigare fanns, sjukförsäkring,
            arbetslöshetsförsäkring. Det leder till att man trycker ut välfärd
            i kommunerna för barn och gamla. Du förflyttar den ekonomiska
            bördan från stat till kommun. Det är vad som skett.
          </note>
          <note>
            Men det viktigaste med den här debatten i dag är att vi ånyo
            får fakta. Arbetslösheten har inte minskat. Utanförskapet har
            inte minskat. Det ni använder som metod, kraftiga skattesänkningar,
            har i stället åstadkommit två andra saker. För det första är det
            kraftigt ökade klyftor i vårt land. För det andra har vi gjort
            oss så fattiga att vi inte har haft råd att satsa på framtiden.
            Jag tänker på bristen på bostäder i tillväxtorter, bristen på
            underhåll och byggande av infrastruktur och bristen på satsningar
            i fråga om studier, inte minst för de många som står utanför arbetsmarknaden.
            Det är den verkliga effekten av er politik medan det som sades
            vara målet, att driva jobbpolitik och skapa full sysselsättning,
            totalt har misslyckats. Priset har varit oerhört högt.
          </note>
          <note type="speaker">
            Anf. 78 Finansminister ANDERS BORG (M):
          </note>
          <note>
            Herr talman! Det är alltid ett stort nöje att diskutera med socialdemokrater
            i kammaren, inte minst när man har tabeller så att man kan följa
            siffrorna lite. Det brukar ofta göra att debatterna blir lite
            tydligare.
          </note>
          <note>
            Monica Green driver i debatten tesen att alliansregeringen har
            förstört svensk ekonomi. När hon driver den tesen redovisar vi
            uppgifter från Eurostat om den högsta sysselsättningsökningen
            bland jämförbara länder och från EU-kommissionen om högsta antalet
            deltagande och om andelen långtidsarbetslösa som är bland de lägsta.
            Och det är stigande välfärd.
          </note>
          <note>
            Det är naturligtvis grundläggande att vi har en rimlig beskrivning
            av svensk ekonomi. Jag tog upp ett exempel. Den socialdemokratiska
            regeringen satte upp ett mål för utanförskapet. När man skulle
            ha uppnått det, 2004, saknades det 330 000 personer. Nu når vi
            det mål som Socialdemokraterna aldrig nådde. Då har vi väl inte
            ökat utanförskapet? Då har det rimligen minskat.
          </note>
          <note>
            Peter Persson beskriver socialbidragen som det viktigaste måttet.
            Och han säger att vi i dag har en katastrofhög nivå på dem. Låt
            mig då ta fram statistiken! Det kan ju vara en poäng att man tittar
            på den. År 2011 räknar vi med att ha 86 200 personer i socialbidrag.
            Låt mig påpeka att 1994 var siffran högre. Då regerade Socialdemokraterna.
            Så var det 1995, 1996, 1997, 1998, 1999, 2000, 2001, 2002, 2003,
            2004 och 2005. Ett år, 2006, var den lägre.
          </note>
          <note>
            Om det är en social katastrof vi har i år vill jag påpeka att
            det var en långvarig social katastrof vi upplevde under det socialdemokratiska
            regeringsinnehavet, eftersom det var en enda räcka av mycket höga
            socialbidragssiffror. Och det var under goda år med hög tillväxt.
            Nu har vi genomgått den svåraste ekonomiska krisen, och vi kommer
            ned till nivån för 2006 redan under nästa år, givet de prognoser
            vi gör i dag. Det visar hur vi har vårdat välfärden i en svår
            ekonomisk kris.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2011/12:63 om den finansiella sektorns
            bidrag till offentliga finanser
          </note>
          <note type="speaker">
            Anf. 79 Finansminister ANDERS BORG (M):
          </note>
          <note>
            Herr talman! Fredrik Olovsson har frågat mig om det är rimligt
            att den finansiella sektorn ger ett större bidrag till offentliga
            finanser i Sverige och andra europeiska länder samt hur jag avser
            att åstadkomma ett större bidrag från den finansiella sektorn.
          </note>
          <note>
            Jag delar Fredrik Olovssons oro över det statsfinansiella läget
            i Europa. Det visar på behovet av långsiktigt sunda offentliga
            finanser.
          </note>
          <note>
            Som jag har varit tydlig med i andra sammanhang är den finansiella
            sektorns risktagande ett stort problem i dess nuvarande form.
            Det visade sig inte minst under den senaste finanskrisen. Den
            finansiella sektorn måste bära sin rättmätiga del av kostnaderna
            för finansiella kriser.
          </note>
          <note>
            Som Fredrik Olovsson påpekar ställer sig regeringen inte bakom
            ett införande av en finansiell transaktionsskatt. Det finns andra
            lämpliga åtgärder för att hantera finanssektorns risktagande och
            ansvar i finansiella kriser.
          </note>
          <note>
            Sverige driver exempelvis på för att stabilitetsavgifter och
            tillhörande stabilitetsfonder ska inrättas både internationellt
            och inom EU. Sverige har varit vägledande när det gäller införandet
            av stabilitetsavgifter för banker och kreditinstitut. På detta
            sätt bidrar den finansiella sektorn till att täcka kostnaderna
            för statliga stödåtgärder i framtida kriser samtidigt som ansvaret
            för eget risktagande och agerande tydliggörs.
          </note>
          <note>
            Sverige driver även på möjligheten att ha strängare kapitaltäckningsregler
            nationellt för bankerna än vad som krävs i förslaget till kapitaltäckningsdirektiv
            och -förordning som nu förhandlas i rådet.
          </note>
          <note>
            Förordningen skulle i så fall medföra att högre krav ställs på
            både kvaliteten och nivån på bankernas kapital.
          </note>
          <note>
            De åtgärder som Sverige vidtar minskar risken för finansiella
            kriser och skyddar skattebetalarnas pengar.
          </note>
          <note type="speaker">
            Anf. 80 FREDRIK OLOVSSON (S):
          </note>
          <note>
            Herr talman! Den finanskris som briserade under 2008 fick fart
            på den internationella debatten om hur den finansiella sektorn
            bör regleras, hur man kan bygga olika former av buffertar för
            att klara framtida problem, hur hela branschen bör beskattas och
            hur den ska ge ett större bidrag till de offentliga finanserna.
          </note>
          <note>
            Alla dessa aspekter av frågan är intressanta och viktiga, men
            i min interpellation valde jag att framför allt fokusera på beskattningen.
            De svar jag har fått, som jag tackar finansministern för, handlar
            däremot mest om olika varianter av regleringar och buffertar.
          </note>
          <note>
            Finansministern tar upp frågan om kapitaltäckning i bankerna
            som är en viktig åtgärd. Högre kapitaltäckning är bra och nödvändig
            och gör att bankerna klarar större förluster med egna pengar innan
            de behöver vända sig till medborgarnas gemensamma ekonomiska kassa.
            Det är dock inte ett svar på hur man får finanssektorn att bidra
            mer till våra gemensamma utgifter, så frågan är om regeringen
            är beredd att föreslå en bättre beskattning av den finansiella
            sektorn.
          </note>
          <note>
            Frågan om stabilitetsavgifter som finansministern tar upp i sitt
            svar är också viktig. Vi är överens om att det behövs ett sådant
            system, och vi har hjälpt finansministern att baxa igenom de svenska
            stabilitetsavgifterna i riksdagen. Det är bra att vi bygger en
            stabilitetsfond, men inte heller den är svaret på frågan om beskattningen
            av den finansiella sektorn. Även denna fråga kvarstår alltså.
          </note>
          <note>
            Av interpellationssvaret att döma diskuterar Anders Borg inte
            så gärna skatter på finanssektorn, men på många andra håll är
            debatten livlig. Det är inte så konstigt. Finanskrisen har resulterat
            i stora kostnader för medborgare och statskassor runt om i världen.
            Extremt risktagande, stora vinster och närmast obscena ersättningar
            och bonusar i branschen har varit utmanande. Verksamheter har
            kunnat privatisera övervinster men socialisera de gigantiska förluster
            som uppstått till följd av girighet och oansvarigt risktagande.
          </note>
          <note>
            Eftersom finansbranschen dessutom är att anse som underbeskattad
            genom sitt momsundantag är frågan om en bättre beskattning viktig
            också på det sättet.
          </note>
          <note>
            Sedan frågan om beskattning av finansbranschen lyftes fram i
            samband med den akuta delen av finanskrisen har EU-kommissionen
            kommit med förslag om att införa en finansiell transaktionsskatt.
            Jag och Socialdemokraterna tycker att en bred och helst global
            skatt på detta område är intressant. Den kan ge avsevärda belopp
            till gemensamma budgetar runt om i världen, också i Sverige. Den
            har dessutom potential att få den finansiella sektorn att fungera
            bättre.
          </note>
          <note>
            Vi motsätter oss, och det är lika bra att ta det nu innan finansministern
            säger det, en finansiell transaktionsskatt som en EU-skatt. Det
            är vi inte intresserade av. Det är dock beklagligt att regeringen
            så tydligt tar avstånd från hela idén att beskatta sektorn. Denna
            tydliga bild förstärks ytterligare av att man inte har något alternativ
            till beskattning, om man nu inte gillar transaktionsskatten.
          </note>
          <note>
            Internationella valutafonden utredde och rekommenderade exempelvis
            en finansiell aktivitetsskatt vid sidan av stabilitetsfonder och
            kapitalkrav som en rimlig och bra åtgärd. Den skulle kunna utformas
            som en extraskatt på finanssektorns vinster eller på ersättningarna.
          </note>
          <note>
            Jag har förstått att regeringen har bundit sig hårt vid den linje
            man drivit om transaktionsskatter, men varför då inte föra in
            frågan om en aktivitetsskatt? Varför låta finansbranschen fortsätta
            vara underbeskattad?
          </note>
          <note type="speaker">
            Anf. 81 JÖRGEN ANDERSSON (M):
          </note>
          <note>
            Herr talman! Den finansiella sektorn har blivit lovligt byte.
            Jag sällar mig till dem som kan konstatera att det definitivt
            har funnits vissa obalanser inom denna bransch, med ett högt risktagande
            som det kanske största problemet.
          </note>
          <note>
            När man talar om att beskatta den finansiella sektorn och kanske
            framför allt om transaktionsskatten är det viktigt att bestämma
            vilket mål man har med en eventuell transaktionsskatt. Ska den
            stabilisera marknaden eller användas som skattebas? Dessa två
            syften motverkar ju på något sätt varandra.
          </note>
          <note>
            Vi har erfarenhet av transaktionsskatt i Sverige. Vi hade en
            sådan under 80-talet. Effekten blev att den drev ut mycket verksamhet
            ur landet, och den hade varken stabiliserande verkan eller gav
            upphov till en särskilt bred skattebas. Detta är viktigt att ha
            med sig.
          </note>
          <note>
            Europeiska kommissionens uträkningar och värderingar av vad en
            transaktionsskatt skulle få för effekter på den europeiska marknaden
            visar att inom vissa delar av finansmarknaden kan man få en undanträngningseffekt
            på uppemot 90 procent av verksamheten.
          </note>
          <note>
            I vissa fall kan det vara ytterst relevant att man tar bort en
            möjligen osund verksamhet och att den får förekomma någon annanstans.
            Det innebär dock inte att man får en större skattebas. Branschen
            bidrar inte på något sätt till att betala för det den har åsamkat
            eller ställt till med om man har flyttat bort verksamheten och
            gjort den otillgänglig som skattebas. Det gäller att ha detta
            med sig.
          </note>
          <note>
            Samtidigt räknar Europeiska kommissionen med att det långsiktigt
            kan få effekter på den samlade bnp:n för EU 27-länderna på uppemot
            0,5 procent. Det är ganska stora siffror. Detta är också viktigt
            att ta med i debatten. Är det något som Europa behöver nu är det
            högre tillväxt och ökning av bnp, inte att man hämmar tillväxten.
            Det är helt fel.
          </note>
          <note>
            Jag håller med finansministern om att det finns andra och bättre
            åtgärder för att stabilisera marknaden givet att det inte går
            att införa en global transaktionsskatt, för då kanske det skulle
            finnas poänger med det. Jag tror dock att det är utsiktslöst.
          </note>
          <note>
            Jag tror som sagt att det finns bättre sätt att skapa stabilitet
            på finansmarknaden än genom en transaktionsskatt.
          </note>
          <note type="speaker">
            Anf. 82 FINN BENGTSSON (M):
          </note>
          <note>
            Herr talman! Det här är en intressant interpellationsdebatt,
            för den är i sak mycket viktig. Interpellanten och finansministern
            har delvis en samsyn, vilket gläder mig. Samtidigt finns det en
            viktig ideologisk dimension på denna interpellation som blir tydlig
            i Fredrik Olovssons muntliga anförande. Det handlar om vilken
            diagnos man vill sätta på problemet.
          </note>
          <note>
            Finansministerns svar innehåller en i allt väsentligt korrekt
            diagnos på problemet. Det handlar om det oansvar som finanssektorn
            ibland gör sig skyldig till och som särskilt i bistra tider kan
            drabba folk på ett oförtjänt och allvarligt sätt.
          </note>
          <note>
            Fredrik Olovsson säger att det i stället är de vinster som görs
            i samband med finansiella transaktioner som är problemet.
          </note>
          <note>
            Nå, om det vore så får vi fundera lite djupare på varför vi har
            finansiella transaktioner över huvud taget.
          </note>
          <note>
            Detta är ett ständigt spel för att söka sig fram där marknaden
            positionerar sig och där det är bäst att satsa riskkapital. Det
            är väl självklart att man måste se detta som något i grunden positivt,
            annars borde man gå hela vägen och minimera den här typen av transaktioner
            eller förbjuda dem helt och hållet.
          </note>
          <note>
            Som den förre talaren sade drev den så kallade valpskatten som
            infördes på 80-talet ut sådant kapital ur vårt land. Den gav inte
            heller den skattebas som den var avsedd att ge. Vi har alltså
            historik som säger att den typen av åtgärder sannolikt inte ger
            det man vill, om man nu vill åstadkomma detta. Det handlar kanske
            mer om att jaga att någon gör en vinst och att det inte passar
            in i den ideologi man har.
          </note>
          <note>
            Det är därför glädjande att läsa i finansministerns svar att
            det handlar om att titta på den oansvarighet som finanssektorn
            lätt ger sig in i och som blir tydlig i sådana allvarliga finanskriser
            som nu sveper över världen inte bara över Europa. Det handlar
            om att skapa stabilitet genom stabilitetsavgifter och därtill
            hörande fonder, och att kräva kapitaltäckningsregler som inte
            utsätter bankerna för sådana risker att vi måste gå in med skattemedel
            och hjälpa branscher för att systemet ska överleva och fungera.
            Det är här man måste lösa problemet. Jag har lite svårt att förstå
            varför interpellanten Fredrik Olovsson inte är nöjd med finansministerns
            svar. Kan det bero på att han har en annan ideologisk ingång när
            det gäller nödvändigheten av finansiella transaktioner, och att
            det är de oansvariga, farliga komponenterna i en sådan marknad
            som behöver behärskas snarare än viljan att hindra någon som sysslar
            med finansiell verksamhet att göra vinst?
          </note>
          <note type="speaker">
            Anf. 83 Finansminister ANDERS BORG (M):
          </note>
          <note>
            Herr talman! Världen går nu igenom en dramatisk finansiell kris.
            I praktiskt taget hela världen påverkas finansiella institut av
            en press som kommer från offentliga finanser i Europa, men också
            från de tidigare problem som finanssektorn i USA skapat.
          </note>
          <note>
            Det betyder att vi kommer att ha en helt ny finanssektor om tio
            år. Den kommer att vara hårdare reglerad. Den kommer att ha ett
            mer omfattande regelverk för vilken verksamhet man får bedriva.
            Tillsynen kommer att vara både tyngre och tuffare. Kapitaltäckningen
            kommer att höjas. Krishanteringsinstitutioner kommer att skärpas.
            Det är den process som hela världen nu är på väg igenom. I detta
            har vi i Sverige varit ett föredöme. Vi har i flera avseenden
            hanterat finansiella kriser bättre än många andra länder, och
            vi har haft en samsyn när det gäller detta. Det är Fredrik Olovssons
            interpellation ett uttryck för, och det är jag glad för. Det finns
            en samsyn i Sverige om att vi ska ha en tuff ordning för finansiella
            marknader. Även i den här frågan finns det ett embryo till samsyn.
          </note>
          <note>
            Vi är överens om att egna medel till EU inte ska komma från skatter
            som EU-kommissionen lägger fast. Det är en grundläggande flod
            som inte bör överskridas; det är en Rubicon som inte bör korsas.
            Så är det för Socialdemokraterna när det gäller en finansiell
            transaktionsskatt. Jag utgår från att egnamedelsprincipen gäller
            även här.
          </note>
          <note>
            EU-debatten har tyvärr fastnat i en finansiell transaktionsskatt
            och inte i en finansiell aktivitetsskatt. Varför är det besvärligt?
            Därför att en finansiell transaktionsskatt har stora effekter
            på bnp. För Sverige handlar det om väldigt stora belopp. EU-kommissionen
            gör bedömningen att vi skulle landa i en bnp-förlust på 0,5 procent.
            Deras egna beräkningar tyder på att den skulle kunna vara upp
            till 1,5 procent. Sverige har en stor finansiell sektor och ett
            skattetryck på 50 procent. Det betyder att bnp-förlusten skulle
            ha en effekt på offentliga finanser på mellan 10 och 30 miljarder.
            Det skulle alltså innebära en mycket betydande förlust av skatteintäkter
            för Sverige om man genomförde den här skatten. Vi skulle få en
            del intäkter, men det är relativt sannolikt att det skulle bli
            ett minus för svenska staten om man införde en finansiell transaktionsskatt
            på det sätt som EU-kommissionen diskuterar, där två tredjedelar
            av intäkterna ska gå till EU-kommissionen.
          </note>
          <note>
            Det är naturligtvis helt annorlunda om vi diskuterar en finansiell
            aktivitetsskatt. Vårt grannland Danmark har en sådan. Man har
            där räknat ut att underbeskattningen på grund av momsbefrielsen
            för den finansiella sektorn är mycket betydande. Om jag har förstått
            beräkningarna rätt och minns siffrorna riktigt handlar det om
            ungefär 10 procent i arbetsgivaravgift. Det är alltså en mycket
            betydande underbeskattning som ligger på finansiell sektor. Det
            skulle tala för att man precis som danskarna gör någon typ av
            korrigering. Man ska vara tydlig med skillnaderna. En finansiell
            transaktionsskatt kan leda till mycket stora förluster på transaktioner
            9098 procent. Det kan man inte uppnå om man lägger på en arbetsgivaravgift.
            Man kan inte flytta ut hela verksamheten och lönesummorna på det
            sättet ur en bank, så den relativa effekten på ekonomin är mycket
            mindre.
          </note>
          <note>
            Tillväxteffekten av en finansiell transaktionsskatt som kommer
            av stigande upplåningskostnader, lägre kapitalstopp, sämre produktivitet
            och sämre löner följer inte av en finansiell aktivitetsskatt eftersom
            den inte påverkar finansieringskostnaderna för vare sig stater
            eller företag.
          </note>
          <note>
            Det är tyvärr inte den finansiella aktivitetsskatten som man
            diskuterar i EU. Hade det varit det hade jag kunnat stå betydligt
            närmare Fredrik Olovsson i den här diskussionen, men så är det
            inte.
          </note>
          <note>
            Jag vill göra gällande att när vi nu är på väg in i ett skift
            med högre kapitaltäckning som kommer att lägga tunga begränsningar
            på bankerna vore det olämpligt att i dag lägga på en tyngre skattebelastning.
            Men jag tycker inte att vi ska utesluta det i ett längre perspektiv,
            om man nu talar om en finansiell aktivitetsskatt och inte om en
            finansiell transaktionsskatt.
          </note>
          <note type="speaker">
            Anf. 84 FREDRIK OLOVSSON (S):
          </note>
          <note>
            Herr talman! Det är bra om vi kan ha en samsyn i viktiga frågor
            inte minst hur man hanterar en besvärlig finansiell kris. När
            finansministern hade gått igenom alla invändningar mot möjliga
            skatter lät det ganska positivt när det handlade om en aktivitetsskatt.
            Man kan möjligen fundera över varför Anders Borg inte har drivit
            den frågan i EU. Det stämmer naturligtvis att det inte är den
            fråga som är uppe på dagordningen nu, men det är en lång process
            där man har möjlighet att komma med idéer och driva frågan på
            ett helt annat sätt än vad som har skett hittills.
          </note>
          <note>
            Alla förslag rymmer ju både fördelar och nackdelar. Det gäller
            också frågan om kapitaltäckning. Där överväger fördelarna, som
            jag ser det. Det gäller naturligtvis en stabilitetsfond, där man
            också kan se övervältningsrisker på den avgift som tas ut. Även
            där överväger fördelarna, tycker jag. Det gäller också den finansiella
            sektorn. Här finns metoder som man kan använda för att få ett
            större bidrag till offentliga finanser från en sektor som inte
            bara ställer till problem och oreda med jämna mellanrum utan som
            också är underbeskattad.
          </note>
          <note>
            Finansministern har ett litet problem med argumentationen när
            det gäller stabilitetsfonderna som han säger värnar skattebetalarnas
            pengar. Det är inte bankerna som står för hela den avgiften. Medborgarna
            i Sverige har redan från början bidragit med en rejäl grundplåt.
            I Riksrevisionens granskning av Stabilitetsfonden kan man läsa
            att när fonden är fullt utbyggd 2025 är det inte mer än hälften
            av pengarna som kommer från bankernas avgifter, utan det är den
            grundplåt som de svenska medborgarna har lagt in från början som
            är den övervägande delen och den avkastning som man beräknar.
          </note>
          <note>
            Jag tycker dock att det är bra att finansministern öppnar för
            möjligheten att beskatta den här sektorn mer. En regering som
            har problem med att finansiera gymnasieskolan och kräver nedskärningar
            där, en regering som inte tycker att sjuka ska ha ett högkostnadsskydd
            som tidigare och därför försämrar för äldre och kroniskt sjuka,
            en regering som inte har resurser nog för att klara av att sköta
            de investeringar som behövs inte minst i infrastrukturen borde
            vara intresserad av att få ett större bidrag från en sektor som
            är underbeskattad.
          </note>
          <note type="speaker">
            Anf. 85 JÖRGEN ANDERSSON (M):
          </note>
          <note>
            Herr talman! Jag ska väl inte förlänga debatten. Det känns som
            att vi har en konstruktiv diskussion med relativt stor samsyn
            i de här frågorna.
          </note>
          <note>
            Jag vill understryka att Sverige har en stor finansiell sektor.
            Den utgör drygt 5 procent av svensk bnp och har 140 000 anställda.
            Det är viktigt att ha det med sig när man värderar om det är en
            bra eller dålig affär för svensk ekonomi att införa en transaktionsskatt.
          </note>
          <note>
            Som jag tidigare sade är det viktigt att man har klart för sig
            vilket mål man har med en eventuell transaktionsskatt. Har man
            målet att man ska ta in mer skatter är det en dålig affär, som
            vi har kommit fram till här. Har man målet att man vill ha bättre
            stabilitet på den finansiella marknaden är det kanske en bra strategi.
            Som vi har sett och har erfarenhet av skulle detta av allt att
            döma driva ut verksamheten ur landet, och då skulle det kanske
            bli mer stabilt för svenskt vidkommande. Det är mycket möjligt
            att det skulle bli så.
          </note>
          <note>
            Men vill man ha stabilitet tror jag att det finns bättre vägar
            att gå, och det verkar som om vi har en relativt stor samsyn om
            detta både från Socialdemokraternas sida och från ministerns sida.
            Jag har därför gott hopp om att vi kommer framåt i denna fråga
            och att det blir hållbara lösningar som skapar en bättre stabilitet
            på marknaden.
          </note>
          <note type="speaker">
            Anf. 86 FINN BENGTSSON (M):
          </note>
          <note>
            Herr talman! Jag tycker att Fredrik Olovsson har en mycket balanserad
            inställning i den diskussion som vi för. Jag är också glad att
            se att det kan öppna för lösningar när det gäller att se över
            regelverket för den finansiella sektorn på sikt. Även finansministern
            tycker att det finns intressanta inslag i den diskussion som har
            förts så här långt.
          </note>
          <note>
            Jag tycker ändå att det är viktigt att poängtera att det vid
            sidan av Fredrik Olovsson finns andra i denna kammare som med
            emfas driver tanken på att ha just finansiella transaktionsskatter,
            till exempel en Tobinskatt som vi har hört talas om ute i Europa.
            Detta är mycket farligt.
          </note>
          <note>
            Fredrik Olovsson sade i sitt senaste inlägg att denna regering
            har svårt att tänka över välfärdsfinansieringen. Då är det viktigt
            att slå fast att det är en bedömning som jag delar med finansministern
            om man i värsta fall skulle införa en sådan här finansiell transaktionsskatt
            rakt över, givet att man också tar fram de andra, som jag sade
            i mitt förra inlägg, oansvarighetsbegränsande inslagen av stabilitetsavgifter,
            fonder och högre kapitaltäckningsregler så att det blir en för
            tung börda, kommer det smörjmedel som behövs inom finanssektorn
            kanske att minska så drastiskt att det blir som finansministern
            bedömer det, nämligen en negativ intäkt för vårt land. Det var
            den erfarenhet som man gjorde av 80-talets valpskatt.
          </note>
          <note>
            Under sådana premisser kan man aldrig försvara att detta skulle
            ha någon vettig koppling till välfärdsreformer. Någonting som
            blir ett minus för staten kan rimligen inte vara någonting som
            gör att man bygger ut kostsamma och viktiga välfärdsreformer.
            Det är därför helt nödvändigt att bedömningen görs på det sätt
            som jag tycker att finansministern presenterade i sitt svar på
            interpellationen.
          </note>
          <note type="speaker">
            Anf. 87 Finansminister ANDERS BORG (M):
          </note>
          <note>
            Herr talman! Det är naturligtvis positivt att vi i Sverige, som
            är ett litet land, med den utsatthet som vi har kan ha en samsyn
            i denna typ av frågor om hanteringen av finansiella kriser. Jag
            ser inget förvånande i det. Jag har alltid uppfattat Socialdemokraterna
            som ett djupt ansvarsfullt parti så snart man har lagt undan första
            maj-plakaten.
          </note>
          <note>
            Låt mig understryka att detta är två punkter där vi faktiskt
            har en rätt betydande samsyn.
          </note>
          <note>
            För det första gäller det egna medel. Vi är i Sverige överens
            om att vi inte vill ha EU-skatter som ger direkta skatteintäkter
            till EU-kommissionen.
          </note>
          <note>
            För det andra är det som Fredrik Olovsson säger en betydligt
            klokare hållning än den som jag möter hos en del av de andra medlemsstaterna.
            Det är en sak att öka beskattningen på den finansiella sektorn.
            Det kan man naturligtvis diskutera. Sedan kan man väga av när
            man bör göra det. Men det är inte riktigt det som drivs från dem
            som kräver den finansiella transaktionsskatten. Skiljelinjerna
            här är rätt stora. När det gäller en finansiell aktivitetsskatt
            kan man inte flytta ut skattebaser. Man kan inte flytta lokalkontoren
            till Caymanöarna, för då ligger de nämligen på Caymanöarna och
            är inte längre lokalkontor i Sverige.
          </note>
          <note>
            Det har inte heller den effekt som det har på finansieringskostnaden.
            Det är uppenbart att om man lägger på en finansiell transaktionsskatt
            stiger finansieringskostnaderna för företagen, och då får vi en
            lägre kapitalstock med lägre produktivitet och lägre löner som
            följd.
          </note>
          <note>
            Låt oss därtill komma ihåg att en högre finansiell transaktionsskatt
            också ger en lägre omsättning på befintliga statsobligationer.
            Det höjer alltså räntekostnaderna för staten och har en direkt
            effekt på våra möjligheter att finansiera välfärd. Om jag jämför
            det med den finansiella aktivitetsskatten är det uppenbart att
            den har en annan effekt. Det går inte att flytta undan den, den
            påverkar inte kapitalkostnaden, och den påverkar inte upplåningskostnaden.
            Den har helt enkelt mycket bättre effekter på ekonomin än en finansiell
            transaktionsskatt.
          </note>
          <note>
            Jag har i Ekofinrådet öppnat för att det borde vara en rimlig
            kompromiss, om Tyskland och Frankrike absolut vill ha en skatt
            på detta område, att i stället börja tala om en finansiell aktivitetsskatt.
            Det har tyvärr avvisats från såväl Frankrike som Tyskland därför
            att de av olika politiska skäl har landat i slutsatsen att det
            måste vara just en transaktionsskatt. Det kan jag beklaga därför
            att jag tror att det hade varit betydligt lättare att nå en enighet
            i rådet om en finansiell aktivitetsskatt.
          </note>
          <note>
            Varför är jag skeptisk till att göra detta nu? Enligt vår uppfattning
            måste kapitaltäckningskraven på banker skärpas de kommande åren.
            Man måste få upp kapitaltäckningen för att få ned risknivån. Ägarna
            måste ta större ansvar. Låt mig notera att vi är överens även
            om detta i Sverige, vilket i grund och botten är mycket glädjande.
            Men det betyder att den finansiella sektorn under ett antal år
            framåt kommer att tyngas av detta. Det är ingen tvekan om det.
            Det kommer att tvinga dem att kvarhålla vinster, och det kommer
            att reducera möjligheterna till utdelningar. I den fasen tycker
            jag att det kan vara rimligt att vi först höjer kapitaltäckningen.
            Sedan kan vi föra diskussioner om skattebelastningen.
          </note>
          <note>
            I detta perspektiv har vi naturligtvis anledning att dra lärdom
            av vad danskarna har gjort. Det är en underbeskattning. Arbetsgivaravgifter
            skulle kunna vara en tänkbar korrigering.
          </note>
          <note>
            Låt mig bara göra ett förtydligande. Det har blivit en del missförstånd
            på grund av Riksrevisionens rapport. Målet för Stabilitetsfonden
            är uttryckt som genomsnitt. Det är inte så att vi har för avsikt
            att ta bort stabilitetsavgifterna när Stabilitetsfonden har nått
            en viss andel av bnp. De ska i genomsnitt ligga på den nivån över
            tiden, vilket naturligtvis betyder att om vi inte har en finansiell
            kris måste de under långa perioder ligga betydligt över genomsnittet
            för att de sedan, om vi får betala ut pengar, också ska kunna
            ligga rätt nära genomsnittet.
          </note>
          <note>
            Det kan inte vara så att vi ser detta som ett tak för Stabilitetsfonden
            och att vi sedan ska ta bort avgifterna för bankerna. Där delar
            jag till fullo Fredrik Olovssons hållning att de bör betala det
            därför att det är en kostnad som de åsamkar skattebetalarna.
          </note>
          <note type="speaker">
            Anf. 88 FREDRIK OLOVSSON (S):
          </note>
          <note>
            Herr talman! Min poäng med Stabilitetsfonden var snarast att
            det inte bara är bankerna som har betalat för den. I grunden har
            vi en stor finansiering från det allmänna. Alla medborgare har
            bidragit med en rejäl grundplåt.
          </note>
          <note>
            När finansministern i sitt svar skriver att detta är ett sätt
            att skydda skattebetalarnas pengar har han stoppat in en hel del
            av skattebetalarnas pengar redan från början. Det ska man inte
            glömma bort i denna diskussion om man ska vara riktigt korrekt
            och ärlig.
          </note>
          <note>
            Man bör vara försiktig med att låsa sig vid olika former av tekniska
            lösningar om man vill komma åt olika problem. En finansiell transaktionsskatt
            kan naturligtvis vara intressant, och vi socialdemokrater har
            inte avvisat den idén, men vi är naturligtvis öppna för andra
            sätt att komma till rätta med de problem som finns. Ett av dem
            är att de flesta stater, uppenbarligen också Sverige med tanke
            på de besparingar som jag kunde räkna upp tidigare, har problem
            att finansiera viktiga välfärdsområden och investeringar i det
            som kan bygga landet starkare i framtiden. Då blir det intressant
            att också kunna beskatta denna sektor som är underbeskattad. Då
            kan en aktivitetsskatt vara viktig.
          </note>
          <note>
            Jag har också studerat det danska exemplet och tycker att det
            är mycket intressant på många sätt. Jag kan beklaga att frågan
            inte har drivits med större emfas tidigare i denna process, men
            jag är glad om finansministern kan tänka sig att lägga fram det
            som ett kompromissförslag inom EU-systemet så småningom när frågorna
            ställs på sin spets.
          </note>
          <note>
            Jag delar naturligtvis också uppfattningen att det inte är någonting
            som borde införas redan nästa år. Den budget som är framlagd av
            oss innehåller inte ett sådant förslag. Detta ska naturligtvis
            tajmas så att alla de insatser som nu görs på detta område kan
            införas på ett så bra sätt som möjligt så att man inte får stora
            problem och obalanser på grund av politiska beslut. Det skulle
            vara djupt olyckligt.
          </note>
          <note>
            Men frågan är när finansministern tror att det kan vara rimligt
            att få se ett sådant här förslag i Sverige.
          </note>
          <note type="speaker">
            Anf. 89 Finansminister ANDERS BORG (M):
          </note>
          <note>
            Herr talman! Det är naturligtvis bara att välkomna att vi i ett
            antal frågor här har samsyn i Sveriges riksdag. Det gäller krishanteringen,
            och det gäller finansiell sektor där vi har en tydlig enighet
            om att det är banker och inte bankägare som ska skyddas. Vi har
            en samsyn om EU-skatterna, vilket jag också tycker är positivt,
            och om frågan om egna medel.
          </note>
          <note>
            Låt mig här notera att det är en skillnad som är rätt avgörande
            om man diskuterar en finansiell transaktionsskatt eller en finansiell
            aktivitetsskatt. Jag delar ur den synvinkeln naturligtvis Fredrik
            Olovssons synpunkt att vi när det gäller tekniska lösningar likt
            Mao ska vara pragmatiska. Det spelar ingen roll om skatten är
            svart eller vit så länge den fångar råttorna, så att säga.
          </note>
          <note>
            Låt mig om stabiliseringsfonden bara säga att det naturligtvis
            är så att vi var tvungna att sätta in pengar i den. Det är alldeles
            riktigt, och det ska vi inte glömma bort. Det är nämligen ett
            centralt påpekande: Skattebetalarna stoppade in pengar som i grunden
            var till för att skydda banker. Ett visst mått av tacksamhet från
            bankernas sida kunde möjligtvis vara på sin plats.
          </note>
          <note>
            Det har dock i en del finansiella tidskrifter också spridits
            den felaktiga bilden att avgifterna ska sänkas eller kanske till
            och med helt upphöra när fonden väl har nått en viss nivå. Jag
            vill även i detta sammanhang vara tydlig med att så inte kommer
            att ske. Fonden ska nämligen nå en viss storlek i genomsnitt .
            Då får den gärna under många år vara högre, för vi vet att det
            då och då kommer att behöva göras stora utbetalningar ur den.
          </note>
          <note>
            Det är dock alldeles riktigt som Fredrik Olovsson påpekar att
            skattebetalarna har lagt en grundplåt för detta, och det är naturligtvis
            en grundläggande utgångspunkt här.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2011/12:75 om förslag om registreringsskatt
            och miljöbilsbonus
          </note>
          <note type="speaker">
            Anf. 90 Finansminister ANDERS BORG (M):
          </note>
          <note>
            Herr talman! Matilda Ernkrans har frågat miljöministern vilka
            initiativ hon är beredd att ta för att tillse att ett system med
            miljöbilsbonus och registreringsskatt kommer på plats.
          </note>
          <note>
            Matilda Ernkrans har även frågat vilka förslag på styrmedel miljöministern
            är beredd att framföra för att minska utsläppen från transporterna.
            Interpellationen har överlämnats till mig.
          </note>
          <note>
            Till att börja med anser jag att Sverige ska fortsätta att sträva
            efter att på ett kostnadseffektivt sätt nå de nationella och internationella
            klimat- och energipolitiska målen. Regeringen fortsätter arbetet
            med att samordna de ekonomiska styrmedlen på klimat- och energiområdet
            så att den önskvärda styrningen blir samhällsekonomiskt effektiv.
            Arbetet pågår inom Regeringskansliet, och det är för tidigt att
            ta ställning till den enskilda frågan om ett system med miljöbilsbonus
            och registreringsskatt.
          </note>
          <note>
            När det gäller att minska utsläppen från transporter fortsätter
            regeringens insatser i linje med den långsiktiga prioriteringen
            om en fossiloberoende fordonsflotta. Den 1 januari 2012 inför
            vi en ny supermiljöbilspremie. Regeringen har vidare för avsikt
            att införa en ny och skärpt miljöbilsdefinition från den 1 januari
            2013 så att den femåriga befrielsen från fordonsskatt alltid går
            till de mest miljöanpassade bilarna. Miljöbilsdefinitionen bör
            också därefter skärpas successivt för att en ungefärlig konstant
            andel av de nya bilarna ska omfattas av definitionen.
          </note>
          <note>
            Satsningarna för att stödja utvecklingen av ny teknik fortsätter.
            Jag kan nämna exempelvis programmet för demonstration och marknadsintroduktion
            av elbilar och laddhybrider men även demonstrationsanläggningar
            för andra generationens biodrivmedel. Regeringen prioriterar utvecklingen
            av nya och hållbara drivmedel, såväl i det internationella samarbetet
            som i den nationella politiken.
          </note>
          <note type="speaker">
            Anf. 91 MATILDA ERNKRANS (S):
          </note>
          <note>
            Herr talman! Det kan inte råda något tvivel om att klimatförändringarna
            är betydligt svårare än vi tidigare har insett. De kommer snabbare
            och har större konsekvenser än vi tidigare trott. Det kan inte
            heller råda något tvivel om att vi i Sverige och andra rika, industrialiserade
            länder dramatiskt måste förändra våra energi- och transportsystem
            för att vi faktiskt ska klara vår planet och också tillåta att
            andra länder får möjlighet att utvecklas och nå en välfärd vi
            är vana vid.
          </note>
          <note>
            Det kan inte heller råda något tvivel om att utsläppen från transporterna
            i Sverige ökar. Det är också fakta att nybilsförsäljningen av
            miljöbilar nu sjunker i Sverige. Av den anledningen lyssnade jag
            väldigt uppmärksamt när Sveriges miljöminister deltog i Aktuellt
            i Sveriges Television för en tid sedan och debatterade ett system
            som Frankrike har infört. De har helt enkelt en bonus, en premie,
            för miljöbilar och en skatt på de bilar som har utsläpp.
          </note>
          <note>
            Miljöministern var väldigt tydlig i Aktuellt . Hon sade att vi
            behöver ett sådant system också i Sverige. Av den anledningen
            skrev jag denna interpellation och ställde den just till miljöministern.
            Något förvånande, men inte desto mindre glädjande, är det finansministern
            som svarar på mina frågor i dag.
          </note>
          <note>
            Jag vet inte, men jag tycker nog inte att finansminister Anders
            Borg har gjort sig känd som någon med ett jättestort miljöengagemang.
            Min erfarenhet av finansministrar är dock att ni brukar gilla
            förslag som är finansierade och klara, och därför känner jag mig
            mycket glad över att kunna informera finansministern att det faktiskt
            finns ett förslag på riksdagens bord som har presenterats av Socialdemokraterna.
          </note>
          <note>
            Det innehåller en miljöbilsbonus för de bilar som klarar miljöbilsdefinitionen
            där vi helt enkelt gör så att den supermiljöbilspremie på 40 000
            som regeringen har aviserat får ligga kvar, men sedan lägger vi
            också till ytterligare bonussystem ned till 5 000 för de bilar
            som klarar miljöbilsdefinitionen. Enligt riksdagens utredningstjänst
            är det också uträknat och klart att detta kan finansieras med
            att man lägger en skatt på de nya bilar som har utsläpp, i steg
            om 5 000, 10 000 och 15 000. Det är ett system som är färdigt,
            finansierat och klart bara att sätta i sjön.
          </note>
          <note>
            Miljöministern gav de tittare som tittade på Aktuellt sådana
            som jag och säkert en hel del andra, om jag känner tittarsiffrorna
            för Aktuellt rätt ett väldigt tydligt besked om att hon tycker
            att vi behöver ett sådant system i Sverige. Av den anledningen
            är jag väldigt intresserad av om hon faktiskt visste vad hon talade
            om eller om hon försökte föra mig och andra tittare bakom ljuset.
          </note>
          <note>
            Därför är jag inte nöjd med det svar finansministern ger i dag
            om att arbete pågår inom Regeringskansliet. Så oerfaren är jag
            nämligen inte, utan jag vet att det innebär att detta absolut
            inte är någonting som direkt ligger högst upp på regeringens agenda
            att hantera. Det är snarare ett sätt att hantera en obekväm fråga
            och kanske också ett sätt att rädda miljöministern i det hon sade
            i Aktuellts tv-studio.
          </note>
          <note>
            Men som sagt, det är inte miljöministern som är här i dag utan
            finansminister Anders Borg. Jag hoppas alltså att denna debatt
            kan ge ett lite mer klargörande besked. När får vi se ett sådant
            system på riksdagens bord?
          </note>
          <note type="speaker">
            Anf. 92 Finansminister ANDERS BORG (M):
          </note>
          <note>
            Herr talman! Jag kan instämma i nästan allting Matilda Ernkrans
            säger, med undantag för avslutningen. Jag ska försöka tydliggöra
            denna ståndpunkt något.
          </note>
          <note>
            Detta är en väldigt viktig diskussion av två skäl. Dels är den
            viktig för att klimatfrågan är viktig i sig det är viktigt att
            vi får ned CO2-utsläppen, och det är viktigt att vi undviker en
            växthuseffekt som ger oss en stigande temperatur på vår jord med
            alla de konsekvenser det har. Dels är diskussionen viktig för
            att vi nu inte minst i EU-sammanhang för en mycket omfattande
            diskussion om energibeskattningen. Det är ett ämne som är uppe
            på praktiskt taget varje rådsmöte, eftersom kommissionen ju jobbar
            med ett nytt direktiv för energibeskattning.
          </note>
          <note>
            I dessa diskussioner finns lite olika hållningar, och jag ska
            försöka redovisa dem. Ett alternativ är en CO2-skatt. Ett annat
            alternativ är att lägga någon typ av klimatkomponent på själva
            fordonsskatten. Ett tredje alternativ är att lägga en särskild
            bilomsättningsskatt på försäljningspriset för bilar med högre
            CO2-utsläpp. I debatten i EU intar Sverige ståndpunkten vid alla
            dessa tillfällen att det mest centrala är att man får till stånd
            en relativt hög CO2-beskattning. Jag ska beskriva varför.
          </note>
          <note>
            Denna fråga har utretts relativt noggrant i Sverige redan under
            den socialdemokratiska regeringen. Vi vet att man om man vill
            uppnå ett miljömål alltid ska lägga skatten så nära utsläppskällan
            som möjligt. Den externalitet man vill åtgärda bör man alltså
            beskatta först.
          </note>
          <note>
            Det hänger naturligtvis ihop med att exempelvis en bil som har
            bilskatt eller fordonsskatt för att den har stora CO2-utsläpp
            sedan ändå kan vara en bil som släpper ut lite CO2 eftersom den
            körs lite och vice versa; en liten bil med låg fordonsskatt eller
            låg bilskatt som körs väldigt mycket kan ändå orsaka relativt
            stora CO2-utsläpp. Fördelen med CO2-skatten är att den går direkt
            på källan, och man kan aldrig så att säga lura den. Den som kör
            och släpper ut mycket CO2, oavsett vad för fordon som används,
            får betala en hög skatt.
          </note>
          <note>
            Skälet till att denna diskussion i EU ter sig lite annorlunda
            än i Sverige är att det nästan bara är Sverige som har en ordentlig
            CO2-skatt. De flesta andra länder använder just fordonsskatten
            eller bilskatten som ursäkt för att inte införa en CO2-skatt.
            Jag vill säga att detta inte är fallet för Frankrike, eftersom
            de har gått i den riktningen. Det är alltså viktigt att vi kommer
            ihåg i vilken ordning detta ska tas. Sverige har CO2-skatten;
            övriga Europa borde skaffa sig en sådan. Då kan man så att säga
            diskutera vilka komplement som behövs.
          </note>
          <note>
            Här har vi själva jobbat, och inte bara vi utan även tidigare
            regeringar, med lite olika varianter. Vi har precis gjort om hela
            fordonsbeskattningen för att den bättre ska återspegla våra miljömål.
            Vi har också jobbat med miljöbonusen.
          </note>
          <note>
            Hur bör vi utveckla det här systemet? Ja, det måste vi naturligtvis
            se över i takt med att vi närmar oss avstämningen 2015 för CO2-målen.
            Låt mig nämna några utgångspunkter för en sådan översyn.
          </note>
          <note>
            Det mest självklara är att ta de lägst hängande frukterna först,
            det vill säga att begränsa nedsättningen av de CO2-skatter som
            vi fortfarande har kvar. Vi gör en avtrappning av dem fram till
            2015. Men det mest uppenbara vore att gå vidare med den avtrappningen
            därefter, därför att där får man relativt stora CO2-effekter med
            lägre samhällsekonomisk kostnad.
          </note>
          <note>
            Det andra alternativet vore naturligtvis att överväga en förstärkning
            av CO2-skatten, eftersom det direkt skulle ge en relativt betydande
            effekt på CO2-utsläppen.
          </note>
          <note>
            Det tredje kan vara att vi behöver se över den samlade skattebelastningen
            på fordonssidan, alltså samlat se på fordonsskatt, miljöbilspremie
            och eventuell bilskatt. Vi kan inte lagra styrmedel ovanpå varandra
            utan att fundera på hur de samverkar. Men jag vill absolut inte
            avvisa att vi kan ha anledning att återkomma till hur vi ska se
            igenom fordonsskatten för att få den mest optimala miljöeffekten
            av det här skattesystemet, givetvis med bibehållna skatteintäkter
            som norm.
          </note>
          <note type="speaker">
            Anf. 93 MATILDA ERNKRANS (S):
          </note>
          <note>
            Herr talman! Först och främst kan jag lugna finansminister Anders
            Borg med att säga att han inte behöver ägna jättemycket tid och
            kraft åt att övertyga mig om vikten av en effektiv koldioxidbeskattning.
            Det var ju faktiskt en socialdemokratisk regering som en gång
            i tiden införde koldioxidbeskattningen. Den 1 januari var det
            som en socialdemokratisk regering införde skatten och som också
            hade förberett den frågan. Jag har full koll på den socialdemokratiska
            historien.
          </note>
          <note>
            Det som gör mig lite bekymrad, och som jag känner igen från andra
            konservativa moderater, är att det är mycket prat och lite verkstad.
            Det verkar som att ni tycker att vi har tid att fortsätta prata.
            Jag och många med mig är fullständigt övertygade om att vi har
            passerat tiden för prat. Det är hög tid för handling. Inte minst
            borde väl det kommande klimattoppmötet i Durban påminna oss om
            detta faktum och, som jag sade, att utsläppen från transporterna
            ökar i Sverige. För varje dag som går kommer regeringen allt längre
            från riksdagens mål om en fossiloberoende fordonsflotta.
          </note>
          <note>
            Det finns absolut ingenting som hindrar den svenska regeringen
            att börja agera nu. Som jag sade har Frankrike redan ett system
            med miljöbilsbonusar och registreringsskatt. Norge och Storbritannien
            har det också. Faktum är att Sverige håller på att bli omsprunget
            i det omställningsrace som nu pågår. Storbritannien och Tyskland
            gör redan större insatser för elbilar och för infrastruktur än
            Sverige. Danmark, Tyskland och Indien har en högre takt i sin
            vindkraftsutbyggnad än vad Sverige har. Kina investerar massivt
            i cleantec megamycket bättre än vad Sverige gör. Till det kan
            vi lägga det som jag trodde att vi var överens om tidigare, att
            klimatförändringarna är större än vi tidigare har insett och att
            de kommer snabbare.
          </note>
          <note>
            Vi har inte råd att vänta. Planeten har redan nått det som den
            tål. Utsläppen från transporterna ökar. Miljöbilsförsäljningen
            går ned. Det finns faktiskt ingenting som hindrar Anders Borg
            och hans regering att aktivt lägga fram styrmedel som styr mot
            de mål som riksdagen har beslutat, nämligen en fossiloberoende
            fordonsflotta.
          </note>
          <note>
            Jag är fullständigt övertygad om att vi måste våga ta de stegen
            för ett progressivt och konkurrenskraftigt fossiloberoende Välfärdssverige.
            Det här handlar inte om något enskilt litet grönt som man kan
            slänga in i slutet på en mening. Det här handlar om en omställning
            som är omfattande och som vi behöver ta på oss för att klara oss
            i konkurrensen.
          </note>
          <note>
            Du säger att det här är någonting som ni bereder i Regeringskansliet.
            Man kan ju fundera lite på när exakt den där beredningen sätter
            i gång. Har den hållit på en dag, en vecka? Eller är det inte
            så att det inför den budget som du precis har lagt fram faktiskt
            fanns ett förslag från Miljödepartementet om en miljöbilsbonus
            och en registreringsskatt som stoppades av Moderaterna och Finansdepartementet?
            Om det är sant funderar man på hur länge ni har tänkt att ni ska
            fortsätta att bereda det här i Regeringskansliet.
          </note>
          <note>
            Hur länge ska utsläppen från transporterna få fortsätta att öka
            innan finansministern är beredd att agera?
          </note>
          <note type="speaker">
            Anf. 94 Finansminister ANDERS BORG (M):
          </note>
          <note>
            Herr talman! Politiska diskussioner mår alltid bäst av att föras
            utifrån fakta och sakförhållanden. Det brukar underlätta när vi
            bedömer hur olika länder uppfyller till exempel sina klimatmål.
            Det är ju ingen tvekan om att Sverige toppresterar i den här branschen.
            De mål som vi har satt upp är mer ambitiösa och mer sannolika
            att vi når än praktiskt taget varje annat lands.
          </note>
          <note>
            Här nämns olika länder som investerar i klimatfrågan Danmark,
            Tyskland, Indien, Kina. Såvitt jag vet är de alla länder som inte
            har en ordentlig CO2-beskattning, som alltså har en lågt hängande
            frukt som vi redan har använt och som följaktligen borde använda
            den. Den är väsentligt mer effektiv, enligt alla bedömningar,
            än en marginell höjning av en fordonsbeskattning eller bilskatt.
            Man kan inte föra diskussioner utan att rangordna styrmedlen därför
            att CO2-skatten är det effektivaste styrmedlet, och därför är
            det den som vi måste utgå ifrån.
          </note>
          <note>
            Matilda Ernkrans försöker ge bilden av att Sverige halkar efter
            medan vi är ledande. Hon försöker också ge bilden av att vi inte
            gör något medan vi handlar mer än de flesta. Låt mig ta några
            exempel.
          </note>
          <note>
            Vi har varit pådrivande för en ökad användning av flexibla mekanismer,
            det i särklass mest effektiva sättet att ta ned CO2-utsläppen.
          </note>
          <note>
            När vi nu har haft genomgången av finansieringsläget inför Durban
            är det alldeles uppenbart att Sverige är det EU-land som tar störst
            andel när det gäller finansieringen och vi har redan uppnått det
            vi har lovat, vilket många andra länder inte har gjort. De har
            alltså satsat mindre pengar och därtill inte levererat de pengar
            som de har sagt att de ska göra. Vi har gjort både och. Vi har
            lovat mest och vi har överpresterat i förhållande till löftet.
          </note>
          <note>
            Det är också uppenbart att vi under förra mandatperioden gjorde
            omfattande förändringar. Den socialdemokratiska regeringen genomförde
            en mycket märklig dieselnedsättning på jordbruket. Man skattebefriade
            diesel som en del av sin klimatpolitik och lät jordbruksmaskiner,
            tunga som de är, köra runt med skattebefriad diesel. Det är alldeles
            häpnadsväckande hur man tänkte ut den klimatpolitiken. Den har
            vi börjat avveckla. Det har gjort att vi har fått stora CO2-nedgångar
            till låg samhällsekonomisk kostnad, eftersom det naturligtvis
            var helt orimligt att befria en viss sektor från dieselnedsättning.
          </note>
          <note>
            Det här gör att vi har mycket goda förutsättningar att nå våra
            klimatmål. Som vi har konstaterat ser utvecklingen fram till 2015
            ut som att det finns väldigt goda förutsättningar att nå målen
            med de medel som har beslutats om och som ligger i planeringen.
          </note>
          <note>
            Betyder det här att vi ska luta oss tillbaka och inte göra någonting?
            Nej, det betyder naturligtvis att när vi närmar oss 2015 måste
            vi stämma av de här frågorna på nytt. Då är det ett antal frågor
            som står överst på dagordningen. Ska vi öka flexibla mekanismer?
            Ska vi avtrappa nedsättningarna bland annat för jordbruket och
            för den del av industrin som inte ingår i den handlande sektorn
            i snabbare takt? Det ger betydande effekter till låg kostnad.
            Ska vi höja den allmänna CO2-beskattningen, det effektivaste medlet
            vi har vid sidan av flexibla mekanismer och nedsättningar?
          </note>
          <note>
            De diskussionerna måste tas. Sedan kan man naturligtvis också
            titta på de mer marginella mekanismerna som kan nås via bilskatter
            och fordonsskatter. Det är alltså marginaljusteringar av ett system
            så att vi inte blandar ihop huvudsak och bisak här, därför att
            det är just hopblandning av huvudsak och bisak som de andra europeiska
            länderna ägnar sig åt. De talar om fordonsskatter och bilskatter
            därför att de inte vågar föra diskussionen med sina medborgare
            om koldioxidskatter. Jag tycker att det är viktigt att vi inte
            bidrar till att förvirra den diskussionen.
          </note>
          <note>
            Kyrkan ska stå mitt i byn. Den kyrkan heter koldioxidbeskattning.
            Det är den som ska vara vårt huvudinstrument.
          </note>
          <note type="speaker">
            Anf. 95 MATILDA ERNKRANS (S):
          </note>
          <note>
            Herr talman! Finansministern säger att det är bra att hålla ordning
            på fakta när man debatterar. Det tycker jag också. Finansministern
            borde därför tänka över det mantra som han och andra använder
            när de hävdar att Sverige är mest ambitiöst när det gäller miljö-
            och klimatpolitik.
          </note>
          <note>
            Detta är nämligen inte sant. Sverige lever fortfarande på tidigare
            segrar, skulle jag vilja säga. Det finns i princip inte ett enda
            nytt styrmedel som den här borgerliga regeringen har infört för
            att styra mot de mål som vi har sagt att vi måste uppnå.
          </note>
          <note>
            Jag blir också mycket bekymrad när finansministern ägnar så mycket
            av sin tid åt att diskutera vad andra länder gör eller inte gör.
            Ta ansvar för den regering och den politik som du för här hemma
            i Sverige, Anders Borg! Det är en bra början. Sedan ska vi naturligtvis
            vara pådrivande och duktiga också på europeisk och internationell
            nivå, men att ta ansvar för vad man gör här hemma kan vara ett
            sätt att ta på ledartröjan.
          </note>
          <note>
            Miljöbilsbonus och registreringsskatt är ett färdigt och finansierat
            förslag som är någonting positivt. Det sätter nämligen ett omställningstryck
            på nybilsproduktionen av miljöbilar och gör att vi får en bättre-begagnat-marknad
            för miljöbilar så att fler faktiskt kan köpa en miljöbil. Detta
            är alltså något positivt och inte en belastning på människor i
            vårt land. Det är något som Sverige och världen behöver, eftersom
            utsläppen måste minska. Sverige behöver detta. Vår välfärd behöver
            det, för vår välfärd är beroende av att vi kan transportera oss
            själva och de varor vi behöver med hjälp av ett fossiloberoende
            bränsle. Ett progressivt, konkurrenskraftigt fossiloberoende välfärdsland
            är vad vi ska styra emot med aktiva styrmedel.
          </note>
          <note>
            Det är dags att sluta prata och börja styra, Anders Borg!
          </note>
          <note type="speaker">
            Anf. 96 Finansminister ANDERS BORG (M):
          </note>
          <note>
            Herr talman! Matilda Ernkrans hävdar här att regeringen inte
            tillfört en enda ny åtgärd på miljöområdet. Inte en enda ny åtgärd!
            Låt oss då vara tydliga på den punkten och tala om fakta.
          </note>
          <note>
            Jag kan belägga att regeringen har gjort någonting. Låt mig bara
            nämna omfattande flexibla mekanismer och att vi är ledande i Europa
            när det gäller pledges för finansieringen inför Durban. Vi har
            tagit bort Göran Perssons dieselnedsättning, den kanske mest förvirrade
            miljöåtgärd som genomförts av någon regering, det vill säga att
            särskilt ta bort miljöbeskattningen på en stor sektor i ekonomin.
            Vi har skärpt CO2-beskattningen utöver vad indexering ger vid
            handen. Vi har reformerat fordonsbeskattningen så att den bättre
            återspeglar CO2-utsläppen.
          </note>
          <note>
            Detta gör att vi, till skillnad från hur de här diskussionerna
            förs internationellt, kan hävda att vi kan förena god tillväxt
            och god miljö. Matilda Ernkrans förringar här det som har gjorts,
            därför att hon vill ge bilden av att ingenting har hänt.
          </note>
          <note>
            Men vi har ju fört en mycket aktiv politik, och låt oss notera
            vad vi har kunnat göra, för det är så viktigt för den internationella
            diskussionen. Där säger man att man inte kan satsa på miljön,
            för då klarar man inte de offentliga finanserna. Vi har de starkaste
            offentliga finanserna i EU samtidigt som vi har förstärkt miljöåtgärderna
            mycket kraftfullt. Man säger att man inte kan hantera miljöfrågorna
            utan att det kostar jobb. Vi har den starkaste sysselsättningsutvecklingen
            i Europa samtidigt som vi har genomfört en lång rad miljöåtgärder.
            Man säger att man inte klarar välfärden om man prioriterar miljöåtgärderna.
            Vi har kunnat prioritera välfärden samtidigt som vi har genomfört
            en lång rad åtgärder för att förbättra klimatpolitiken.
          </note>
          <note>
            Det är fakta: flexibla mekanismer, minskade nedsättningar, höjd
            CO2-skatt och en förändrad fordonsbeskattning. Det är en mycket
            aktiv politik för att motverka klimatförsämringen.
          </note>
          <note>
            Om det sedan behövs en fortsatt översyn i de här frågorna för
            att vi även fortsättningsvis ska ligga i topp är vi naturligtvis
            beredda att göra den. Men då måste det vara en samlad översyn
            av hela fordons-, energi, CO2- och bilbeskattningen, och det är
            naturligtvis en komplicerad fråga som vi måste återkomma till.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2011/12:79 om AP-fondernas placeringar
            i oljebolag
          </note>
          <note type="speaker">
            Anf. 97 Statsrådet PETER NORMAN (M):
          </note>
          <note>
            Herr talman! Jens Holm har frågat mig vilka åtgärder jag avser
            att vidta för att
          </note>
          <note>
            Jens Holm har även frågat om jag avser att vidga uppdraget för
            den pågående utredningen avseende AP-fondernas regelverk.
          </note>
          <note>
            Jag vill börja med att välkomna debatt om etik- och miljöfrågor
            i AP-fonderna. Det är viktiga men också svåra frågor som kräver
            en ständigt pågående dialog. Eftersom AP-fonderna förvaltar allmänhetens
            pensionskapital är öppenhet och dialog förutsättningar för att
            förtroende för fondernas verksamhet ska upprätthållas. Dialogen
            är också bra för regeringens utvärdering av AP-fondernas verksamhet
            och för att styrelserna ska landa rätt i fondernas hantering av
            etik- och miljöhänsyn.
          </note>
          <note>
            AP-fondernas övergripande mål för placeringsverksamheten är långsiktigt
            hög avkastning i syfte att bidra till pensionssystemets finansiering.
            Målet är fastställt i lag. Det är till stor nytta att regelverket
            är långsiktigt hållbart genom fempartiöverenskommelsen om pensionssystemet
            och AP-fondernas förvaltning.
          </note>
          <note>
            Av motiven till lagen om AP-fonder framgår att AP-fonderna i
            sin placeringsverksamhet ska ta hänsyn till miljö och etik utan
            att göra avkall på det övergripande målet om hög avkastning. Det
            är AP-fondernas styrelser som har ansvaret för att så sker. Regeringen
            har låtit en offentlig utredning utvärdera fondernas riktlinjer
            för miljö och etik. Dessutom utvärderar regeringen årligen fondernas
            arbete inom detta område.
          </note>
          <note>
            Ansvaret för AP-fondernas förvaltning och investeringsbeslut
            åvilar enligt lag AP-fondernas styrelser. Som minister varken
            kan eller vill jag lägga mig i dessa beslut.
          </note>
          <note>
            Jag kan från principiella utgångspunkter konstatera att det finns
            fler sätt att påverka än att avveckla innehav. AP-fonderna kan
            också genom att utnyttja sin ägarroll bidra till förbättring av
            företags agerande när det finns behov av det. Förstafjärde AP-fonderna
            arbetar i dag genom Etikrådet bland annat riktat mot etik- och
            miljöfrågor i gruvbolag.
          </note>
          <note>
            Även fortsättningsvis bör AP-fondernas övergripande mål vara
            att bidra till pensionssystemets finansiering för dagens och framtida
            pensionärers bästa. Jag kommer inte att verka för att buffertkapitalet
            i pensionssystemet ska ges andra politiska mål.
          </note>
          <note>
            Det betyder inte att det finns något motsatsförhållande mellan
            hög långsiktig avkastning och att ta hänsyn till miljö och etik
            i investeringarna. Den slutsatsen framgår bland annat av Etik-
            och miljöutredningens betänkande. För långsiktiga investerare
            som AP-fonderna är en integrerad analys av miljö- och etikfrågor
            viktigt för att uppnå högsta möjliga avkastning.
          </note>
          <note>
            Låt mig avslutningsvis betona vikten av AP-fondernas arbete på
            detta område. I den årliga utvärderingen av AP-fondernas verksamhet
            har regeringen bland annat påtalat behovet av att avsätta resurser
            för arbetet med miljö och etik i fonderna. Resurserna har under
            senare år ökat. Den årliga uppföljningen baseras på den utredning
            som regeringen på uppdrag av riksdagen låtit genomföra av AP-fondernas
            riktlinjer för miljö och etik. Utredningen bedöms fortfarande
            vara relevant.
          </note>
          <note>
            En omfattande granskning har således skett, och jag ser därför
            inget behov av att vidga uppdraget för den nu pågående utredningen
            som utvärderar placeringsregler och kostnadseffektivitet i förvaltningen
            av buffertkapitalet.
          </note>
          <note>
            Då Jens Holm, som framställt interpellationen, anmält att han
            var förhindrad att närvara vid sammanträdet medgav talmannen att
            Ulla Andersson i stället fick delta i överläggningen.
          </note>
          <note type="speaker">
            Anf. 98 ULLA ANDERSSON (V):
          </note>
          <note>
            Herr talman! Tack, statsrådet, för svaret! Den utredning som
            nyligen har tillsatts av regeringen konstaterar att bland det
            viktigaste för utredningen är att se till att AP-fonderna uppbär
            allmänhetens förtroende. Det tycker även jag, och det tror jag
            att de allra flesta anser.
          </note>
          <note>
            Om man tittar på hur det ser ut kan man se att AP-fonderna har
            aktier för 2 miljarder i oljebolaget Chevron som är ett av de
            stora oljebolag som alldeles nyligen dömdes till böter på 60 miljarder
            för att ha förstört stora områden i Amazonas djungel i Ecuador
            under tre decennier. Det är en av de största miljödomarna, och
            1 000 personer har troligtvis dött av utsläppen när 100 miljarder
            liter råolja har pumpats ut i vattendragen.
          </note>
          <note>
            AP-fonderna har tydligt förklarat att de tänker fortsätta äga
            aktierna i Chevron.
          </note>
          <note>
            Ett annat bolag där AP-fonderna har aktier för knappt 2 miljarder
            kronor är Lundin Oil, det vill säga det oljebolag som Carl Bildt
            satt i styrelsen för. De anklagas för att ha drivit 200 000 människor
            på flykt, och 10 000 människor har dödats. Det är grova brott
            mot de mänskliga rättigheterna. AP-fonderna förklarar tydligt
            att de inte har några avsikter att lämna bolaget.
          </note>
          <note>
            Ett annat bolag man har aktier i är Exxon, känt för att ha motarbetat
            Kyotoprotokollet och en av anledningarna till att Bush inte skrev
            under det.
          </note>
          <note>
            Ytterligare ett bolag är British Petroleum, BP. Alla kommer ihåg
            de stora utsläppen i Mexikanska golfen.
          </note>
          <note>
            LO-tidningen har också nyligen konstaterat att AP-fonderna har
            investerat i 26 företag som begår brott mot de mänskliga rättigheterna
            och har aktier i dem för ungefär 16 miljarder.
          </note>
          <note>
            Riksdagens utredningstjänst har tittat på AP-fondernas investeringar
            och kommer fram till ungefär samma sak när det gäller brott mot
            de mänskliga rättigheterna men också att samtliga AP-fonder har
            stora innehav i de så kallade Big Oil-företagen bland sina fem
            största investeringar för knappt 10 miljarder kronor. Men ingen
            av AP-fonderna har förnybar energi bland sina största innehav,
            inte ens bland de hundra största.
          </note>
          <note>
            Statsrådet tycker i sitt svar tydligen inte att det här är något
            problem och avser inte att agera på något sätt i frågan. Vidare
            konstaterar han att det inte finns någon konflikt mellan långsiktigt
            hög avkastning och hänsyn till miljö och etik. Varför ska vi då
            äga aktier i företag som upprätthåller fossilsamhället, begår
            grova miljöbrott och brott mot mänskliga rättigheter, statsrådet?
          </note>
          <note>
            Det är faktiskt så att forskningen visar att det egentligen inte
            finns någon konflikt mellan hög långsiktig avkastning och miljö
            och etik. Men i AP-fonderna gör det faktiskt det. Annars skulle
            inte regeringens egen utredning komma fram till att det finns
            en konflikt eller att det skulle se ut så här i verkligheten.
            Regeringens egen utredning konstaterar att det är uppenbart att
            statsmakterna tydligt definierat avkastningsmålet som det överordnade
            operativa målet för AP-fonderna och att AP-fonderna inte förväntas
            avstå från möjlig avkastning i syfte att uppnå etiska, miljömässiga
            eller eventuella andra mål eller i någon mening väga dessa mål
            mot varandra. Formuleringen utan att avkall görs kan inte gärna
            tolkas på annat sätt och det är också den tolkning som fonderna
            själva har gjort.
          </note>
          <note>
            Vidare hänvisar statsrådet till att AP-fonderna granskar sig
            själva, och det kan väl vara bra. Men man kan också se att de
            lägger väldigt lite pengar på det, högst 5 miljoner kronor högt
            räknat, medan de tar ut 15 miljoner kronor i bonusar. Det säger
            också någonting om vad som är viktigt.
          </note>
          <note>
            Hur ser då den här granskningen ut? Det är en dator som kör 6
            500 bolag mot 22 000 nyhetskällor och enligt vd på det konsultbolag
            som Etikrådet använder har man ytterst begränsade resurser och
            får prioritera. Självklart är det enklare att ha kontroll på bolag
            i demokratier än i diktaturer.
          </note>
          <note>
            Jag tror nog att statsrådet får
          </note>
          <note type="speaker">
            Anf. 99 Statsrådet PETER NORMAN (M):
          </note>
          <note>
            Fru talman! Tack för interpellationen! Som vi hörde i den föregående
            interpellationsdebatten har regeringen en mycket ambitiös klimatpolitik.
            Det är här som jag tycker att frågor om miljö bör höra hemma.
            AP-fondernas grundläggande uppgifter är förstås att bidra till
            trygga pensioner för både nutida och framtida pensionärer. Det
            är inget oväsentligt mål.
          </note>
          <note>
            Finansutskottet anger också att man inte bör lagstifta om vilka
            typer av bolag, branscher eller marknader som fonderna bör eller
            inte bör investera i.
          </note>
          <note>
            Jag vill hävda att fonderna, om man jämför med liknande fonder
            i andra länder, lägger ned stora resurser på miljö- och etikarbete.
            När fonderna bildades en gång för drygt tio år sedan och den nya
            lagstiftningen kom på plats, det vill säga att man skulle ta miljö-
            och etikmässiga hänsyn, skedde ett stort utvecklingsarbete i fonderna,
            bland annat den fond jag själv var verksam i. De svenska AP-fonderna
            blev också ett föredöme för många andra fonder runt om i världen.
          </note>
          <note>
            Jag delar inte beskrivningen att det är lite åtgärder som vidtas
            i AP-fonderna. De ska ta hänsyn till miljön och de ska ta hänsyn
            till etik. Detta görs också, men på olika sätt. Vissa fonder väljer
            att till exempel svartlista bolag, inte arbeta med dem alls. Andra
            fonder väljer att bibehålla innehaven i de här bolagen men i stället
            ägna sig åt dialog med bolagen och försöka få dem att förändra
            sig.
          </note>
          <note>
            Jag tycker att det är bra med pluralism i policyerna i AP-fonderna.
            Jag tror också att det är så att för olika bolag är olika strategier
            bäst om man vill påverka dessa. För vissa är det väldigt besvärande
            att till exempel vara högst upp i en tidningsrubrik och för andra
            tror jag att det är besvärande att det kommer en aktieägare till
            bolagsstämman som gör sin röst hörd och därmed ställer till oro
            för andra aktieägare.
          </note>
          <note>
            Jag tycker kort och gott att fonderna gör ett bra arbete. De
            har en svår uppgift, men de utför den på ett bra sätt och är ofta
            ett föredöme för andra i världen.
          </note>
          <note type="speaker">
            Anf. 100 ULLA ANDERSSON (V):
          </note>
          <note>
            Fru talman! Om det var små bolag som kanske inte hade så stor
            marknadsdominans och inte hade agerat under lång tid kunde jag
            förstå att man kunde föra en dialog. Men det här är faktiskt multinationella
            bolag med väldigt oligopolistiska strukturer, och de har stora
            marknader under sig. Jag tror inte att de påverkas så mycket av
            att en av deras placerare kritiserar deras agerande. Därför tycker
            jag också att det är märkligt att man fortsätter att äga aktier
            i till exempel Chevron, Exxon, BP och så vidare när det är så
            tydligt att de begår brott.
          </note>
          <note>
            Jag förstår inte heller, för statsrådet säger ju själv att det
            inte finns någon konflikt mellan hög avkastning och miljö och
            etik, varför vi ska äga aktier i de här bolagen som begår brott,
            grova miljöbrott och grova brott mot mänskliga rättigheter?
          </note>
          <note>
            Visst är det så att Sjunde AP-fonden har en svart lista, men
            det har inte de andra AP-fonderna. Det vet också statsrådet. Man
            använder Etikrådet som har en konsult på heltid som ska granska
            alla tusentals bolag som AP-fonderna har aktier i. Som jag sade
            tidigare säger deras vd att det blir en väldigt ytlig granskning.
            Man kan inte heller säga att det blir en oberoende granskning
            eftersom ingen får ta del av de olika underlagen, vilket vi har
            försökt.
          </note>
          <note>
            Jag har väldigt svårt att förstå det resonemang som statsrådet
            för. Om det nu inte finns någon konflikt mellan hög avkastning
            och miljö och etik borde det vara enklare att också ha riktlinjer
            för AP-fonderna som säger nej, ni ska inte investera i fossila
            bränslen. Det är inte vår framtid. Dessutom kommer det om 20 år
            kanske inte att finnas någon olja. Inte heller borde de investera
            i bolag som begår brott mot de mänskliga rättigheterna.
          </note>
          <note>
            Jag tycker att det vore en väldigt bra och tydlig markering från
            AP-fondernas sida, från den svenska regeringen och de andra partierna
            som har gjort upp om det här systemet att säga att man inte accepterar
            den här ordningen. AP-fonderna är tillsammans faktiskt en av världens
            största placerare och skulle därmed kunna ha en väldigt stor påverkan
            med sina markeringar om de också hade svarta listor, som till
            exempel Oljefonden i Norge faktiskt har.
          </note>
          <note>
            Jag hoppas att statsrådet kan tänka någon vända till och faktiskt
            fundera över det han själv säger, det vill säga att det inte finns
            någon konflikt. I praktiken är det tydligt att det gör det i AP-fonderna.
            En del av hela den här problematiken är ju att de gör många kortsiktiga
            placeringar och därmed också får in bolag i sina portföljer som
            de kanske inte hade avsett att få.
          </note>
          <note>
            Att AP-fonderna är en del i hela det här spekulationssamhället
            och hela den här finanskrisen är väl en annan diskussion. Jag
            tycker ändå att det visar på problematiken med hela systemet.
            Jag hoppas att statsrådet kan förklara för mig varför man inte
            kan ha riktlinjer när det ändå inte finns en konflikt mellan miljö,
            etik och hög avkastning.
          </note>
          <note type="speaker">
            Anf. 101 Statsrådet PETER NORMAN (M):
          </note>
          <note>
            Fru talman! Jag tror att jag och Ulla Andersson är överens om
            att det inte går att vederlägga att det finns någon konflikt mellan
            miljöhänsyn och hög avkastning. Poängen är ju att det är upp till
            fonderna själva att bestämma.
          </note>
          <note>
            Låt mig också berätta en liten historia från tiden när jag själv
            jobbade i en av AP-fonderna. Vi hade placeringar i den japanska
            banken Nomura. Jag tror att det var världens största bank vid
            det här tillfället. De skulle införa ett chefsutbildningsprojekt
            i Nomura i Tokyo där de inte ville att kvinnor skulle få ingå.
            Man ville bara ha män som chefer i koncernen. Det tyckte vi var
            orimligt. Vi tyckte att det stred mot alla diskrimineringskonventioner
            som fanns. Eftersom vi var ganska bekanta med den här banken,
            det var alltså världens största bank och Sjunde AP-fonden var
            en mycket liten placerare i det här sammanhanget, ringde vi Nomura
            och förklarade att så här kan vi inte ha det. Ändrar ni er inte
            väldigt snabbt kommer vi att sälja våra innehav i Nomura, och
            vi kommer att berätta det för hela världen också.
          </note>
          <note>
            Det som då hände var att några grånade japaner som inte kunde
            engelska flögs till Stockholm. Det var bankens koncernstyrelse.
            När de fick klart för sig vad som var i görningen åkte de hem
            och ändrade det hela så att kvinnorna var välkomna att bli chefer
            i den här banken.
          </note>
          <note>
            Det är en solskenshistoria, men den visar att även små tuvor
            kan stjälpa stora lass. Det går att diskutera med bolag av mycket
            stor dignitet därför att bolagen är beroende av sitt eget rykte
            och legitimitet. Det är viktigt för Chevron eller andra stora
            bolag om de kommer att få dåligt rykte eller bli uteslutna av
            något skäl. Jag tror att det går att påverka bolag ordentligt.
          </note>
          <note>
            Det gäller att ha någon typ av rättssäkerhet här. Den grund som
            AP-fonderna har i sitt arbete är mänskliga rättigheter. Den grunden
            är inte speciellt svår att komma på. Det svåra är sedan att bestämma
            vem som ska vara domare. Vem ska hålla i svärdet när man säger
            att det här bolaget bryter mot mänskliga rättigheter men det där
            bolaget bryter inte mot mänskliga rättigheter. AP-fonderna har,
            på lite olika sätt, hanterat detta genom att säga att det är FN-systemet
            eller organisationer med tät anknytning till FN-systemet som ska
            vara normsättande. De ska hålla i svärdet och säga att dessa bolag
            bryter mot mänskliga rättigheter.
          </note>
          <note>
            Detta sker i stor omfattning. Det är fråga om de 6 000 datorkörningarna.
            Det är ungefär 6 000 bolag som AP-fonderna kan arbeta i.
          </note>
          <note>
            Låt mig ytterligare problematisera frågan. Om vi tittar på listorna
            på de bolag som anses vara värst i branschen och listorna på de
            bolag som anses vara bäst i branschen vad gäller miljö och etik,
            är det inte ovanligt att samma bolag finns på bägge listorna.
            Det kan vara både det värsta och det bästa bolaget.
          </note>
          <note>
            Ett exempel på ett sådant bolag är Nike, skotillverkaren. Bolaget
            har å ena sidan haft problem med fackföreningar i vissa delar
            av världen, men bolaget har å andra sidan gjort ett fantastiskt
            miljöarbete. Olika organisationer bedömer bolagen på helt olika
            sätt.
          </note>
          <note>
            Därför är det viktigt med en rättssäker process. Om en AP-fond
            vilket jag tycker är bra går ut offentligt och säger att fonden
            inte investerar i bolaget på grund av det och det är det viktigt
            att ha på fötterna. Om man får en stämning mot sig från ett sådant
            stort bolag gäller det att veta vad man har gjort. Då är det en
            poäng att ha FN-systemet som en grund att stå på. Där tycker jag
            att AP-fonderna gör ett bra jobb.
          </note>
          <note type="speaker">
            Anf. 102 ULLA ANDERSSON (V):
          </note>
          <note>
            Fru talman! Jag önskar att Chevron brydde sig om huruvida bolaget
            hade ett dåligt rykte eller inte. Man begår inte miljöbrott under
            tre decennier, får 18 år av domar mot sig och stora miljardbelopp
            i böter. Då är det rätt tydligt att man är skyldig. Ändå konstaterar
            AP-fonderna att de tänker fortsätta att ha ett ägande. Den dialog
            som de har haft med bolaget är vilande. Det visar på någon form
            av fel i systemet.
          </note>
          <note>
            Det är märkligt att man ska hänvisa till FN-konventioner när
            regeringen säger att det borde vara högre krav än så som ska ställas
            på AP-fonderna i andra skrivelser. Det går inte riktigt ihop.
          </note>
          <note>
            Walmart är ett annat bolag som AP-fonderna har investeringar
            i. Det är tydligt att den koncernen absolut inte accepterar facklig
            organisering. Det har varit en stor debatt under ett antal decennier.
            Jag tror inte heller på så mycket dialog där.
          </note>
          <note>
            Det knepiga med Etikrådet är att det inte finns några tydliga
            riktlinjer för hur länge dialogen ska pågå. Varför ska det vara
            en dialog med Walmart eller med Chevron under flera år för att
            sedan låta den bli vilande? Det finns inga tydliga riktlinjer
            som visar på vilka bolag man ska föra dialog med, på vilket sätt
            eller hur lång tid. Allt är svävande utifrån Etikrådets egna bedömningar.
            Det är inte att uppbära allmänhetens förtroende. Det är inte heller
            att uppbära allmänhetens förtroende att ha investerat 10 miljarder
            i fossila bränslen och nästan ingenting i förnybar energi. Vi
            måste tänka om. Att dessutom ha investerat 16 miljarder i företag
            som begår brott mot mänskliga rättigheter är inte heller en bra
            signal om man vill uppbära allmänhetens förtroende.
          </note>
          <note>
            AP-fonderna har ett problem i det perspektivet. Det förtroendet
            förtjänar de tyvärr inte i dag.
          </note>
          <note type="speaker">
            Anf. 103 Statsrådet PETER NORMAN (M):
          </note>
          <note>
            Fru talman! Regeringen lägger stor vikt vid hållbarhetsfrågorna
            och välkomnar denna debatt. AP-fonderna investerar allas vårt
            pensionskapital, och förtroendet för deras verksamhet är naturligtvis
            essentiellt.
          </note>
          <note>
            Etikrådet, som arbetar med Första till Fjärde AP-fonderna, har
            börjat publicera rapport efter rapport. Det har till exempel publicerat
            sina ställningstaganden på enskilda problemområden, landminor,
            klusterbomber, kärnvapen och tobak. Det utkommer också med en
            årsredovisning. Dessutom svartlistar Sjunde AP-fonden bolag och
            gör listan offentlig. Transparensen ökar, och det är möjligt att
            den kan bli bättre.
          </note>
          <note>
            Det bästa är att AP-fonderna själva gör bedömningarna. Sedan
            utvärderar regeringen AP-fonderna en gång om året, och en skrivelse
            kommer till riksdagen. Det är naturligtvis utmärkt att debatten
            förs också med AP-fonderna.
          </note>
          <note>
            Låt mig återigen gå tillbaka till frågan om rättssäkerheten.
            Man hamnar lätt i problem om man till exempel säger att man inte
            vill investera i tobaksvaror, vapenvaror eller alkoholvaror som
            ofta är grunden för etiska placeringar eller för den delen i spel
            och dobbel. Då kommer man snabbt fram till att svenska staten
            har fingrarna långt ned i syltburkarna på alla dessa områden.
            Om vi ska vara konsekventa skulle svenska statsobligationer vara
            otänkbara av miljöskäl och etiska skäl. Man hamnar ofta i återvändsgränder
            om man använder sig av enkla schabloner.
          </note>
          <note>
            AP-fonderna har FN:s konvention om mänskliga rättigheter som
            bas. Där kan vi nog vara överens. Domaren är viktig. Ska det vara
            jag, regeringen, Expressen eller någon annan tyckare? Nej, det
            är rimligt att det är FN-systemet självt som är domare i frågorna.
            Det är så arbetet utförs just nu.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2011/12:89 om ägarstyrning i Nordea
          </note>
          <note type="speaker">
            Anf. 104 Statsrådet PETER NORMAN (M):
          </note>
          <note>
            Fru talman! Peter Persson har frågat mig dels vilka initiativ
            jag avser att ta för att få stöd för mina uppfattningar på Nordeas
            bolagsstämma, dels vilka uppfattningar jag vill verka för mer
            än att ifrågasätta bonusar och utdelningar.
          </note>
          <note>
            Ersättningar till ledande befattningshavare är viktiga förtroendefrågor.
            Det gäller både för staten som ägare och för näringslivet i övrigt,
            och finansiell stabilitet är en central samhällsfråga.
          </note>
          <note>
            Det är sant att regeringen gjorde sitt ställningstagande vad
            gäller rörliga ersättningar till ledande befattningshavare mycket
            nära inpå Nordeas årsstämma 2009. Regeringen valde att agera eftersom
            frågan var så angelägen. Frågan är fortfarande angelägen, och
            den har lyfts fram med såväl styrelsen för Nordea som med andra
            aktieägare och i den allmänna debatten sedan 2009, men Nordeas
            årsstämma har trots det valt att behålla de rörliga ersättningarna.
          </note>
          <note>
            Jag kommer givetvis att fortsätta driva ersättningsfrågorna både
            som aktieägare vid Nordeas bolagsstämma och som regeringsledamot.
          </note>
          <note>
            Jag vill därmed hävda att jag inte har en uppgiven syn på statens
            minoritetsägare, som Peter Persson säger, utan snarare att jag
            har en realistisk syn på det ansvar som vilar på mig i rollen
            som finansmarknadsminister, och då med ansvar för villkoren för
            samtliga aktörer på marknaden. Det är genom att utforma regelverk
            vad gäller både ersättningar och avseende bankernas kapitaltäckningsnivåer
            samt genom att fortsätta en nära dialog med samtliga berörda aktörer
            som regeringen kan påverka.
          </note>
          <note type="speaker">
            Anf. 105 PETER PERSSON (S):
          </note>
          <note>
            Fru talman! Tack, statsrådet Norman, för svaret på min interpellation!
            Den handlar om vilka initiativ man avser att ta vad gäller den
            upprördhet som finns om Nordeas skötsel.
          </note>
          <note>
            Min uppfattning är att den moderatledda regeringen ofta försöker
            prata samhällskritiskt, men det är sällan regeringen handlar samhällskritiskt.
            På en tidigare skriftlig fråga av mig om statens inflytande, direktiv
            och synpunkter till en bolagsstämma, säger Norman att man kom
            i gång något senfärdigt 2009. Det blev en opinion som gjorde att
            man agerade precis så.
          </note>
          <note>
            Norman använder ägarinstrumentet inte för att faktiskt påverka
            och driva på en utveckling utan för att gömma en opinion som vredgas
            över bland annat Nordeas skötsel. Jag behöver inte repetera allting
            kring bonusar, hyreslägenheter och annat.
          </note>
          <note>
            För att undersöka den här frågan lite närmare skulle det vara
            oerhört intressant att få veta några saker. Nordea svarade för
            att garantera riskkapitalbolaget Tritons lån för att köpa Carema,
            och därefter slussade man vinsten av affären till ett skatteparadis.
            Det var ett upplägg av Nordea, där staten har ett delägande, som
            sedan kritiseras häftigt av bland annat finansministern och även,
            vad jag förstår, finansmarknadsministern.
          </note>
          <note>
            Jag undrar: Hade statsrådet informationer kring det här låneupplägget
            när Nordea garanterade Triton lån för att köpa Carema? Hade han
            några sådana informationer eller indikationer? Anser han att Nordea
            agerat på ett önskvärt och rimligt sätt när man medverkat, som
            en delstatlig bank, till ett upplägg med räntesnurror och interndebiteringar
            som gör att åtskilliga resurser undanhålls det svenska samhället?
          </note>
          <note>
            Därefter är Borg ute och kritiserar, är indignerad och kallar
            till presskonferenser. Det här är ett mönster. Det händer saker,
            och då rusar regeringen ut och kritiserar. Men man använder sig
            inte av de instrument som finns för handen. Man pratar samhällskritiskt
            men låter vinstmaximering pågå även inom områden där man kunde
            låta sin samhällskritik verka i praktisk politik.
          </note>
          <note type="speaker">
            Anf. 106 JOHAN JOHANSSON (M):
          </note>
          <note>
            Fru talman! Peter Persson tar upp problematiken med statligt
            ägande. Här har vi det fallet att staten är delägare i en bank,
            och staten är samtidigt den som ska sätta reglerna.
          </note>
          <note>
            Om man går tillbaka till aktiebolagslagen står det så här: En
            styrelseledamot ska verka för bolagets bästa. Det är inte för
            en ägares bästa. Det här är en väldigt viktig distinktion. Det
            är alltså bolagets bästa som ska vara i fokus.
          </note>
          <note>
            Nu är staten en ägare med reducerad röststyrka, så vi har inte
            kraft att sätta in en styrelseledamot som ska vara en statlig
            representant. Däremot har vi ett aktivt valberedningsarbete där
            statens representant kan vara med om att få en bolagsstyrelse
            som jobbar för bolagets bästa.
          </note>
          <note>
            Statsrådet Peter Norman pekar i sitt svar på att statsrådet och
            regeringen kan göra mycket. Man kan driva frågor i opinion, till
            exempel i ersättningsfrågorna. Men man kan också utforma ett regelverk
            för hela banksektorn, och det är ett jätteviktigt arbete.
          </note>
          <note>
            Bolagsstämman är en viktig institution. Här ska naturligtvis
            staten skapa allianser med andra ägare. Men här kan det även uppstå
            ett dilemma: Ska man använda sina röster för att gynna sin investering
            och skydda skattebetalarnas tillgång? Eller ska man rösta utifrån
            sina värderingar? Detta är ett dilemma.
          </note>
          <note>
            Det är lätt att göra fel, eller man kan klandras oavsett vilken
            ställning man tar. Därför tror jag att det klokaste för staten
            är att avyttra innehav som till exempel Nordea och använda sin
            roll som regelsättare på den här marknaden i stället.
          </note>
          <note type="speaker">
            Anf. 107 FINN BENGTSSON (M):
          </note>
          <note>
            Fru talman! Låt mig först få instämma med föregående talare.
            Jag tror att det är ganska viktigt att i en sådan här interpellationsdebatt
            notera det som har förevarit, nämligen statsrådets skriftliga
            svar till interpellanten på en fråga. Där började statsrådet med
            att konstatera: När det gäller ägandestyrningen i Nordea anser
            jag att staten generellt sett inte ska äga banker. Det är något
            som jag varmt understryker, och som föregående talare nyss nämnde.
          </note>
          <note>
            Hur är det just med det statliga bolagsägandet och det dilemma
            som blir så tydligt i den här interpellationen? Hur ska regeringen
            förhålla sig tillsammans med riksdagen, med lagstiftningsmakten,
            i ett slags monopolställning för en viktig regelverksutformning
            och blanda korten? Ska man gynna sig som ägare eller gynna sig
            som bolag för dettas bästa? Detta nämndes mycket riktigt när det
            gäller aktiebolagslagen.
          </note>
          <note>
            För att motivera ett statligt bolagsägande är det en traditionell
            hållpunkt från de borgerliga partierna att det ska finnas ett
            särskilt samhällsintresse. Ett sådant föreligger inte när det
            gäller ett bankägande, kan jag tycka, utan det är ganska viktigt
            att separera ansvarsområdena där. En väl fungerande bankmarknad
            klarar alldeles utmärkt att hantera ett sådant ägande utan att
            samhällsintresset går förlorat, samtidigt som staten, regering
            och riksdag, kan renodla sin roll och ta ett ansvar för att detta
            sker på ett korrekt sätt enligt ett regelverk.
          </note>
          <note>
            Låt mig lägga till en sak till i den här diskussionen om statligt
            ägande när det berör ett, som jag bedömer det, inte samhällsviktigt
            intresse av att äga en bank. Det faktum att regeringen den 4 februari
            offentliggjorde att man slutfört försäljningen av 255 miljoner
            Nordeaaktier var någonting som man upprördes av, om jag förstår
            det rätt, från både socialdemokrater och vänsterpartihåll. Men
            de resurser som frigjordes, 19 miljarder kronor, gjorde att man
            kunde amortera på statsskulden. I ett sådant finansiellt läge
            som vi nu befinner oss i är det ytterligt tacksamt, att man alltså
            inte dras med större statsskulder än nödvändigt. Det är någonting
            som sätter nästan hela agendan för trovärdigheten för Sverige
            som land, vilken är bland de största i Europa, om inte den allra
            största i Europa för tillfället.
          </note>
          <note>
            Det finns motiv för att avyttra ett tveksamt ägande som blandar
            ihop rollerna och gör det just problematiskt. Man kan ändå påverka
            genom att viktiga politiska beslut gäller en verksamhet utan att
            man nödvändigtvis är inblandad som ägare i ett aktiebolag, och
            i detta fall en bank, och kan samtidigt se till att använda resurserna
            för att stärka de svenska statsfinanserna.
          </note>
          <note>
            Jag ser alltså två goda motiv för att göra just det som statsrådet
            har föreslagit när det gäller att ha en borgerlig inriktning på
            ägandeperspektivet på bankmarknaden.
          </note>
          <note type="speaker">
            Anf. 108 Statsrådet PETER NORMAN (M):
          </note>
          <note>
            Fru talman! Jag ska svara på de frågor som Peter Persson ställer
            till mig.
          </note>
          <note>
            Jag vill dock börja med att säga att Peter Persson påstod att
            det var på grund av den allmänna opinionen. Det var det inte.
            Det sade jag. Jag har också skrivit att det handlar om en angelägen
            fråga, inte kopplat till opinionen.
          </note>
          <note>
            Sedan kommer jag till frågorna.
          </note>
          <note>
            Nej, vi hade inte information om Tritonaffären.
          </note>
          <note>
            Den andra frågan var om det var ett lämpligt agerande. Nej, jag
            tycker att det var ett olämpligt agerande.
          </note>
          <note>
            Låt mig också säga att jag fortsättningsvis i min roll som ansvarig
            minister för finansmarknaden kommer att verka för en lägre risknivå
            i systemet, bland annat genom högre kapitalkrav för bankerna.
            Det är att sätta kunderna i centrum. Men jag ska också se till
            att konsumenterna i allmänhet på finansmarknaden kommer att få
            en starkare ställning.
          </note>
          <note>
            Det här symboliserar på något vis, som tidigare talare också
            har sagt, varför det är problematiskt för staten att vara ägare,
            framför allt i finanssektorn. Vi har allmänintresset som vårt
            rättesnöre. Vi ska ta ställning för konsumenterna, framför allt
            inom finanssektorn i och med att de ofta är i underläge där. Om
            man ska ta till vara konsumenternas intresse kan det handla om
            priser på produkter, höga bolån, upprörande bonusar och alltihop,
            och då tar man den ställningen och står inte på bankernas sida.
          </note>
          <note>
            Vi har tydligt deklarerat att vi vill gå ur Nordea. Vi är inte
            lämpliga ägare. Man blandar ihop sina roller och är både spelare
            och domare och Gud vet vad.
          </note>
          <note>
            Tittar man runt om i Sverige och även i övriga världen på krisen
            i slutet av 80-talet och 90-talets början ser man att det var
            den statliga banken Nordea som skötte sig mest illa. Titta i Spanien
            och Tyskland där är det de statliga bankerna som råkar illa ut.
            Det är inte så att statligt ägande av banker är någon garanti
            för god skötsel snarare tvärtom.
          </note>
          <note>
            Det är också viktigt att överdrivet risktagande inte belönas.
            Jag tänker oavsett vad Peter Persson tycker om det fortsätta att
            argumentera mot bonusar i finanssektorn. Jag tycker inte att det
            är bra. Jag tror att bonusar kan leda till ett kortsiktigt tänkande,
            och det är inte bra för banken på lång sikt och inte heller bra
            för branschen på lång sikt.
          </note>
          <note>
            Här tar vi ställning. Detta tänker vi fortsätta att säga även
            om vi råkar vara delägare i Nordea med i dag 13,5 procent.
          </note>
          <note>
            Jag förändrar inte beteendet på marknaden genom att använda 13
            procent av aktierna i en viss bank. Jag kan i bästa fall förändra
            beteendet genom att utforma effektiva regelverk som gäller samtliga
            aktörer och dessutom vilket vi också har gjort ge pengar till
            en ännu bättre och ännu mer effektiv tillsyn av de finansiella
            instituten och dem som har ett sådant uppdrag.
          </note>
          <note type="speaker">
            Anf. 109 PETER PERSSON (S):
          </note>
          <note>
            Fru talman! Jag tycker att finansmarknadsministern verkligen
            bekräftade det som var poängen med min interpellation, nämligen
            att regeringen bedriver plakatpolitik och försöker ställa sig
            där opinionen finns.
          </note>
          <note>
            År 2009, någon dag före bolagsstämman, vaknade regeringen och
            sade: Vi har synpunkter på bonusarna. Före det fanns det inte
            en synpunkt på de excesser som hade funnits i en bankverksamhet
            där också staten hade ett ägande.
          </note>
          <note>
            Den 16 november frågade Dagens Nyheter Peter Norman om just det
            upplägg som Nordea hade med riskkapitalbolaget Tritons lån för
            att köpa Carema, vilken uppfattning han hade om detta avancerade
            men än så länge lagliga skatteplanerande. Då sade Norman att han
            inte ville kommentera frågan. Det var den 16 november.
          </note>
          <note>
            Nu har det förflutit några dagar, opinionen växer, och det blir
            förflyttning i regeringen. Dra inte på er kritik! är frågeställningen.
          </note>
          <note>
            Det är ett mönster. Inom nästan alla politiska områden försöker
            man avväpna opinionen genom att skenbart ställa sig vid den. Men
            man använder inte instrumenten i övrigt.
          </note>
          <note>
            Det är märkligt när Norman argumenterar mot sig själv. Å ena
            sidan: Vi ska inte äga banker principiellt från statens sida.
            Å andra sidan: Vi äger bara 13 procent, så vi kan inte påverka
            på allvar.
          </note>
          <note>
            Men man kan inte äga båda dessa ståndpunkter. Man kan säga: Vi
            struntar i det. Vi ska inte ha något ägande. Det får bli som det
            blir, vilka bonusar, vinster och räntemarginaler det är. Det sköter
            marknaden rakt av.
          </note>
          <note>
            Det kan man säga och hävda. Men då kan man inte å andra sidan
            beklaga sig, om man frånhänder sig de instrument som finns.
          </note>
          <note>
            Jag kan tycka att det finns något märkligt i att denna verksamhet,
            som anses vara så samhällsviktig, från statens sida måste garanteras
            med insättargaranti och annat och att staten ska ta tillbaka den
            om det behövs, driva och restaurera den och sedan sälja tillbaka
            den, möjligen till tidigare ägare. Det är ett mycket vänligt sätt
            att bete sig mot någon som missköter sig. Det finns inga andra
            samhällsföreteelser och förhållanden i detta land som den moderatledda
            regeringen visar en sådan vänlighet.
          </note>
          <note>
            Jag tycker att Peter Norman måste utveckla: Vad är den egentliga
            ståndpunkten? Vad är problemet? Vill ni inte ha något inflytande
            alls, eller är det för lite att ha ett 13-procentigt inflytande?
            Då kan du rimligen också använda dig av ett annat instrument,
            nämligen era partivänner som faktiskt styr i Finland och förfogar
            över det instrumentet, med ett inflytande i banken.
          </note>
          <note>
            Om ni är upprörda, låt då upprördheten övergå i faktisk handling
            och inte bara försök till opinionsbildning!
          </note>
          <note type="speaker">
            Anf. 110 JOHAN JOHANSSON (M):
          </note>
          <note>
            Fru talman! Till skillnad från Peter Persson tyckte jag att statsrådet
            Peter Norman var ganska tydlig: Det är inte lämpligt att äga banken.
            Statens post bör sakta men säkert minskas och avvecklas helt.
            Man ska ha rollen som regelsättare och också ha ett konsumentperspektiv.
            Det tycker jag låter alldeles utmärkt.
          </note>
          <note>
            I debatten får man ibland höra att det statliga ägandet är av
            godo, eftersom vi får utdelningar, och utdelningarna är betydelsefulla,
            ibland kanske till och med större än kostnaderna för statsskuldsräntan.
          </note>
          <note>
            Jag tog mig friheten att jämföra Nordea som investering. Anta
            att vi hade köpte det i dag för fem år sedan! Då skulle kursutvecklingen
            ha varit minus 34,8 procent. Som tur är har vi fått goda utdelningar,
            i genomsnitt nästan 4 procent per år. Det gör att vi har fått
            21:17 kronor i utdelning under den tiden på en satsad hundralapp.
            Alltså gick vi back bara 7,38 procent.
          </note>
          <note>
            Alla investeringar är inte lönsamma. Jag tycker inte att man
            ska spekulera med skattebetalarnas pengar. Då är det enklare att
            amortera på statsskulden och på så sätt säkra välfärden.
          </note>
          <note type="speaker">
            Anf. 111 FINN BENGTSSON (M):
          </note>
          <note>
            Fru talman! Rättrogna socialister vill ha stort statligt ägande
            in i alla branscher. När det gäller bankväsendet har det i modern
            tid funnits förslag från bland annat Vänsterpartiet som jag själv
            har upplevt om att förstatliga bankerna.
          </note>
          <note>
            Reformerade socialister, till vilka interpellanten räknas som
            socialdemokrat, ser i stället att statligt ägande har fördelar
            men inte så att man nödvändigtvis ska förstatliga alla branscher.
            Men det leder just till den komplicerade sammanblandningen av
            roller.
          </note>
          <note>
            När nu statsrådet försöker vara tydlig om att renodla rollerna
            för att kunna utöva sitt regeringsansvar säger i stället interpellanten:
            Nej, vi ska in och äga, men då ska vi egentligen försvara bolagets
            bästa i första hand och inte ägarrollen.
          </note>
          <note>
            Som jag tolkar det utsätter i det här fallet interpellanten nuvarande
            finansmarknadsministern likaväl som om det skulle vara en finansmarknadsminister
            från hans eget parti för ett stort problem: Om man skulle gå in
            med ägarrollen och använda den politiska makten skulle man enligt
            bolagsordningen kunna uppfattas agera i strid med bolagets bästa,
            vilket också antyds i interpellationens slutord, där man menar
            att regeringen och Finansdepartementet har kommit i konflikt med
            andra storägare om hur man ska förhålla sig till just bolagets
            bästa.
          </note>
          <note>
            Då skulle man anmäla finansmarknadsministern till konstitutionsutskottet
            och ifrågasätta om han hade utövat en korrekt roll som ägare i
            förhållande till bolagsordningen, som säger att man ska argumentera
            för bolagets bästa, medan det är allmännyttans bästa vi har att
            företräda både inom regeringen och här i riksdagen.
          </note>
          <note>
            Förslag: Sälj ut Nordeaaktier!
          </note>
          <note type="speaker">
            Anf. 112 Statsrådet PETER NORMAN (M):
          </note>
          <note>
            Fru talman! Jag tyckte att jag var tydlig förut, men jag ska
            försöka vara ännu tydligare. Regeringen avser att minska sitt
            innehav i Nordea, i bästa fall utplåna det helt. Därmed är det
            ingen tvekan om regeringens hållning.
          </note>
          <note>
            Så länge man har ett innehav i Nordea ska man däremot agera,
            precis som interpellanten säger, med ansvar. Vad vi gjorde till
            exempel våren 2011 var att gå på bolagsstämman i Nordea och föreslå
            att det inte skulle vara bonusar till ledande befattningshavare
            och att det skulle vara ett utdelningsstopp. Detta gjordes efter
            att det tagits kontakter med andra ägargrupper. Vi hade statssekreteraren
            där som på ett tydligt sätt formulerade våra ståndpunkter, men
            det visade sig att andra aktieägare inte höll med. Vi blev nedröstade.
          </note>
          <note>
            Så arbetar man ansvarsfullt med en aktiepost. Man kan välja att
            inte göra någonting. Men så här gjorde vi. I Telia, där vi också
            har ett delägande, lyckades vi bättre. Där lyckades vi genom att
            gå upp på stämman få med oss andra aktieägare på våra förslag,
            men det lyckades inte i Nordea.
          </note>
          <note>
            Sedan är jag lite förvånad över Peter Perssons attityd till hur
            vi ska agera som politiker vad gäller finansmarknaderna. Låt oss
            ta två exempel!
          </note>
          <note>
            Swedbank inledde ett återköpsprogram i fråga om aktier för några
            månader sedan, mitt under brinnande europeisk bankkris. Jag tyckte
            att det var omdömeslöst. Både jag och finansministern kritiserade
            detta hårt i medier. Är detta fel? Skulle vi inte säga någonting?
            Vad är vår uppgift som politiker att göra?
          </note>
          <note>
            Ska vi inte säga någonting om Nordea har hutlösa bonusar? Jo,
            självklart ska vi säga, om vi nu tycker så, att detta är fel.
            Detta har vi sagt, och detta kommer vi att fortsätta att göra.
            Det ingår väl ändå i politikerns uppgift att föra dialog, uttrycka
            sina värderingar och att tycka att saker ibland är bra och ibland
            är dåliga.
          </note>
          <note>
            Lönsamhetsmålet på Nordea är 15 procents avkastning på eget kapital.
            Detta är orealistiskt. Det säger jag både som finansmarknadsminister
            och som ägare i banken. Detta kommer de inte att uppnå. Detta
            kan leda till ett flockbeteende som leder till att vi får helt
            felaktiga investeringar. Anta att någon kommer till Nordea och
            säger så här: Jag vill öppna ett kontor i Sundbyberg. Det kommer
            att ge 14 procents avkastning. Då ska alltså Nordea säga nej till
            detta, i och med att 15 procent är målet.
          </note>
          <note>
            Det är orimligt att vi som politiker ska stå på läktaren och
            inte kommentera saker som händer som upprör oss. Därför är det
            viktigt, tycker jag, att både jag och andra säger till när vi
            tycker att ett återköpsprogram är orimligt, när höga bonusar är
            vansinniga och när höga avkastningskrav är orealistiska.
          </note>
          <note type="speaker">
            Anf. 113 PETER PERSSON (S):
          </note>
          <note>
            Fru talman! Det är alldeles utmärkt om finansmarknadsministern
            ryter till mot banker som handlar ohemult. Men det är bättre om
            han använder instrument som delägandet i en bank där många upprörts
            över bonusar och excesser i andra sammanhang jag har nämnt.
          </note>
          <note>
            Det riktigt intressanta med Normans hållning, som jag sagt var
            svajig och anpassad till opinion, är ett svar den 16 november
            detta år, för några dagar sedan, på en fråga från Gustav Fridolin
            som har rubriken Ersättningar inom Nordea .
          </note>
          <note>
            Efter problem med lönebildningar, bonus och annat svarar Norman
            så här:
          </note>
          <note>
            Men det problem Gustav Fridolin pekar på är dock inte en fråga
            som bara berör Nordea, och det är inte som aktieägare i Nordea
            vi löser det. Statens uppgifter på finansmarknaden är att utforma
            effektiva regelverk som omfattar samtliga aktörer etcetera.
          </note>
          <note>
            Här är svart på vitt. Norman vill inte agera mot det han kritiserar,
            utan han låter bonusarna fortgå. Om det skulle vara så att du
            har en annan uppfattning än att man ska stå med plakat utanför
            bolagsstämman undrar jag: Är du beredd att verka för att svenska
            staten ska få en styrelserepresentant i Nordea?
          </note>
          <note type="speaker">
            Anf. 114 Statsrådet PETER NORMAN (M):
          </note>
          <note>
            Fru talman! Det är en mycket märklig diskussion. Jag sade just
            att vi använde vår ägarmakt för att på stämman rösta nej till
            bonusar och för att på stämman säga nej till utdelning till aktieägare.
            Peter Persson påstår att vi inte har använt vårt medel som aktieägare.
            Det är obegripligt.
          </note>
          <note>
            Detta är aktieägarens privilegium, att på bolagsstämman använda
            sin makt som aktieägare och ge förslag. Enligt aktiebolagslagen
            är det dessutom inte så att en aktieägare har en egen representant
            i styrelsen. Alla styrelseledamöter ska verka för alla aktieägare
            i ett företag. Vi arbetar aktivt i en valberedning för att få
            bra styrelseledamöter i Nordeas styrelse, men även här har vi
            ett begränsat inflytande på grund av vår ringa aktiepost som vi
            dessutom vill minska ytterligare.
          </note>
          <note>
            Slutsatsen är i alla fall att vi använder vår aktieportfölj i
            Nordea så gott vi kan för att driva banken dit vi vill. Detta
            gör man på bolagsstämman vad gäller enskilda beslut. Detta har
            gjorts vid ett flertal tillfällen. Statssekreterare Erik Thedéen
            var uppe explicit två gånger, om inte fler, på stämman i våras
            och föreslog såväl bonusstopp som slopad utdelning till ägare.
          </note>
          <note>
            Detta är precis det man kan göra genom att ha en aktieportfölj.
            Jag förstår inte riktigt den frågeställning som vi just nu håller
            på med.
          </note>
          <note>
            I övrigt är det stötande med för stora löneskillnader över huvud
            taget. Vi kommer att arbeta för att de ska minska. Här är finansmarknaden
            inget föredöme.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2011/12:95 om storleken på bankernas
            investmentbankverksamhet
          </note>
          <note type="speaker">
            Anf. 115 Statsrådet PETER NORMAN (M):
          </note>
          <note>
            Fru talman! Ulla Andersson har frågat mig om det har gjorts någon
            analys av storleken på de olika delarna i de svenska bankernas
            balansräkningar.
          </note>
          <note>
            Ulla Andersson hänvisar till UK Independent Commission on Banking,
            ICB, i sin interpellation. ICB är en brittisk bankutredning som
            i sin slutrapport föreslår att Storbritannien ska lagstifta om
            en separering av detaljist- och investmentbankverksamheten i brittiska
            banker.
          </note>
          <note>
            Motivet för en separering är att bankernas kärnverksamhet, bland
            annat in- och utlåning till hushåll och små och medelstora företag,
            kommer att skyddas och att riskerna för skattebetalarna minskar.
            I händelse av att en bank får problem bedöms separeringen bidra
            till att det blir lättare att hantera en bank i kris och att kostnaden
            för skattebetalarna blir lägre.
          </note>
          <note>
            Utredningen bedömer att mellan 18 och 36 procent av de brittiska
            bankernas totala balansräkning är kärnverksamhet och kommer att
            hamna i den del som är skyddad.
          </note>
          <note>
            Jag har tidigare i riksdagen anfört att en uppdelning av bankernas
            verksamhet, enligt den brittiska modellen, i grunden är en bra
            idé. Det finns dock flera svårigheter. Enligt min uppfattning
            är det väldigt svårt att göra en uppdelning mellan vad som är
            stabil verksamhet respektive vad som är en instabil verksamhet.
            Det kan även variera över tiden. Tidigare erfarenheter, både från
            den svenska 1990-talskrisen och från krisen som utbröt 2008, visar
            till exempel att detaljistverksamheten i svenska banker inte alltid
            är riskfri.
          </note>
          <note>
            När det gäller hur stor del av svenska banker som utgörs av investmentbankverksamhet
            finns det inga sådana beräkningar.
          </note>
          <note>
            Uppdelningen enligt det brittiska förslaget innebär att detaljist-
            och investmentbankverksamhet trots allt sker inom samma bank.
            Den modell som ICB förordar är otestad i praktiken, och det är
            oklart om den kommer att uppnå sitt syfte i händelse av en kris.
            Det finns en risk att en bank som får problem inte kommer att
            kunna låta en del av banken gå i konkurs. Det är vidare oklart
            om det går att belägga olika delar av samma bank med olika kapitaltäckningskrav.
          </note>
          <note>
            Riskerna i den svenska banksektorn är i första hand förknippade
            med dess storlek i förhållande till bnp; det är ingen enskild
            del av bankernas verksamhet som helt dominerar riskbilden. Risken
            med att banksektorn är stor kan hanteras på olika sätt, framför
            allt genom högre kapitaltäckning. Högre kapitaltäckning syftar
            dels till att minska risken för en bankkris, dels till att kostnaderna
            om det ändå sker ska bli lägre för skattebetalarna genom att bankerna
            själva har en större buffert. Den lösningen är enklare till sin
            konstruktion än den brittiska men kommer att fungera väl i händelse
            av kris eftersom den kan hantera problem i bankerna oavsett vilken
            del av verksamheten som drabbas.
          </note>
          <note type="speaker">
            Anf. 116 ULLA ANDERSSON (V):
          </note>
          <note>
            Fru talman! Jag tackar statsrådet Norman för svaret. Precis som
            statsrådet vet är de indirekta och direkta statliga garantierna
            den bärande bjälken i hela den incitamentsstruktur som drivit
            fram de olika finanskriserna. Det är självklart att det påverkar
            bankägarnas och ledningarnas beteende om de vet att de själva
            kan kamma hem vinsterna medan skattebetalarna får stå för förlusterna.
            Det är just detta vi behöver komma åt.
          </note>
          <note>
            Att då som statsrådet gör hänvisa till högre kapitaltäckningskrav
            förändrar inte denna struktur utan säger bara att bankerna behöver
            något mer kapital för att kunna låna ut samma volym. Det är självklart
            nödvändigt och bra. Problemet är dock att kapitaltäckningskraven
            är i förhållande till riskviktade tillgångar, vilket är en risk
            i sig, men framför allt att det inte förändrar den grundläggande
            incitamentsstrukturen.
          </note>
          <note>
            Det gör inte heller den fond som statsrådet hänvisar till. Den
            finansieras dessutom till största delen av skattebetalarna och
            är för liten i förhållande till förlusterna som kan uppstå. Fullt
            utbyggd motsvarar den 2 ½ procent av bnp, vilket är mindre än
            de förluster man gjorde i början av 90-talet då bankerna gick
            omkull. Sedan dess har finanssektorn växt sig betydligt mycket
            större.
          </note>
          <note>
            I dag omsluter svensk finanssektor 4 ½ gång vår bnp. Vi har den
            tredje största banksektorn i Europa. Bankerna växer genom att
            skattebetalarna och medborgarna garanterar deras verksamhet. På
            så vis lånar de billigare, blir mindre granskade och får dessutom
            lättare att leva upp till kapitaltäckningskraven, vilket statsrådet
            är medveten om.
          </note>
          <note>
            Den svenska banksektorn består till allra största delen av ren
            och skär spekulation. I Storbritannien har man försökt räkna ut
            hur stor andel av landets banksektor som utgörs av så kallad traditionell
            verksamhet, det vill säga in- och utlåning till hushåll och små
            och medelstora företag. En till två sjättedelar visade sig vara
            traditionell verksamhet medan fyra till fem sjättedelar visade
            sig vara spekulation, så kallad investmentverksamhet på bankspråk.
          </note>
          <note>
            Om dessa siffror skulle överföras på Sverige vilket man inte
            kan rakt av, men det ger en indikation på hur stora volymer det
            handlar om rör det sig om 10 000 miljarder till 13 000 miljarder
            kronor som bankerna spekulerar för. Det är pengar som staten har
            subventionerat.
          </note>
          <note>
            Vi vet dock inte hur det ser ut. Därför har jag frågat statsrådet
            om han vill ta reda på det, men det svarar han inte riktigt på.
          </note>
          <note>
            Statsrådet vet att vi vill dela på bankerna. Jag förstår att
            det kan vara problematiskt, men tittar man på hur det ser ut i
            dag har vi stora problem. Genom att vi har det system vi har får
            vi en ohållbart stor finanssektor. Oavsett hur strikt reglerad
            den är utgör den ett stort hot mot den ekonomiska stabiliteten.
            Det känns rätt ruttet att staten subventionerar bankernas spekulation.
          </note>
          <note>
            Denna lagstiftning har funnits tidigare, bland annat i USA fram
            till 1999. I Sverige har vi också haft den. Att dela på bankerna
            kan medföra vissa gränsdragningsproblem, men fördelarna överväger
            så pass mycket att man måste göra ett försök. Visar det sig att
            man hamnar på fel sida av linjen får man i så fall successivt
            ändra på regelverket och lagstiftningen.
          </note>
          <note>
            Det system vi har i dag är totalt ohållbart, och det försöker
            jag komma åt på olika sätt. Bland annat är det viktigt att synliggöra
            den spekulation som pågår och vilka volymer det handlar om.
          </note>
          <note type="speaker">
            Anf. 117 Statsrådet PETER NORMAN (M):
          </note>
          <note>
            Fru talman! Jag tackar Ulla Andersson för interpellationen. Jag
            håller delvis med henne om att de statliga garantierna kan ge
            felaktiga incitament till banksektorn. Vi har försökt att ta tillbaka
            pengar från banksektorn som en betalning för garantierna. Ett
            sådant försök är avgiften till stabilitetsfonden. Ett annat är
            de övervinster som Riksbanken gjorde på sina lån som kommer skattebetalarna
            till del. Huruvida detta uppgår till värdet på garantin kan man
            diskutera. Det är i alla fall vårt medel för att neutralisera
            denna effekt.
          </note>
          <note>
            I de banker som har råkat riktigt illa ut och övertagits eller
            lagts ned de senaste åren, Carnegie och HQ Bank, fick aktieägarna
            se sitt värde gå ned till noll. Det är precis som det ska i en
            marknadsekonomi. Har man ett bolag som missköts så att det går
            på näsan ska man själv stå för förlusten. Så skedde i såväl Carnegie
            som HQ Bank.
          </note>
          <note>
            Vi har inte som mål att rädda aktieägarna tvärtom, höll jag på
            att säga. Det är institutionerna som är viktiga. Aktieägarna måste
            förstå att om man driver institutionen så långt att den hamnar
            i stora problem kommer deras värden att utraderas. Detta är ändå
            en återhållande effekt på bankägarnas agerande i dessa institut.
          </note>
          <note>
            Precis som Ulla Andersson säger är det svårt att avgöra vad som
            är en retail bank eller en investment bank, det vill säga vad
            som är kundaffärer och bankaffärer. Jag brukar ta ett exempel:
            När en kund köper en aktiepost i en bank har inte banken aktieposten
            i garderoben, utan banken måste skaffa sig den någon annanstans.
            I första ledet blir det en kundaffär; kunden köper aktier. När
            banken ska börja köpa in dessa aktier för att neutralisera sin
            position kanske den inte hittar dem utan köper en snarlik aktie.
            Då börjar ett spel. Är det då en kundaffär eller en bankaffär?
            Det kan vara svårt att göra denna åtskillnad.
          </note>
          <note>
            Har man olika funktioner i en bank, så kallad investment bank-verksamhet
            och retail bank-verksamhet, är det rimligt att tro att man får
            en riskspridning i banken. Skulle man separera ut och bara hålla
            på med en typ av enhet kan banken bli mer skakig och ta mer risker,
            för det är inte helt riskfritt att hålla på med kundverksamhet
            heller.
          </note>
          <note>
            Olika länder har prövat den här formen. Precis som Ulla Andersson
            sade prövade man det i USA, men sedan tror jag att marknaden sprang
            ifrån lagstiftningen. Det gick inte att upprätthålla detta. De
            allra flesta länder i EU och även länder utanför EU har valt en
            annan metod att komma till rätta med bankernas problem med för
            lite skyddsvallar, och det är kapitaltäckning. Det är den väg
            som vi bör gå även här.
          </note>
          <note>
            Jag delar Ulla Anderssons analys att i och med att banksektorn
            är så stor i Sverige är det rimligt att vi ska ha högre kapitaltäckningskrav
            än andra länder, till exempel ett genomsnittligt land i Europa.
            Annars får svenska skattebetalare betala en högre riskpremie än
            andra europeiska skattebetalare.
          </note>
          <note type="speaker">
            Anf. 118 ULLA ANDERSSON (V):
          </note>
          <note>
            Fru talman! Låt oss konstatera att stabilitetsfonden som till
            52 procent betalas av skattebetalarna inte kommer att förändra
            bankernas beteende. Det kommer inte heller kapitaltäckningskraven
            att göra även om man höjer dem. Det ger en större säkerhet, men
            det ändrar inte bankernas grundläggande beteende. Det vi behöver
            komma åt är den oansvariga spekulationen som drivs på av att man
            vet att någon annan står för förlusterna.
          </note>
          <note>
            Finansinspektionen sade i en utfrågning att garantierna innebär
            ungefär 2530 miljarder kronor i förtjänst för bankerna i Sverige.
            Brittiska centralbanken har kommit fram till att de indirekta
            och direkta statliga garantierna för banksektorn motsvarar hela
            vinsten 2007, det vill säga 50 miljarder pund. Det visar vilken
            enorm betydelse de indirekta och direkta statliga stöden har.
          </note>
          <note>
            Vi är överens om att ägarna ska stå för förlusterna, men vi är
            inte överens om hur det ska gå till.
          </note>
          <note>
            Även om jag, precis som Peter Norman, vill höja kapitaltäckningskraven
            kraftigt och tycker att de skulle uppgå till 20 procent för att
            vi ska stå stabilare kommer det inte att ändra det grundläggande
            problemet som jag menar att vi måste komma åt. Peter Norman har
            inte svarat på min fråga om han avser att räkna på hur stor del
            av svensk banksektor som är traditionell verksamhet och hur stor
            del som är annan mer spekulativ verksamhet. Om det är sådana enorma
            belopp som 10 000 miljarder till 13 000 miljarder visar det vilken
            enorm risk det är. Att staten subventionerar spekulationen känns
            illa.
          </note>
          <note>
            Det kan vara svårt att sätta upp ett regelverk eller skapa en
            lagstiftning som är hållbar över tid, men det vi har nu är absolut
            inte hållbart över tid. Det är faktiskt den här finanskrisen som
            har drivit fram hela EMU-krisen. Vi lever i ett otryggt och ofritt
            samhälle när vi har en finanssektor som beter sig på det här viset.
            Det kommer den att fortsätta med så länge man vet att man har
            skattebetalarna bakom ryggen.
          </note>
          <note type="speaker">
            Anf. 119 Statsrådet PETER NORMAN (M):
          </note>
          <note>
            Fru talman! Om jag inte svarade på frågan ber jag om ursäkt.
            Jag försöker göra det nu.
          </note>
          <note>
            Vi har för närvarande inga planer på att göra en sådan uppdelning.
            Argumentet för det är att EU och därtill hörande länder samt USA
            och andra har valt en annan väg för att komma till rätta med de
            här problemen, nämligen kapitaltäckning. Mitt argument är att
            jag tror att bankerna blir mer sårbara om man gör en sådan uppdelning.
            Man får fler ägg i samma korg. Därför tycker jag inte att det
            är en bra idé, förutom de praktiska problem som står för dörren.
          </note>
          <note>
            I dag är det en stor statlig andel i Stabilitetsfonden. Den har
            vi för att fonden skulle vara kraftig och fungera från dag ett.
            Hade vi inte valt att ha statliga pengar i fonden hade den byggts
            upp långsamt under lång tid. Det var viktigt att från dag ett
            ha ett kapital som man kunde använda sig av. Den statliga delen
            i Stabilitetsfonden ska avvecklas när bankerna kommer in med sina
            avgifter. Det är en temporär åtgärd som ska tillbaka till skattebetalarna.
          </note>
          <note>
            Jag tror att kapitaltäckning är ett effektivt medel för beteendet
            i banksektorn. Ju mer man kan förlora själv av insatta pengar
            desto mer tror jag att man anstränger sig för att göra bra affärer.
            Jag delar därför inte uppfattningen att kapitaltäckningen inte
            kan påverka beteendet. Men det räcker inte med kapitaltäckning.
          </note>
          <note>
            Ulla Andersson säger att någon annan får stå för förlusterna.
            Så är det inte. I Carnegie och HQ-bank de två senaste exemplen
            stod aktieägarna för förlusterna. De fick sitt kapital utraderat.
            Aktieägarna gick inte skadeslösa därifrån. De fick tvärtom sina
            tillgångar nedskrivna till noll. Jag tycker att det är bra. Det
            är precis så det ska gå till. Om man inte sköter sig ska man heller
            inte få några pengar. Därför tror jag att krishanteringsmekanismen
            är det kanske mest beteendeskapande, och där ska vi lägga mycket
            krut. Vi måste hitta en kristhanteringsmekanism även för större
            banker som innebär att aktieägarna får sitt kapital utraderat
            och att de inte går på en räkmacka genom livet som man har gjort
            i övriga Europa. I övriga Europa har man haft fruktansvärt dålig
            bankkrishantering som innebär att bankägarna på många ställen
            har gått ganska skadeslösa ur det hela trots att de har gjort
            fruktansvärda affärer. Jag tycker att Sverige är ett föredöme.
            I Bryssel försöker vi få gehör för hur vår krishantering går till.
            Jag har varit där och pratat med både kommissionärer och andra
            om hur det gick till när vi tog över Carnegie. Jag var ordförande
            under den processen då staten ägde banken.
          </note>
          <note>
            EMU-krisen är inte riktigt vad interpellationen handlar om. Jag
            hävdar dock att dagens EMU-kris i huvudsak handlar om att länder
            har misskött sig. Det är regeringar, stater och parlament som
            har klätt sig i utgifter som man inte har täckning för i intäkterna.
            Det är grunden för EMU-krisen, inte att bankerna har gjort dåliga
            affärer.
          </note>
          <note type="speaker">
            Anf. 120 ULLA ANDERSSON (V):
          </note>
          <note>
            Fru talman! Det stora flertalet länder som har problem nu hade
            inte problem före finanskrisen. Man gick in och räddade banker.
          </note>
          <note>
            Vänsterpartiet var tidigt ute med högre kapitaltäckningskrav.
            Där är vi helt överens. Jag tycker inte att den här diskussionen
            behöver handla om det. Du tycker att det är lösningen. Jag menar
            att det inte är den grundläggande lösningen på incitamentsstrukturen.
          </note>
          <note>
            Du säger också att aktieägarna får betala, och du gav några exempel.
            Visst är det så, men det är de systemviktiga bankerna vi behöver
            komma åt. Det är de som vet att de har garantier och det är de
            som tjänar mycket på de indirekta statliga stöden. Därför är det
            dem vi måste rikta in oss på. De behöver ju aldrig stå för förlusterna,
            eller hur. Det stora problemet i dag är att vi snart inte har
            råd att rädda dem om de går omkull. Det är det vi måste angripa,
            menar jag.
          </note>
          <note>
            Det är svårt att gå igenom balansräkningen för en så stor bank.
            Anders Borg sade att det skulle ta 4050 dagar. Det visar vilket
            komplicerat handelssystem de använder. Det var så England fick
            göra. Man fick rädda sådant som inte var systemviktigt, utan också
            olika former av spekulation. Man tillsatte utredningen för att
            visa hur bankernas affärer kryper in i varandra. Om man delade
            upp bankerna i olika verksamheter skulle de bli mer genomskinliga
            och det skulle betydligt minska riskerna i hela systemet, menar
            jag. Då skulle man ju se vad de höll på med i systemviktig verksamhet,
            det vill säga in- och utlåning. Det finns också en reell bas i
            den utlåning man har. Det kan man inte säga att det gör i en stor
            del av den spekulativa verksamheten.
          </note>
          <note>
            Det är bra att vi är överens om kapitaltäckningskraven. Jag hoppas
            att vi ska komma närmare varandra också i den andra frågan.
          </note>
          <note type="speaker">
            Anf. 121 Statsrådet PETER NORMAN (M):
          </note>
          <note>
            Fru talman! Jag vill säga några ord till om Carnegie. Carnegie
            betraktades som en systemviktig bank och fick därför inte gå i
            konkurs eller avvecklas. Den drevs vidare av staten och såldes
            sedan till nya privata aktörer med en vinst för skattebetalarna.
            Det är exempel på en systemviktig bank som gick på näsan och där
            aktieägarna fick betala hela kalaset själva. Det är precis så
            vi måste göra, även om det gäller större banker än Carnegie.
          </note>
          <note>
            Nu har vi en finanskriskommission som arbetar med detta. De ska
            lämna sitt betänkande nästa höst. Låt oss se vad den kommer fram
            till. Jag tror att krishantering av banker är den bästa beteendeprocess
            vi kan ha. Om bankägarna på allvar förstår att de riskerar sitt
            eget kapital om de låter banken gå omkull får vi en beteendeförändring.
          </note>
          <note>
            Jag vill också kommentera frågan om att dela upp banker. På Irland
            var det stora problemet att fastighetspriserna gick ned kraftigt
            under finanskrisen. Det blev stora kreditförluster på lånen i
            bankerna. Det var den del av banken som skulle uppfattas som säker.
            Frågan är komplex. Jag vidhåller att om banker har flera olika
            typer av verksamhet har man äggen i flera korgar. Jag är övertygad
            om att kapitaltäckning är vårt främsta sätt att komma till rätta
            med beteenden, kombinerat med ett krishanteringssystem.
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 november
          </note>
          <note>
            Krister Örnfjäder
          </note>
          <note>
            den 21 november
          </note>
          <note>
            Sara Karlsson
          </note>
          <note>
            den 22 november
          </note>
          <note>
            Ibrahim Baylan
          </note>
          <note>
            Berit Högman
          </note>
          <note>
            Berit Högman
          </note>
          <note>
            Berit Högman
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 29 november.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 november
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Maryam Yazdanfar
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            den 21 november
          </note>
          <note>
            Lars Mejern Larsson
          </note>
          <note>
            Lars Mejern Larsson
          </note>
          <note>
            Lars Mejern Larsson
          </note>
          <note>
            Eva-Lena Jansson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Jens Holm
          </note>
          <note>
            Carina Hägg
          </note>
          <note>
            Allan Widman
          </note>
          <note>
            den 22 november
          </note>
          <note>
            Roger Haddad
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 29 november.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 november
          </note>
          <note>
            Jan Ertsborn
          </note>
          <note>
            den 22 november
          </note>
          <note>
            Bodil Ceballos
          </note>
          <note>
            Åsa Romson
          </note>
          <note>
            Gunilla Svantorp
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 29 november.
          </note>
          <note>
            24 § Kammaren åtskildes kl. 21.08.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
