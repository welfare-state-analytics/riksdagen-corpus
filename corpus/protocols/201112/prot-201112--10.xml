<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--10</head>
          <docDate when="2011-09-29">2011-09-29</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:10
          </note>
          <note>
            Torsdagen den 29 september
          </note>
          <note>
            Kl. 12:00 - 14:43
          </note>
          <note>
            1 § Justering av protokoll
          </note>
          <note>
            Justerades protokollet för den 23 september.
          </note>
          <note>
            2 § Avsägelser
          </note>
          <note>
            Andre vice talmannen meddelade
          </note>
          <note>
            att Jessika Vilhelmsson (M) avsagt sig uppdraget som ledamot
            i skatteutskottet från och med den 30 september,
          </note>
          <note>
            att Maria Abrahamsson (M) avsagt sig uppdraget som ledamot i
            civilutskottet från och med den 30 september och
          </note>
          <note>
            att Peter Eriksson (MP) avsagt sig uppdraget som suppleant i
            Utrikesnämnden från och med den 30 september.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval
          </note>
          <note>
            Andre vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Maria Abrahamsson
            som ledamot i skatteutskottet och Jessika Vilhelmsson som ledamot
            i civilutskottet samt
          </note>
          <note>
            att Miljöpartiets riksdagsgrupp på grund av uppkomna vakanser
            anmält Mehmet Kaplan som ledamot i valberedningen och Åsa Romson
            som suppleant i Utrikesnämnden.
          </note>
          <note>
            Andre vice talmannen förklarade vald till
          </note>
          <note>
            ledamot i valberedningen
          </note>
          <note>
            Andre vice talmannen förklarade valda från och med den 30 september
            till
          </note>
          <note>
            ledamot i skatteutskottet
          </note>
          <note>
            ledamot i civilutskottet
          </note>
          <note>
            suppleant i Utrikesnämnden
          </note>
          <note>
            4 § Anmälan om inkommet protokollsutdrag från utskott
          </note>
          <note>
            Andre vice talmannen anmälde att ett utdrag ur prot. 2011/12:1
            för torsdagen den 22 september i ärende om subsidiaritetsprövning
            av EU-förslag inkommit från arbetsmarknadsutskottet.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Svar på interpellation 2011/12:7 om barns försäkringsskydd
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <u>
            <seg>
              Herr talman! Veronica Palm har frågat mig vilka åtgärder jag
              avser att vidta så att alla barn ska ha möjlighet att få en försäkring
              med goda villkor.
            </seg>
          </u>
          <u>
            <seg>
              Försäkringsavtalslagen trädde i kraft den 1 januari 2006. Som
              Veronica Palm påpekar konstaterades det vid utarbetandet av lagen
              att en utgångspunkt måste vara att alla ska ha möjlighet att få
              ett försäkringsskydd på goda villkor. Inte minst för barn som
              har ett handikapp kan detta vara särskilt tydligt. Ett försäkringsbolag
              får därför inte vägra någon att teckna en personförsäkring som
              bolaget normalt tillhandahåller om det inte finns särskilda skäl
              för vägran.
            </seg>
          </u>
          <u>
            <seg>
              Så sent som den 1 juli i år trädde det i kraft nya regler som
              handlar om vilka möjligheter försäkringsbolag har att ta del av
              sjukvårdsjournaler. De nya reglerna var en följd av regeringens
              proposition Ett förstärkt integritetsskydd i försäkringssammanhang
              (prop. 2009/10:241). Reglerna innebär att ett försäkringsbolag
              får begära samtycke till att inhämta hälsouppgifter endast om
              det är nödvändigt för att pröva försäkringsansökan. Det stod i
              samband med lagstiftningsarbetet klart att det hos många finns
              en oro för att försäkringsbolag övertolkar eller misstolkar information
              i journaler. Detta kan leda till att försäkringstagare obefogat
              får sämre villkor eller helt nekas försäkring. De nya reglerna
              minskar risken för att försäkringsbolag felaktigt nekar någon
              en försäkring. Det finns naturligtvis fortfarande behov av att
              granska hur försäkringsbolagen använder hälsouppgifter i sina
              riskbedömningar. Regeringen lyfte i propositionen särskilt fram
              behovet av att uppmärksamma de förhållanden som råder för barnförsäkringar
              i en kommande uppföljning av försäkringsbolagens skyldighet att
              meddela försäkringar.
            </seg>
          </u>
          <u>
            <seg>
              Det kan diskuteras när det är mest lämpligt att påbörja en sådan
              uppföljning. En utgångspunkt måste rimligen vara att tillämpningen
              av lagstiftningen har hunnit sätta sig och att det finns ett underlag
              att granska. Man måste även överväga om inte de lagändringar som
              trädde i kraft den 1 juli i år bör ges en viss tid att få genomslag
              innan en uppföljning påbörjas.
            </seg>
          </u>
          <u>
            <seg>
              Jag anser att frågan om barns försäkringsskydd är mycket viktig.
              Jag avser därför att ta initiativ till en uppföljning av försäkringsbolagens
              skyldighet att meddela försäkringar under mandatperioden.
            </seg>
          </u>
          <note>
            Då Veronica Palm, som framställt interpellationen, anmält att
            hon var förhindrad att närvara vid sammanträdet förklarade andre
            vice talmannen överläggningen avslutad.
          </note>
          <note>
            7 § Svar på interpellation 2011/12:17 om storsatsning på nya
            poliser som används för civila jobb
          </note>
          <note type="speaker">
            Anf. 2 Justitieminister BEATRICE ASK (M):
          </note>
          <u>
            <seg>
              Herr talman! Björn Söder har frågat mig vilka exakta åtgärder
              jag vidtar för att de ökade anslagen används på ett ändamålsenligt
              sätt och att löftet om polisens ökade synlighet och tillgänglighet
              efterlevs. Björn Söder har vidare frågat om det är min avsikt
              att poliser ska användas för att lösa civila uppgifter som receptionsbemanning,
              telefoni, sekreteraruppgifter med mera och om jag anser att detta
              är ändamålsenligt. Slutligen har Björn Söder frågat om jag kommer
              att verka för att fler civilanställda rekryteras till polisen
              och att polisutbildade i stället används till det som de är utbildade
              för.
            </seg>
          </u>
          <u>
            <seg>
              Regeringens satsning på 20 000 poliser syftar till att förbättra
              all polisverksamhet. Den polisiära närvaron och utredningskapaciteten
              ska öka. Fler brott ska förebyggas. Brottsbekämpning förutsätter
              att det finns poliser där brott begås och på tider när brott begås.
              Medborgarna behöver se poliser i aktiv, yttre tjänst för att få
              förtroende för verksamheten. Här har polisen också varit framgångsrik.
              Medborgarna har sedan decennier ett stort förtroende för polisen.
              Det har dessutom ökat efter att regeringens satsning inletts.
              Därutöver visar den nationella trygghetsundersökningen att människors
              trygghet också har ökat, vilket visar att satsningen på fler och
              synliga poliser har gett resultat.
            </seg>
          </u>
          <u>
            <seg>
              Regeringen förväntar sig att de ökade resurserna leder till såväl
              ett förbättrat verksamhetsresultat som ökad synlighet och tillgänglighet.
              Även om resursförstärkningarna har börjat synas i vissa delar
              av verksamhetsresultaten motsvarar förbättringarna ännu inte de
              kraftiga förstärkningarna. Antalet uppklarade brott ökar successivt.
              Trots det behöver polisen klara upp fler brott och dessutom bättre
              leva upp till kravet på att de ska vara tillgängliga och synliga
              i hela landet.
            </seg>
          </u>
          <u>
            <seg>
              För att säkerställa att polisen styrs och organiseras på ett
              effektivt sätt har regeringen tillsatt Polisorganisationskommittén.
              Dess uppdrag är att analysera om polisens nuvarande organisation
              är ett hinder för de krav som regeringen ställer på högre kvalitet,
              ökad kostnadseffektivitet, ökad flexibilitet och väsentligt förbättrade
              resultat. Kommittén ska också lämna förslag i frågor om polisens
              tillgänglighet och synlighet. Utredningen förväntas föreslå en
              helt eller delvis ny organisation för polisen.
            </seg>
          </u>
          <u>
            <seg>
              När det gäller frågan om antalet civilanställda vill jag tydliggöra
              att det avgörande inte är om det är en polis eller en civilanställd
              som utför en viss arbetsuppgift. En så stelbent inställning till
              arbetsordningen är enligt min mening otidsenlig. En del arbetsuppgifter
              kan utföras av både poliser och civilanställda. Däremot måste
              det vara varje arbetsledares uppgift att säkerställa att medarbetares
              utbildning och erfarenhet tas till vara så att bästa resultat
              uppnås. Polisverksamhetens komplexitet gör att personer med en
              annan utbildning än polisers behövs i såväl administration som
              utredande verksamhet.
            </seg>
          </u>
          <u>
            <seg>
              Det är också viktigt att säkerställa att poliser kan och vill
              stanna och utvecklas i yttre tjänst för att målet om mer synlighet
              och ökad närvaro ska uppnås. Regeringen har därför i regleringsbrevet
              bett Rikspolisstyrelsen redovisa hur polisen arbetar med att utveckla
              kompetensförsörjningsprocessen för att säkerställa en effektiv
              och fungerande verksamhet på kort och på lång sikt. Av redovisningen
              ska framgå vilka olika typer av kompetenser som behövs för att
              det brottsförebyggande arbetet och utredningsverksamheten ska
              hålla hög kvalitet. Av redovisningen ska också framgå vilka åtgärder
              som polisen har vidtagit för att ytterligare utveckla personalen
              i den yttre verksamheten.
            </seg>
          </u>
          <u>
            <seg>
              Regeringens satsning på polisen har gjort det möjligt att anställa
              både personer med specialistkompetens och administrativ personal.
              Sedan alliansregeringen tillträdde 2006 har antalet civilanställda
              inom polisen ökat med närmare 1 000 personer. Polisorganisationen
              behöver även fortsättningsvis kompletteras med nödvändig kompetens.
              Regeringen har därför föreslagit för riksdagen att polisens anslag
              ska öka med 150 miljoner kronor från och med 2012.
            </seg>
          </u>
          <note type="speaker">
            Anf. 3 BJÖRN SÖDER (SD):
          </note>
          <u>
            <seg>
              Herr talman! Jag vill börja med att tacka justitieministern för
              svaret även om jag inte riktigt anser att det besvarar alla mina
              frågor. Anledningen till min interpellation är de aktuella granskningar
              som har gjorts och som visar på stora brister inom polisen.
            </seg>
          </u>
          <u>
            <seg>
              För fem år sedan gjorde regeringen en storsatsning på fler poliser.
              Mellan 2006 och 2010 fick polisen 3,4 miljarder kronor mer i anslag
              i statsbudgeten, och antalet anställda poliser ökade med 16 procent.
              Samtidigt får vi uppgifter på att polisen får allt svårare att
              lösa sina uppgifter. Under första halvåret i år har polisen tvingats
              strunta i 6 427 larm där man ansåg att man borde ha ryckt ut men
              inte hade tillräckligt med personal till det.
            </seg>
          </u>
          <u>
            <seg>
              I Stockholm visar bemanningsplanen att det antal polispatruller
              som minst ska vara i tjänst inte har förändrats sedan 2006, alltså
              sedan alliansregeringen tillträdde. I Västra Götaland har det
              varit standard att ett tjugotal nyanställda poliser jobbar med
              att svara i telefon. Man hänvisar till det ekonomiska läget, och
              man har därför använt poliser för civila uppgifter exempelvis
              i receptionen. Att sätta nybakade och nyutbildade poliser bakom
              skrivbordet kan inte ses som annat än resursslöseri, anser jag.
            </seg>
          </u>
          <u>
            <seg>
              Också från Polisförbundets sida hävdar man att man har för lite
              administrativt stöd, vilket gör att många poliser får utföra administrativa
              uppgifter. De får till exempel svara i telefon, bemanna receptionen
              eller skriva ut förhör. Om man tittar på 17 av landets 21 polismyndigheter
              ser man att antalet civilanställda har minskat mellan december
              2008 och december 2010.
            </seg>
          </u>
          <u>
            <seg>
              Trots detta hävdar justitieministern i sitt svar att antalet
              civilanställda inom polisen har ökat med närmare 1 000 personer
              sedan alliansregeringens tillträde 2006. Då är frågan: Har dessa
              blivit placerade i övriga fyra polismyndigheter? Annars undrar
              jag om uppgifterna stämmer.
            </seg>
          </u>
          <u>
            <seg>
              Vidare påstår justitieministern i sitt svar att antalet uppklarade
              brott ökar successivt. Det är kanske så att antalet uppklarade
              brott ökar. Men andelen uppklarade brott verkar inte öka. Enligt
              en granskning som Dagens Nyheter har gjort löser polisen inte
              en större andel brott. I stället minskade andelen personuppklarade
              brott i samtliga brottskategorier mellan 2006 och 2010.
            </seg>
          </u>
          <u>
            <seg>
              Kan det vara så att ett av de stora problemen, utöver att man
              använder poliser till att utföra receptionsbemanning, telefoni
              och sekreteraruppgifter, är att mycket av arbetstiden går åt till
              andra byråkratiska uppgifter som att skriva insatsplaner på allt
              möjligt? En frustrerad polis i Stockholm berättar i Dagens Nyheter
              att man tvingas hitta på meningslösa mål som inte har någon relevans
              eftersom det är polisen själv som sätter upp målen. Det kan till
              exempel handla om hur många alkoholutandningsprov som utförs.
            </seg>
          </u>
          <u>
            <seg>
              De stora problemen med att polispersonalen inte räcker till trots
              stora förstärkningar vittnar om att någonting är allvarligt fel.
              Över 6 000 larm lades ned på grund av att man inte hade personal
              som kunde rycka ut, och närmare 200 tillbudsanmälningar har inkommit
              sedan januari 2010 på grund av personalbrist. Det är inte acceptabelt.
            </seg>
          </u>
          <u>
            <seg>
              Vilka exakta åtgärder som regeringen tänker vidta för att komma
              till rätta med problemet anges inte i justitieministerns svar.
              Däremot är hon tydlig med att påpeka att hon anser det vara en
              stelbent inställning till arbetsordningen att anse att civilanställda
              ska ta hand om administrativa uppgifter och låta polisutbildade
              ta hand om det som de är utbildade för. Däri har vi olika åsikter,
              och därmed har jag också fått svar på min andra och tredje fråga.
            </seg>
          </u>
          <u>
            <seg>
              Den fråga som återstår är: Vilka exakta åtgärder vidtar regeringen
              mer än att avvakta Polisorganisationskommitténs utredning? Den
              fråga som uppkommer efter svaret är: Var har den påstådda ökning
              av 1 000 civilanställda som justitieministern hävdar har skett
              sedan alliansregeringens tillträde 2006 hamnat?
            </seg>
          </u>
          <note type="speaker">
            Anf. 4 Justitieminister BEATRICE ASK (M):
          </note>
          <u>
            <seg>
              Herr talman! Först och främst vill jag ställa en fråga tillbaka:
              Vilka utredningar är det Björn Söder hänvisar till? Om jag lyssnar
              på inlägget antar jag att det snarast är Dagens Nyheters artiklar
              det handlar om, men de kan ju vara nog så intressanta.
            </seg>
          </u>
          <u>
            <seg>
              Låt oss börja i den här ändan: Är det så att nya poliser får
              ägna sig för mycket åt meningslösa arbetsuppgifter? Det hoppas
              jag verkligen inte. Däremot får aspiranterna i lite olika utsträckning
              i myndigheterna ett introduktionsprogram som innebär att man under
              ett antal veckor eller någon månad ägnar sig åt utredning, utryckning
              eller olika delar av polisverksamheten. Man är inte färdigutbildad
              när man lämnar polisutbildningen. Det förutsätts att man tankar
              in kunskap i det ganska komplexa fält som polisverksamheten är.
              Det är inte lika populärt bland aspiranter att jobba med utredning
              eller inom administrationen, kan jag säga. Det är helt korrekt.
              Men samtidigt är det en nödvändig kunskap.
            </seg>
          </u>
          <u>
            <seg>
              När det gäller antalet civilanställda har vi fler civilanställda
              i dag än vi hade 2006. Men antalet varierar över åren och mellan
              myndigheterna. Det finns alldeles säkert en och annan myndighet
              som har dragit ned på antalet civilanställda, inte på grund av
              att de totala resurserna har minskat utan beroende på olika åtgärder.
              Men helheten och den siffra jag nämnde är korrekt när man ser
              över tidsspannet från 2006. Vi har fler civilanställda. Jag vågar
              påstå att vi också kommer att öka antalet civilanställda. För
              att klara polisverksamheten behöver vi kompetenser som inte nödvändigtvis
              ges enbart genom polisutbildningen.
            </seg>
          </u>
          <u>
            <seg>
              Vi måste naturligtvis också använda poliser i verksamhet som
              är relevant för den utbildning och erfarenhet de har. Det är därför
              vi sätter ganska mycket tryck på Rikspolisstyrelsen att arbeta
              med att göra det intressant för poliser att fortsätta i yttre
              tjänst och att göra karriär i yttre tjänst. De ska inte så fort
              de har jobbat något år vara tvingade att gå in i administrativa
              uppgifter för att kunna göra karriär i verksamheten. Detta är
              ett uppdrag som Rikspolisstyrelsen har fått och som ännu inte
              är slutredovisat.
            </seg>
          </u>
          <u>
            <seg>
              När det gäller administration och polisverksamhet är det viktigt
              att säga att det fortfarande är för mycket byråkrati och för mycket
              administration som löses på ett icke helt effektivt sätt. Det
              är ett av skälen till att regeringen har drivit på arbetet med
              att se över polisens användning av datastöd. Där ser vi också
              nu hur vi successivt tillgodoser behovet av handdatorer hos poliser
              i yttre tjänst så att de får ett metodutvecklingsarbete till stöd
              för att kunna göra mer på ett enklare sätt än vad de har gjort
              tidigare.
            </seg>
          </u>
          <u>
            <seg>
              Det pågår ett intensivt arbete inom rättsväsendet för att få
              en elektronisk informationsöverföring. Jag brukar påpeka att polisverksamheten
              är en av de kanske faxtätaste verksamheterna år 2011. Det är naturligtvis
              inte bra, men det är ett arv vi har haft. Arbetet med att förändra
              detta pågår. Det är också viktigt för att poliser och civilanställda
              ska kunna använda sin kraft till de viktigaste sakerna att man
              använder sig av moderna instrument och modernt stöd för att bedriva
              ett effektivt administrativt arbete.
            </seg>
          </u>
          <u>
            <seg>
              Till sist: Är det här med utvärdering och mål meningslöst? Jag
              blir upprörd varje gång jag hör att människor fuskar med det eller
              inte tar det på allvar. Däremot tar jag på stort allvar att man
              inte alltid formulerar mål och uppföljningar som känns relevant.
              Men vi måste mäta vilka resultat polisen och polisens verksamhet
              uppnår. I någon mening kräver det att det finns någon typ av mål
              som vi kan värdera. Man kan inte bara säga att det är helt fel,
              för då hamnar vi snett.
            </seg>
          </u>
          <note type="speaker">
            Anf. 5 BJÖRN SÖDER (SD):
          </note>
          <u>
            <seg>
              Herr talman! De uppgifter som jag har fått bygger mycket riktigt
              på de granskningar som Dagens Nyheter har gjort. Enligt vad Dagens
              Nyheter skriver har de fått uppgifter dels från Rikspolisstyrelsen
              själv, dels från poliskällor inom myndigheten som har tagit fram
              uppgifterna.
            </seg>
          </u>
          <u>
            <seg>
              Den 16 oktober 2006, alltså ganska snart efter att alliansregeringen
              tillträdde, meddelade man följande: Polisens brottsförebyggande
              arbete ska stärkas genom bland annat ökad synlighet och tillgänglighet.
            </seg>
          </u>
          <u>
            <seg>
              I svaret på min interpellation nu fem år senare skriver justitieministern:
              Regeringen förväntar sig att de ökade resurserna leder till såväl
              ett väsentligt förbättrat verksamhetsresultat som ökad synlighet
              och tillgänglighet. I granskningarna ser vi att det har blivit
              tvärtom. Tillgängligheten är katastrofal om man tvingas strunta
              i 6 000 larm eftersom man inte har personal att rycka ut med.
              Om man väl har någon att köra ut riskerar polisen att hamna i
              fruktansvärda situationer på grund av underbemanning. Antalet
              tillbudsanmälningar har, som jag sade tidigare, varit högt. Hittills
              i år är de redan flera gånger fler än förra året. Det rimmar mycket
              illa med regeringens uttalade ambitioner.
            </seg>
          </u>
          <u>
            <seg>
              Inom poliskåren jäser missnöjet och frustrationen över att inte
              räcka till och att inte ha möjligheter att finnas tillgänglig
              för allmänheten. Det kan inte heller ha undgått justitieministern.
              Då använder man alltså utbildade poliser till att svara i telefon,
              bemanna receptioner och skriva protokoll eller för den delen till
              att använda de nya handdatorerna. Dessa ska polisen börja knappa
              in sig på vid olika tillfällen då de är ute i tjänst i stället
              för att till exempel banda ett förhör. Jag kan förstå att det
              finns vinster att göra med att man omedelbart tar upp ett förhör.
              Men det skulle man mycket väl kunna göra genom att banda ett förhör
              och sedan låta en sekreterare skriva ut det. I stället låter man
              nu den enskilde polismannen agera sekreterare på plats och börja
              skriva.
            </seg>
          </u>
          <u>
            <seg>
              Jag tror mig ha rätt när jag påstår att verksamheten skulle bli
              mer effektiv genom att man låter poliser sköta det polisiära arbetet
              och civilanställd administrativ personal det administrativa arbetet.
              Men här har vi tydligen inte samma åsikt.
            </seg>
          </u>
          <u>
            <seg>
              Vad har justitieministern att säga till alla de fantastiska poliser
              vi har runt om i landet när de uttrycker detta stora missnöje
              med att inte ha tillräckliga polisresurser? De påtalar själva
              hur fel det är att använda poliser till administration när vi
              samtidigt har en omfattande brottsutveckling i landet.
            </seg>
          </u>
          <note type="speaker">
            Anf. 6 Justitieminister BEATRICE ASK (M):
          </note>
          <u>
            <seg>
              Herr talman! Först vill jag påpeka att jag ifrågasätter att det
              finns ett allvarligt missnöje inom polisen, även om det finns
              delar av verksamheten där man önskar sig mer än vad man har. Polisen
              har aldrig haft mer resurser än vad man har just nu. Men alla
              vill naturligtvis ha mer, och det finns alltid mer som man skulle
              vilja göra.
            </seg>
          </u>
          <u>
            <seg>
              Jag tror att politiker ska passa sig för att bestämma huruvida
              det är bättre att göra en bandinspelning än att skriva ned uppgifter
              i samband med en händelse, vilket Björn Söder försöker göra.
            </seg>
          </u>
          <u>
            <seg>
              Det är ingen tvekan om att man i polisarbetet, när en polispatrull
              rycker ut för att det har hänt någonting, möter människor och
              ställer frågor, behöver dokumentera det som händer på ett eller
              annat sätt. Den erfarenhet man har inom polisen är att det vore
              bra om man enklare och snabbare än med tidigare ordning kan använda
              sig av datorer och annat. Många förhör spelas in på band. Jag
              tror inte att vi i riksdagen ska avgöra exakt på vilket sätt det
              sker, men jag tror att det är alldeles nödvändigt att se till
              att man använder sig av moderna metoder. Det är en förnyelseprocess
              som pågår och som är nödvändig.
            </seg>
          </u>
          <u>
            <seg>
              Om jag får gå tillbaka till DN:s artikelserie och rapportering
              om larm tycker jag att artiklarna är oerhört allvarliga. Det är
              illa om man har fått in en massa larm men inte har svarat eller
              agerat på alla. Då är det viktigt att känna till att det gäller
              larm där polisen har fått kännedom om händelser av väldigt olika
              slag. När polisen får anmälningar gör man en prioritering utifrån
              allvarlighetsgrad. Dessa anmälningar innehåller alltifrån väldigt
              alldagliga, allmänna synpunkter till rent akuta. Vid allvarligare
              händelser kan polisen besluta att prioritera dem i förhållande
              till planlagd verksamhet. Det är så det måste gå till.
            </seg>
          </u>
          <u>
            <seg>
              Allvarliga brister ska naturligtvis alltid prioriteras, och polisen
              har också inlett en genomgång för att se om något fel har begåtts.
              Man har tidigare inte ansett att man har gjort fel, men efter
              artikelserien och den diskussion som har förts är det naturligt
              att man gör en genomlysning av hur det faktiskt förhåller sig.
              Jag tycker att det är viktigt att man gör det. Däremot vågar jag
              påstå att det inte är resursbrist som det handlar om utan snarare
              hur man har förmåga att uppfatta olika anmälningar och annat.
            </seg>
          </u>
          <u>
            <seg>
              Då vill jag gå in på detta med att svara i telefon. Det är väldigt
              lätt att i en talarstol säga att poliser inte ska svara i telefon,
              men jag är inte helt säker på det. Jag tror att det på länskommunikationen
              och den typ av ställen där poliser tar emot allmänhetens information
              är väldigt bra att ha en hel del polisutbildade och erfarna poliser
              som kan sätta in saker i sitt sammanhang. Man kan använda civilanställda
              också, men vi ska inte underskatta polisens betydelse.
            </seg>
          </u>
          <u>
            <seg>
              Det är en del av polisens arbete att lyssna på, samtala med och
              ställa frågor till allmänheten, människor som hör av sig i olika
              ärenden. Det är inte fel att svara i telefon. Det är inte fel
              att människor som vänder sig till polisen får prata med en polis.
              Om jag går in på en polisstation i en allvarlig fråga eller vill
              ha något uträttat förväntar jag mig förmodligen ganska ofta att
              få möta en polis. Då kan man inte ha den inställningen att poliser
              har viktigare saker att göra. En del av polisverksamheten är faktiskt
              att möta allmänheten.
            </seg>
          </u>
          <u>
            <seg>
              Jag tycker att den huvudfråga som Björn Söder tar upp handlar
              om: Hur ska man se på avvägningen mellan civilanställda och poliser?
              Din poäng är att det i dag är för få civilanställda i förhållande
              till mängden poliser. Jag tror att det är en uppfattning som finns
              också inom polisen och där arbetet måste vara att försöka hitta
              den riktiga balansen. Jag är inte säker på att det är en uppgift
              som ska göras av oss politiker.
            </seg>
          </u>
          <note type="speaker">
            Anf. 7 BJÖRN SÖDER (SD):
          </note>
          <u>
            <seg>
              Herr talman! Jag delar justitieministerns åsikt att politiker
              inte ska lägga sig i och detaljstyra arbetet. Så uppfattar jag
              ministerns svar. Men jag tycker också att det är politikernas
              skyldighet att agera i fråga om vad skattemedel går till och om
              man ser att en verksamhet inte fungerar. Det är också politikernas
              skyldighet att tillse att det finns en trygghet i samhället, att
              den fortsätter att finnas kvar och inte är beroende av att poliserna
              inte har resurser att rycka ut om ett larm kommer.
            </seg>
          </u>
          <u>
            <seg>
              DN:s artiklar och det som jag redogör för här i talarstolen bygger
              till stor del på vittnesuppgifter från enskilda poliser som befinner
              sig längre ned i hierarkin i polisorganisationen. Det är kanske
              dags att politikerna börjar lyssna på dem som befinner sig på
              golvet, som är ute och möter allmänheten och som lever och verkar
              under dessa förhållanden, inte bara lyssna till dem högre upp
              i chefspositioner.
            </seg>
          </u>
          <u>
            <seg>
              Jag skulle vilja ta tillfället i akt att ställa ytterligare en
              fråga till justitieministern. Hon hänvisar i sitt svar till den
              pågående utredningen i Polisorganisationskommittén som ska vara
              klar senast i mars nästa år. Det är bra om vi kan få skarpa förslag
              till en ny polisorganisation det välkomnar vi.
            </seg>
          </u>
          <u>
            <seg>
              Ett förslag som diskuterats den senaste tiden är förslaget till
              en helt fristående myndighet som övervakar polisens arbete, precis
              som vi i dag har myndigheter inom olika områden, till exempel
              Socialstyrelsen, Högskoleverket och Skolinspektionen. En sådan
              myndighet kunde ha till uppgift att dels hantera klagomål från
              allmänheten, dels utföra systematisk revision av polisens verksamhet,
              vilket också kriminologen Jerzy Sarnecki har föreslagit.
            </seg>
          </u>
          <u>
            <seg>
              Det är ett mycket bra förslag, anser vi i Sverigedemokraterna,
              och vi ställer oss bakom detta. Som jag har uppfattat det har
              justitieministern uttalat sig försiktigt positivt om en sådan
              myndighet. Min fråga är därför om justitieministern aktivt kommer
              att tillse att diskussionen kring en fristående myndighet lyfts
              in i den pågående utredningen.
            </seg>
          </u>
          <note type="speaker">
            Anf. 8 Justitieminister BEATRICE ASK (M):
          </note>
          <u>
            <seg>
              Herr talman! Först och främst när det gäller frågan om en särskild
              tillsynsmyndighet är den information jag har att det är en fråga
              som diskuteras i Polisorganisationskommittén och som kommer att
              diskuteras vidare. Låt mig nöja mig med att säga så här: Jag tycker
              att tillsynsfrågorna är ytterst centrala. Att följa upp, utvärdera
              och utöva tillsyn i en verksamhet av sådan betydelse som polisen
              är väldigt centralt, och då måste man ha en adekvat organisation
              och verksamhet för att det ska fungera väl.
            </seg>
          </u>
          <u>
            <seg>
              Jag kommer naturligtvis att pröva bra förslag i den delen i positiv
              anda. Men jag brukar inte gå in och ha synpunkter på vad en utredning
              direkt sysslar med det vore fel av en minister. Vi har tillsatt
              en grupp för att arbeta med de viktiga frågorna.
            </seg>
          </u>
          <u>
            <seg>
              När det sedan gäller vad ministern gör konkret har jag en lång
              lista jag ska inte trötta kammaren med den på alla de uppdrag
              som regeringen hela tiden lämnar för att få ökad effektivitet
              och få ut mer av resultaten hos polisen.
            </seg>
          </u>
          <u>
            <seg>
              Jag ställer mig också frågande till de uppgifter om polisens
              resultat där man bara ser negativa saker. Om man jämför 2010 med
              2007 ser man att antalet redovisade ärenden till åklagare har
              ökat, antalet öppna ärenden har minskat och antalet personuppklarade
              brott har ökat. Samtidigt har antalet anmälningar ökat. Så är
              det generellt. Sedan finns det enstaka brottstyper där det kan
              vara en avvikelse, men det är inte så markant.
            </seg>
          </u>
          <u>
            <seg>
              Även om vi nu ser dessa förbättringar är det min bestämda uppfattning
              att vi inte är nöjda. Med den kraftiga resursförstärkning som
              polisen har fått tycker jag att det måste gå att få ut mer av
              verksamheten. Det kan ske genom att man organiserar sig bättre,
              genom att man moderniserar sina arbetsformer, genom att man får
              bättre verktyg för att kunna klara arbetsuppgifterna och genom
              en rad åtgärder. Jag menar att vi på många områden har ett viktigt
              och intensivt arbete i gång, och det är ett arbete som vi kommer
              att fortsätta med oförtröttlig kraft.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.28 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            8 § Statsministerns frågestund
          </note>
          <note type="speaker">
            Anf. 9 TREDJE VICE TALMANNEN:
          </note>
          <u>
            <seg>
              Jag hälsar statsministern välkommen till dagens frågestund. Men
              innan jag lämnar över ordet för första frågan har statsministern
              begärt att få lämna information om regeringsombildningen.
            </seg>
          </u>
          <note type="speaker">
            Anf. 10 Statsminister FREDRIK REINFELDT (M):
          </note>
          <note>
            Fru talman! Jag vill anmäla till riksdagen att jag i dag fattat
            följande beslut om regeringssammansättningen: Maud Olofsson har
            entledigats som statsråd och chef för Näringsdepartementet. Andreas
            Carlgren har entledigats som statsråd och chef för Miljödepartementet.
            Annie Lööf har förordnats som statsråd och chef för Näringsdepartementet.
            Lena Ek har förordnats som statsråd och chef för Miljödepartementet.
          </note>
          <note>
            Skillnader i sysselsättning mellan män och kvinnor
          </note>
          <note type="speaker">
            Anf. 11 CARINA MOBERG (S):
          </note>
          <u>
            <seg>
              Fru talman! På temat jämställdhet och kvinnors villkor i världen
              talade statsministern i FN. Det är bra att Fredrik Reinfeldt är
              beredd att ta ett globalt ansvar för jämställdheten.
            </seg>
          </u>
          <u>
            <seg>
              Här i Sverige administrerar statsministern en trött politik som
              har lett till att vi i dag har det största sysselsättningsgapet
              mellan kvinnor och män på 20 år. Det skiljer 5,5 procentenheter.
            </seg>
          </u>
          <u>
            <seg>
              Arbetsförmedlingens beräkningar visar dess värre att det är ett
              glapp som kan förväntas öka. Män kommer i jobb; kvinnor blir utan.
            </seg>
          </u>
          <u>
            <seg>
              Jag frågar därför statsministern: Vilken är anledningen till
              att du och den borgerliga regeringen inte tycker att detta är
              viktigt? Varför ska kvinnor ha sämre förutsättningar på arbetsmarknaden
              än män?
            </seg>
          </u>
          <note type="speaker">
            Anf. 12 Statsminister FREDRIK REINFELDT (M):
          </note>
          <u>
            <seg>
              Fru talman! Jag tackar Carina Moberg för de vänliga orden om
              det tal jag höll i FN:s generalförsamling. Det är viktigt att
              Sverige, som också har mycket kvar att göra, är pådrivande för
              kvinnors makt och möjligheter världen över. Det finns mycket kvar
              att önska där.
            </seg>
          </u>
          <u>
            <seg>
              Det som sker, och som ligger implicit i det Carina Moberg säger,
              är att vi har haft en kraftig sysselsättningsökning i Sverige.
              Den har dock huvudsakligen skett i privat sektor. Igen gör sig
              den tendens till könsuppdelning vi har på den svenska arbetsmarknaden
              påmind. Det är en högre andel offentliganställda som är kvinnor
              och omvänt på den privata sidan.
            </seg>
          </u>
          <u>
            <seg>
              I våra prognoser för kommande år, förutsatt att den avmattning
              vi nu ser inte blir mer långvarig, har vi räknat med att det ska
              återkomma en ökad sysselsättning i skattefinansierade välfärdssektorer.
              Det kommer rimligen att innebära, med den könsuppdelning som varit
              hittills, att fler kvinnor kan få jobb.
            </seg>
          </u>
          <u>
            <seg>
              Vår inriktning har varit att mycket av vår politik ska uppmuntra
              till att gå från deltids- till heltidsarbete och att gå från att
              stå utanför arbetsmarknaden till att komma in i arbete riktat
              mycket just till kvinnor.
            </seg>
          </u>
          <note type="speaker">
            Anf. 13 CARINA MOBERG (S):
          </note>
          <u>
            <seg>
              Fru talman! Vi har en massarbetslöshet i landet. Jag tycker inte
              att statsministern riktigt svarar på min fråga. Den borgerliga
              regeringen saknar visioner. Kvinnor har svårare att sig in på
              arbetsmarknaden än män. Ni för en politik som håller tillbaka
              kvinnors sysselsättningsgrad. Statistiken talar sitt tydliga språk.
            </seg>
          </u>
          <u>
            <seg>
              Debattordningen är dess värre sådan att statsministern får sista
              ordet. Men vad Fredrik Reinfeldt än säger talar statistiken sitt
              tydliga språk: Utsikterna för kvinnor att få ett arbete är i dag
              betydligt sämre än för män. Den borgerliga regeringen har inte
              gjort något åt detta.
            </seg>
          </u>
          <u>
            <seg>
              Därför upprepar jag min fråga: Vilket är regeringens ansvar för
              att kvinnors möjlighet på arbetsmarknaden ska förbättras?
            </seg>
          </u>
          <note type="speaker">
            Anf. 14 Statsminister FREDRIK REINFELDT (M):
          </note>
          <u>
            <seg>
              Fru talman! Jag påminner riksdagen om att debattordningen vid
              statsministerns frågestund kom till på den tiden då Socialdemokraterna
              tyckte att det var viktigt att Göran Persson fick mycket tid att
              tala.
            </seg>
          </u>
          <u>
            <seg>
              Jag påpekar åter att vi har haft en sysselsättningstillväxt på
              över 200 000 sedan 2006. Jag indikerade att det mycket handlat
              om privat sektor.
            </seg>
          </u>
          <u>
            <seg>
              Jag önskar att det inte vore den könsuppdelning på arbetsmarknaden
              som vi har i Sverige.
            </seg>
          </u>
          <u>
            <seg>
              Vi har genom att tillföra stora resurser till kommun- och landstingssektorn
              under krisen, vilket har lett till att det inte har varit stora
              nedskärningar, säkrat mycket sysselsättning för kvinnor. Det är
              just den typ av förstärkningar av kommun- och landstingssektorns
              ekonomi som är kopplad till arbetade timmar vilket alla som jobbat
              i kommunalpolitiken vet som kan möjliggöra att ytterligare behov
              möts genom nyanställningar, som säkert kommer att handla mycket
              om kvinnor.
            </seg>
          </u>
          <u>
            <seg>
              Med denna regering har de allmänna drivkrafterna tydligt förstärkts
              för deltidsarbetande och för dem som avser att gå upp till längre
              deltid eller heltid, och här finns en överrepresentation av just
              kvinnor.
            </seg>
          </u>
          <u>
            <seg>
              Inkomstskillnader mellan män och kvinnor
            </seg>
          </u>
          <note type="speaker">
            Anf. 15 GUSTAV FRIDOLIN (MP):
          </note>
          <u>
            <seg>
              Fru talman! I fredags talade statsministern inför FN:s generalförsamling
              och berättade bland annat att frågorna kring kvinnors rättigheter
              berör drygt hälften av världens befolkning. Jag menar att de nog
              berör oss alla.
            </seg>
          </u>
          <u>
            <seg>
              I veckan som gick kom också LO:s rapport om lönestatistiken,
              och den visar att kvinnor i Sverige i genomsnitt fortfarande tjänar
              nästan 20 procent mindre än män.
            </seg>
          </u>
          <u>
            <seg>
              Utvecklingen går faktiskt så långsamt att även om det dröjer
              25 eller 30 år innan min nyfödda dotter får sitt första jobb kommer
              hon att värderas lägre än de killar hon växt upp med och gått
              i skolan med.
            </seg>
          </u>
          <u>
            <seg>
              Om vi vill att omvärlden ska lyssna på Sverige när vi talar om
              jämställdhet kräver det att vi har en idé om hur man bryter lönediskrimineringen
              mellan män och kvinnor.
            </seg>
          </u>
          <u>
            <seg>
              Statsministern! Vad är regeringens strategi?
            </seg>
          </u>
          <note type="speaker">
            Anf. 16 Statsminister FREDRIK REINFELDT (M):
          </note>
          <u>
            <seg>
              Fru talman! Det kan vara en poäng att påpeka att den utredning
              som det hänvisas till faktiskt pekar på att löneskillnaden mellan
              kvinnor och män minskar, även om det kanske är med för lite. Det
              är trots allt ett trendbrott att vi ser en början på en utjämning.
              Mer behöver dock göras.
            </seg>
          </u>
          <u>
            <seg>
              Våra jobbskatteavdrag och mycket av vår politik har inriktats
              på dem som är deltidsarbetande, ofta låg- och normalinkomsttagare.
              Där finns kvinnor i överrepresentation. Vi kan många gånger önska
              att det inte vore så, men så ser vår arbetsmarknad ut.
            </seg>
          </u>
          <u>
            <seg>
              Därför har jag konsekvent försvarat en politik som inriktar sig
              på de grupper som har lägst inkomster för att förstärka deras
              drivkrafter för arbete. Vi menar att det över tid är det bästa
              sättet att minska inkomstskillnader i svenska samhället och med
              det också få minskad skillnad mellan kvinnor och män när det gäller
              löner.
            </seg>
          </u>
          <note type="speaker">
            Anf. 17 GUSTAV FRIDOLIN (MP):
          </note>
          <u>
            <seg>
              Fru talman! En gång i tiden hade vi i detta land ett moderatparti
              som hade skattesänkningar som svar på alla frågor. Nu för tiden
              har vi ett moderatparti som har jobbskatteavdrag som svar på alla
              frågor. Jag vet faktiskt inte riktigt vad skillnaden är.
            </seg>
          </u>
          <u>
            <seg>
              När du talar i FN, statsministern, står du på en piedestal byggd
              av det jämställdhetsarbete som gjorts under decennier och sekel
              i Sverige. Ska vi fortsätta få omvärlden att lyssna på oss när
              vi talar om jämställdhet krävs det att vi går från ord till handling.
            </seg>
          </u>
          <u>
            <seg>
              I Miljöpartiets budgetförslag, som presenteras om ett par dagar,
              satsar vi på skola, vård och omsorg, där många kvinnor sliter
              hund. Det är inte rimligt att man alltid ska tjäna mer på att
              ta hand om våra pengar än på att ta hand om våra barn.
            </seg>
          </u>
          <u>
            <seg>
              Vi satsar på skolan och säger att skolan ska vara Sveriges mest
              jämställda arbetsplats. Vi satsar på möjlighet till fortbildning
              och forskning för alla lärare.
            </seg>
          </u>
          <u>
            <seg>
              Vi satsar på ensamstående föräldrar och ser till att man ska
              kunna klara av ett bra familjeliv och ge en trygg uppväxt till
              sina barn även om man är ensamstående genom nattis, barnomsorg
              på obekväm arbetstid, och höjt underhållsstöd.
            </seg>
          </u>
          <note type="speaker">
            Anf. 18 Statsminister FREDRIK REINFELDT (M):
          </note>
          <u>
            <seg>
              Fru talman! Mycket av det har vi i vår budget och har gjort under
              senare år. Vi har infört en lärarmiljard som är ett stöd till
              fortbildning för lärare. Vi har nu förslag på ytterligare förstärkningar
              som ska möjliggöra förbättringar för en del grupper av lärare
              på lönesidan.
            </seg>
          </u>
          <u>
            <seg>
              Vi ger ett stöd till utsatta, ofta ensamstående föräldrar genom
              att höja barndelen i bostadsbidraget, för att nämna ett exempel.
            </seg>
          </u>
          <u>
            <seg>
              Vi har genom krisen och under de år vi haft inflytande skjutit
              till resurser till kommun- och landstingssektorn.
            </seg>
          </u>
          <u>
            <seg>
              Det som blir lite oklart i Gustav Fridolins beskrivningar är
              hur någon ska kunna styra över det faktum att lönebildningen inte
              är en statlig angelägenhet. Vi kan skjuta till resurser, men inte
              ens Gustav Fridolin kan stå i talarstolen och översätta det direkt
              till högre löner, för så ser den svenska lönebildningsmodellen
              inte ut vilket jag har stor respekt för.
            </seg>
          </u>
          <u>
            <seg>
              Vi har i stället gjort det som Gustav Fridolin tenderar att raljera
              med, nämligen att förstärka lönekuvertet för låg- och normalinkomsttagare
              tack vare det jobbskatteavdrag som han tycker att det är roligt
              att säga är fånigt.
            </seg>
          </u>
          <u>
            <seg>
              Kostnader för invandring
            </seg>
          </u>
          <note type="speaker">
            Anf. 19 BJÖRN SÖDER (SD):
          </note>
          <u>
            <seg>
              Fru talman! Sverigedemokraterna har alldeles nyss på en presskonferens
              presenterat sina beräkningar för nyinvandringens kostnader. Nytt
              för årets beräkningar är att vi beräknar konsumtionen av offentliga
              transfereringar och för invandrare. Det är häpnadsväckande siffror.
              I vissa fall ligger överrepresentationen på en faktor av tolv
              jämfört med infödda svenskar.
            </seg>
          </u>
          <u>
            <seg>
              Siffrorna talar sitt tydliga språk. Det understöds av Anders
              Borg, som i en utfrågning för några månader sedan påpekade att
              det är ett mycket stort problem och en av de största framtida
              utmaningarna. Vi ser att subventionerna för invandrare på arbetsmarknaden
              inte heller fungerar.
            </seg>
          </u>
          <u>
            <seg>
              Min fråga till statsministern är: Är den kostsamma typen av invandring
              något som statsministern kan tänka sig att motverka och i så fall
              hur?
            </seg>
          </u>
          <note type="speaker">
            Anf. 20 Statsminister FREDRIK REINFELDT (M):
          </note>
          <u>
            <seg>
              Fru talman! Man ska minnas att Sverigedemokraterna bygger hela
              sitt regeringsalternativ på ibland mycket svårgenomträngliga sifferberäkningar
              som visar vilka enorma besparingar som ska komma till följd av
              att vi bryter mot internationella konventioner och hur vi har
              ordnat migrationen i vår del av världen.
            </seg>
          </u>
          <u>
            <seg>
              Ni har alltså kommit på att en person som kommer till ett land
              och har lite problem med språket och möjligheten att komma in
              på arbetsmarknaden till en början kan beskrivas som en kostnad.
              Det kan också beskrivas som en tillgång att vårt land får nya
              människor som kommer hit och ges möjlighet att nysatsa och som,
              med stöd för att lära sig svenska språket och hitta vägar in i
              samhället, är med och bidrar och försörjer vårt svenska välfärdssamhälle.
            </seg>
          </u>
          <u>
            <seg>
              Vi tror att vi, precis som övriga delar av Europa, står inför
              risken att inte klara välfärdsutmaningarna om vi inte har en öppen,
              ordnad och bra politik för att människor ska kunna komma från
              andra delar av världen. Vi ska inte skuldbelägga dem för att vi
              har problem med diskriminering och med den svenska arbetsmarknaden
              som håller människor som vill arbeta utanför arbetsmarknaden.
            </seg>
          </u>
          <u>
            <seg>
              Ändra på systemen! Skuldbelägg inte människor! Så resonerar vi
              men tyvärr inte Sverigedemokraterna.
            </seg>
          </u>
          <note type="speaker">
            Anf. 21 BJÖRN SÖDER (SD):
          </note>
          <u>
            <seg>
              Fru talman! Statsministern var välkommen att närvara vid presskonferensen
              och lära sig ett och annat. Man kan i efterhand ta del av presskonferensen
              och de siffror som vi har presenterat i dag.
            </seg>
          </u>
          <u>
            <seg>
              De reformer som regeringen har infört har varit misslyckade.
              Etableringsreformen och instegsjobben fungerar inte eftersom företag
              i första hand söker kompetent och utbildad personal med kännedom
              om den svenska arbetsmarknaden. Det går inte att subventionera
              bort arbetsgivarnas krav. Den arbetslinje som Moderaterna talar
              så varmt om är egentligen en arbetssubventioneringslinje som man
              har ersatt bidragslinjen med. Det är dessutom djupt osolidariskt
              mot de hundratusentals arbetslösa svenskar och invandrare som
              redan befinner sig här i landet.
            </seg>
          </u>
          <u>
            <seg>
              Hur avser statsministern att skapa en arbetsmarknad där svenskar
              och invandrare får riktiga, osubventionerade jobb?
            </seg>
          </u>
          <note type="speaker">
            Anf. 22 Statsminister FREDRIK REINFELDT (M):
          </note>
          <u>
            <seg>
              Fru talman! Björn Söder för nu någon sorts resonemang som implicerar
              att människor som kommer hit alltid skulle vara dömda att inte
              kunna matchas in i det svenska arbetslivet. Så ser inte jag på
              människor. Det är påverkbart. Det är förståeligt att man när man
              kommer till Sverige till en början kanske inte kan svenska, men
              det är imponerande hur snabbt många som kommer hit faktiskt lär
              sig svenska.
            </seg>
          </u>
          <u>
            <seg>
              I faser där man kanske inte fullt ut behärskar språket och kan
              allt om hur svenskt samhällsliv fungerar är det viktigt att vi
              hjälper till och sänker trösklar för att komma in i arbete. Jag
              vill påpeka att man för ganska kort tid sedan var belagd med arbetsförbud
              när man kom till Sverige. Samtidigt hörde man Sverigedemokrater
              säga: Varför jobbar de inte och gör rätt för sig? Det var för
              att vi hade förbjudit dem att arbeta. Nu har vi ändrat det och
              möjliggör i ökad utsträckning för dem att arbeta. Jag försvarar
              att vi kopplar till arbetsgivare för att man lättare ska komma
              in i arbetslivet.
            </seg>
          </u>
          <u>
            <seg>
              Det är för tidigt att döma ut etableringsreformen. Först i slutet
              av 2012 kan vi titta på effekten. Då ska vi återkomma och se om
              den har fungerat som det var tänkt.
            </seg>
          </u>
          <u>
            <seg>
              Valfriheten i äldreomsorgen
            </seg>
          </u>
          <note type="speaker">
            Anf. 23 ROSSANA DINAMARCA (V):
          </note>
          <u>
            <seg>
              Fru talman! Den som bor i Stockholm och beviljas hemtjänst får
              en lista på 70102 utförare att välja mellan. I ungefär hälften
              av Sveriges kommuner finns liknande valfrihetssystem. Det sägs
              att valfrihet genom konkurrens mellan olika utförare ska leda
              till bättre kvalitet.
            </seg>
          </u>
          <u>
            <seg>
              Är det ett verkligt val? Enligt en studie från Karolinska Institutet
              är det bara var tionde person över 77 år som något så när motsvarar
              idealkonsumenten som har möjlighet att göra medvetna och aktiva
              val. Det är knappast de som beviljas äldreomsorg.
            </seg>
          </u>
          <u>
            <seg>
              Min fråga är: Vad är poängen med valfrihetsreformen? Det ligger
              nära till hands att tro att det handlar om att skjuta ifrån sig
              det politiska ansvaret. Om du får dålig äldreomsorg får du skylla
              tid själv. Det är du som har valt fel.
            </seg>
          </u>
          <note type="speaker">
            Anf. 24 Statsminister FREDRIK REINFELDT (M):
          </note>
          <u>
            <seg>
              Fru talman! Jag har rest mycket och ägnat mycket tid åt att träffa
              äldre i den svenska äldreomsorgen. Vår utgångspunkt är att man
              också på äldre dagar ska ha rätt att fatta egna beslut och behandlas
              som en människa som är kapabel att göra det. Det är väldigt störande
              hur man ofta blir betraktad som någon som ska omhändertas snarare
              än någon som får uttrycka sin egen uppfattning.
            </seg>
          </u>
          <u>
            <seg>
              Poängen med reformen är att man ska få respekt även på äldre
              dagar. Det förtar inte den kunskap vi har om att en del på äldre
              dagar inte är tillräckligt friska för att fullt ut göra sådana
              val. Frågan är om Vänsterpartiet gör rätt när de säger att de
              per definition diskvalificerar hela valfriheten som idé. Vår tanke
              är att människor ska kunna växa med egna beslut, ibland med stöd
              av barn eller andra anhöriga. Jag menar att det är bra att möjligheten
              finns, även om det är en valfrihet som inte alla har förmåga att
              begagna sig av.
            </seg>
          </u>
          <note type="speaker">
            Anf. 25 ROSSANA DINAMARCA (V):
          </note>
          <u>
            <seg>
              Fru talman! Jag tycker att det är viktigt att alla har rätt till
              en god vård även de som inte har möjlighet att välja. Ofta är
              det en anhörig som får välja åt sin demenssjuka mamma. Om mamma
              blir dement kan livet förändras snabbt för dig som anhörig. Det
              är sorgligt när gemensamma minnen försvinner. Det är otryggt att
              mamma kan råka illa ut eller göra sig illa om du inte är där och
              vaktar hela tiden. Du måste börja ta hand om din egen mamma nästan
              som om du tog hand om ett litet barn.
            </seg>
          </u>
          <u>
            <seg>
              Det är ett enormt ansvar som läggs på dig som anhörig. Det är
              nästan alltid vi kvinnor som tar det ansvaret. Det ska vi ha respekt
              för. Men vi måste kunna kräva att vi får bra stöd från samhället.
              Vi måste kunna lita på att demensvården fungerar som den ska utan
              att vi ständigt kontrollerar och utan att vi ska känna att vi
              har gjort fel val.
            </seg>
          </u>
          <u>
            <seg>
              Äldreomsorgen har stora behov i framtiden. Därför satsar vi i
              Vänsterpartiet 3 miljarder i vår skuggbudget för att öka personalen
              i äldreomsorgen.
            </seg>
          </u>
          <u>
            <seg>
              Jag vill fråga statsministern hur han planerar att klara framtidens
              behov i äldreomsorgen samtidigt som han genomför enorma skattesänkningar.
            </seg>
          </u>
          <note type="speaker">
            Anf. 26 Statsminister FREDRIK REINFELDT (M):
          </note>
          <u>
            <seg>
              Fru talman! Nu bytte Rossana Dinamarca perspektiv. Här vill jag
              verkligen hålla med. Det var delvis det jag talade om när det
              gäller FN-systemet. Det finns en omsorgsbörda i världen och även
              i Sverige som i mycket hög utsträckning bärs av kvinnor. Det är
              kvinnor som vårdar åldrande föräldrar. Det är kvinnor som känner
              omsorg om sina barn och ibland också tar hand om sina män. Det
              är ofta det som ligger i vägen för att man fullt ut ska kunna
              delta i arbetslivet. Det är en av många viktiga förklaringar till
              att kvinnor i Sverige tenderar att jobba deltid i högre utsträckning
              än män. Jag underskattar inte den här frågans betydelse.
            </seg>
          </u>
          <u>
            <seg>
              Jag tycker att det är viktigt att se till att kommuner och landsting
              har resurser för bra, grundläggande och kvalitativ skattefinansierad
              välfärdsverksamhet. För mig står det inte i strid med att man
              som medborgare ges möjlighet att göra sina egna val.
            </seg>
          </u>
          <u>
            <seg>
              Jag har i krishantering i Sverige visat att jag sätter det före
              annat. I valet 2010 lovade vi väljarna att sätta välfärden först,
              före skattesänkningar. Vi genomförde det i innevarande års budget.
              Jag vet att göra flera saker samtidigt.
            </seg>
          </u>
          <u>
            <seg>
              Ungdomsarbetslösheten
            </seg>
          </u>
          <note type="speaker">
            Anf. 27 MARGARETA PÅLSSON (M):
          </note>
          <u>
            <seg>
              Fru talman! Min fråga till statsministern handlar om hur vi ska
              få fler unga i jobb. Jobben blir fler, men trots att 200 000 fler
              människor är i sysselsättning nu än när regeringen tillträdde
              2006 är ungdomsarbetslösheten fortfarande för hög.
            </seg>
          </u>
          <u>
            <seg>
              Jag vill fråga statsministern vilka åtgärder regeringen avser
              att vidta för att ytterligare minska den ungdomsarbetslöshet som
              ändå gått ned det senaste året.
            </seg>
          </u>
          <note type="speaker">
            Anf. 28 Statsminister FREDRIK REINFELDT (M):
          </note>
          <u>
            <seg>
              Fru talman! Detta upplever jag också vara ett kvardröjande allvarligt
              samhällsproblem i Sverige. Den absolut viktigaste nyckeln finns
              i den svenska skolan, det vill säga det faktum att vi har en alltför
              stor andel av varje årskull som inte går ut med fullständiga betyg,
              som ibland hoppar av grundskolan men även gymnasieskolan och som
              inte har tillräckliga kunskaper. I ett alltmer krävande arbetsliv
              blir det därmed svårt att både sakna erfarenhet och ha stora kunskapsluckor.
            </seg>
          </u>
          <u>
            <seg>
              Skolan måste bli bättre, se varje elev och ge större möjligheter.
              Titta på den skola som startar denna höst och som nu möter elever!
              Det är Alliansens stora förändringar för en ökad kunskapsskola,
              särskilt när det gäller yrkespraktik. Till detta tänker vi koppla
              lärlingsutbildningar, alltså lärlingskontrakt både på gymnasieskolan
              och för unga vuxna. Betydelsen av det har underskattats, och det
              finns efterfrågan på den svenska arbetsmarknaden.
            </seg>
          </u>
          <u>
            <seg>
              Sedan har vi jobbat med att sänka trösklar så att kostnaderna
              blir lägre inte lönerna för att anställa någon som är under 26
              år. I sammanhanget tror jag också att det förslag som ligger på
              riksdagens bord om att sänka restaurangmomsen är intressant. Det
              sänker trösklar i en bransch där unga trots allt är överrepresenterade
              vid anställning. Det är några exempel.
            </seg>
          </u>
          <u>
            <seg>
              Tillsynen över polisen
            </seg>
          </u>
          <note type="speaker">
            Anf. 29 JOHAN PEHRSON (FP):
          </note>
          <u>
            <seg>
              Fru talman! Jag har en fråga om polisen till statsministern.
            </seg>
          </u>
          <u>
            <seg>
              Svensk polis är förhållandevis framgångsrik och effektiv i förhållande
              till polisen i andra jämförbara länder. Men det finns fortfarande
              saker att göra en tydlig förbättringspotential.
            </seg>
          </u>
          <u>
            <seg>
              Vi vet att förtroendet för polisen har ökat på senare år, men
              det räcker inte. Vi måste få ut mer av de stora satsningar som
              har gjorts. Då tycker jag att man ska titta på organisation, utbildning
              och den verktygslåda som polisen har för att kunna vara effektiv.
              Men jag tror också att man måste fundera på tillsynen. Det är
              inte konstigt att många andra viktiga verksamheter som är centrala
              för medborgarna har en fristående tillsyn. Det gäller till exempel
              Skolinspektionen, som har tillsyn över våra skolor så att de är
              korrekta och följer regler och den inriktning som är bestämd här
              i riksdagen.
            </seg>
          </u>
          <u>
            <seg>
              Min fråga till statsministern är om han tror att vi kan jobba
              mer för att utveckla tillsynen över den svenska polisen för att
              det ska bli bättre regelefterlevnad men också högre effektivitet.
            </seg>
          </u>
          <note type="speaker">
            Anf. 30 Statsminister FREDRIK REINFELDT (M):
          </note>
          <u>
            <seg>
              Fru talman! Vi har tillfört stora resurser till svenskt rättsväsen,
              och vi har ökat antalet poliser. Det finns en stor förväntan hos
              medborgarna i Sverige att det på brott ska följa reaktion och
              gärna lagföring. Alltför många exempel på att det inte fungerar
              är inte tillfredsställande.
            </seg>
          </u>
          <u>
            <seg>
              Jag delar uppfattningen att resurser måste följas av att vi noggrannare
              ser till att de kommer till medborgarnas nytta. Vi har bland annat
              tillsatt en polisorganisationskommitté, som det heter, för att
              följa hur dessa resurser kommer på plats. Låt oss se om det kan
              ge en del vägledning för att se till att vi använder resurserna
              effektivare.
            </seg>
          </u>
          <u>
            <seg>
              Det är oerhört viktigt att förtroendebanden fungerar här. Vi
              har, precis som Johan Pehrson antyder, ofta markerat ett mycket
              högt förtroende för rättsväsen och för polis. Det är grundläggande
              för hela samhället. Men det är särskilt grundläggande för grupper
              och människor som tenderar att vara lite i samhällets skuggsida.
              Det är ofta där som brottsoffer finns överrepresenterade och som
              många brott begås. Ett samhälle som står upp mot brotten skapar
              anständighet för alla men framför allt för utsatta grupper.
            </seg>
          </u>
          <u>
            <seg>
              Jobbskatteavdragen
            </seg>
          </u>
          <note type="speaker">
            Anf. 31 MARIE NORDÉN (S):
          </note>
          <u>
            <seg>
              Fru talman! Sedan 2006 har regeringen genom de fyra jobbskatteavdragen
              sänkt skatten med omkring 70 miljarder.
            </seg>
          </u>
          <u>
            <seg>
              På regeringens hemsida står det att läsa: Jobbskatteavdraget
              är den viktigaste reformen i regeringens arbete för att få fler
              att arbeta.
            </seg>
          </u>
          <note>
            Ändå är arbetslösheten enligt den senaste statistiken högre i
            augusti 2011 än i augusti 2006. 6,6 procent var arbetslösa 2011
            och 6,4 procent 2006. Även sysselsättningsgraden var lägre 2011.
          </note>
          <u>
            <seg>
              Varför har regeringens viktigaste och dyraste reform inte haft
              någon effekt på arbetslösheten?
            </seg>
          </u>
          <note type="speaker">
            Anf. 32 Statsminister FREDRIK REINFELDT (M):
          </note>
          <u>
            <seg>
              Fru talman! De fyra jobbskatteavdragen har gett vanligt folk
              som jobbar mycket mer i plånboken 1 5001 700 kronor mer i månaden
              för en metallarbetare, en sjuksköterska och en busschaufför. Det
              är vanligt folk som jobbar varje dag. Socialdemokraterna jagar
              detta. Vid varje tillfälle då jag uppträder visar de sitt förakt
              mot idén att vanligt folk som jobbar ska få ta del av de framgångar
              som Sverige har.
            </seg>
          </u>
          <u>
            <seg>
              Har det fungerat? Ja, det som sker är att Sverige stöps om. Många
              fler vill nu jobba. Arbetsutbudet växer med över 200 000 personer.
              Många fler arbetar, och sysselsättningen har ökat med 200 000.
              Det är faktiskt så att när fler jobbar och när arbetsutbudet växer
              är det fler som söker sig till arbetsmarknaden. Det är totalt
              sett bra för Sverige.
            </seg>
          </u>
          <u>
            <seg>
              Ni dolde arbetslöshet i stora ersättningssystem vid sidan av
              arbetsmarknaden. Ni kallade arbetsföra människor för sjukskrivna
              eller förtidspensionerade trots att de hade arbetsförmåga. Så
              kan man också leka med statistik. Vi har gjort förändringar i
              verkligheten, och det är jag mycket stolt över.
            </seg>
          </u>
          <note>
            De fängslade svenska journalisterna i Etiopien
          </note>
          <note type="speaker">
            Anf. 33 BODIL CEBALLOS (MP):
          </note>
          <u>
            <seg>
              Fru talman! Jag har en fråga om de fängslade journalisterna.
            </seg>
          </u>
          <u>
            <seg>
              Utrikesministern har sagt att vi vänder på alla stenar för att
              få loss Dawit Isaak. Jag tycker att det är bra, men det verkar
              vara mycket sten på vägen eftersom vi inte har kommit särskilt
              långt.
            </seg>
          </u>
          <u>
            <seg>
              Nu har vi ett nytt fall med fängslade journalister. Anklagelsepunkterna
              mot dessa två är allvarliga och enligt mitt sätt att se absurda,
              och straffen kan bli mycket kännbara. Vi riskerar att få en ny
              Dawit Isaak-situation, och det bör vi med alla medel undvika och
              förhindra. För att klara det måste vi agera snabbt, och vi måste
              vända på alla stenar. Jag håller med utrikesministern om det.
            </seg>
          </u>
          <u>
            <seg>
              En tung sten att vända är att lyfta frågan till högsta nivå,
              det vill säga till statsministern själv. Jag har inte hört något
              om att statsministern eventuellt kommer att bli inblandad i denna
              fråga för att sätta press på den etiopiska regimen att dra tillbaka
              åtalet och låta journalisterna åka hem. Jag skulle därför vilja
              veta om statsministern har för avsikt att själv agera och i så
              fall hur, om det går att säga.
            </seg>
          </u>
          <note type="speaker">
            Anf. 34 Statsminister FREDRIK REINFELDT (M):
          </note>
          <u>
            <seg>
              Fru talman! Det kan först vara värt att notera att vi har drygt
              100 svenskar över världen som sitter fängslade eller som sitter
              fast på olika sätt och som vi konsulärt försöker agera för att
              få loss. Det är inte alltid så att ni hör alla dessa drygt 100
              nämnas, utan det blir några som vi diskuterar. Jag har stor respekt
              för det. Men det kan vara värt att komma ihåg att det är många
              som vi talar om. Det är en konsulär ansträngning som ofta är demokratins
              uttryckssätt som möter diktaturens stålsyn, diktaturer som stålsätter
              sig mot yttre tryck och som inte har fria medier och som inte
              följer vårt sätt att tänka.
            </seg>
          </u>
          <u>
            <seg>
              När det gäller just de två nu fängslade svenskarna har vi daglig
              kontakt med dem via vår personal i UD-systemet för att försäkra
              oss om att de ska kunna få ett bra stöd genom det som nu följer.
              Vi har sett att ett rättegångsdatum har satts ut. Det är klart
              att vi gör de ansträngningar som vi kan. Det får vägas mot hur
              eventuell framgång ser ut.
            </seg>
          </u>
          <u>
            <seg>
              Men det som jag sällan hör är hur man ska komma runt det faktum
              att det inte är andra demokratier vi talar om utan diktaturer
              med deras sätt att se på världen, och det är ett stort hinder.
            </seg>
          </u>
          <note>
            Lagstiftning om valfrihet i äldreomsorgen
          </note>
          <note type="speaker">
            Anf. 35 ANDERS W JONSSON (C):
          </note>
          <u>
            <seg>
              Fru talman! I många kommuner i landet sker nu en oerhört spännande
              utveckling där man ger makten över äldreomsorgen till de äldre.
              De får rätten att själva bestämma. Det leder till att nya företag
              startas, och de konkurrerar med bättre kontinuitet och med hemtjänst
              på de äldres eget modersmål.
            </seg>
          </u>
          <u>
            <seg>
              I Alliansens jobbmanifest, valmanifestet, sade man att om inte
              alla kommuner har genomfört detta 2014 skulle regeringen återkomma
              med lagstiftning på området. Vi vet i dag att det är 190 kommuner
              som antingen har infört detta eller som har beslutat att införa
              det. Men ett antal kommuner vägrar av ideologiska skäl att ge
              makten till de äldre.
            </seg>
          </u>
          <u>
            <seg>
              Jag vill därför fråga statsministern om det inte är dags nu att
              tillsätta den utredning som ska ta fram detta förslag som ger
              alla äldre i Sverige den självklara rätten att själva bestämma.
            </seg>
          </u>
          <note type="speaker">
            Anf. 36 Statsminister FREDRIK REINFELDT (M):
          </note>
          <u>
            <seg>
              Fru talman! Detta besked är jag inte redo att ge i dag. Men detta
              är en kontrast till en tidigare fråga. Jag tycker att ett bra
              sätt att beskriva vår ambition är att hedra det faktum att äldre
              vill få fatta sina egna beslut även när de har kommit upp i åren
              och bli sedda som fullvärdiga medborgare. Det i sin tur leder
              till att man blir bättre på att lyssna. När människor får makt
              måste de som ska utföra tjänsterna bli bättre på att lyssna på
              vilka behov människor har. Jag har också sett hur detta växer
              fram att man jobbar med hemspråk och att man jobbar med olika
              typer av service för att det ska passa för enskilda individer.
            </seg>
          </u>
          <u>
            <seg>
              Det är riktigt att vi i valmanifestet har ett resonemang där
              vi säger att vi vill expandera denna valfrihetsmöjlighet så att
              den blir nationell, alltså att man går mot lagstiftning om det
              går för långsamt. Men jag kan i dag inte ge det besked som Anders
              W Jonsson begär utan bara konstatera hur det ser ut. Sedan ska
              vi utvärdera det när vi kommer längre fram i mandatperioden.
            </seg>
          </u>
          <u>
            <seg>
              Olika villkor i föräldraförsäkringen
            </seg>
          </u>
          <note type="speaker">
            Anf. 37 PENILLA GUNTHER (KD):
          </note>
          <u>
            <seg>
              Fru talman! Jag har en fråga angående statsrådet Nyamko Sabunis
              utspel häromdagen och även tidigare om det här med olika villkor
              för föräldraförsäkringen, beroende på föräldrarnas härkomst. Att
              det finns problem särskilt för utrikes födda kvinnor på arbetsmarknaden
              är jag väl medveten om. Men samtidigt ska vi konstatera att många
              av dessa kvinnor av utrikes härkomst har flera barn tätt i ålder
              och därmed ett större behov av en fungerande barnomsorg och föräldraförsäkring.
            </seg>
          </u>
          <u>
            <seg>
              Inte kan det väl vara statsministerns och regeringens mening
              att göra skillnad, att utlandsfödda föräldrar inte ska ha samma
              rättigheter som svenska föräldrar att ta hand om sina barn?
            </seg>
          </u>
          <note type="speaker">
            Anf. 38 Statsminister FREDRIK REINFELDT (M):
          </note>
          <u>
            <seg>
              Fru talman! Kring detta pågår ett arbete. Det finns en del exempel
              på föräldrar som kommer hit med barn och därmed kommer in i de
              olika svenska ersättningssystemen. Nivåerna i föräldraförsäkringen
              kan jämföras till exempel med den etableringsersättning som finns
              med i våra särskilda etableringsansträngningar. Dock är skillnaden
              att etableringsersättning ställer motkrav. Bland annat ska man
              lära sig svenska språket och vara aktiv på olika sätt krav som
              på motsvarande sätt naturligen inte finns i föräldraförsäkringen.
            </seg>
          </u>
          <u>
            <seg>
              Vi är inte färdiga med det, för det handlar om att tillsätta
              en utredning kring detta. Men jag tror att de flesta kan hålla
              med om att vi behöver vända på många stenar det har ju hänvisats
              till stenar här i dag för att öka möjligheterna framför allt för
              utrikes födda kvinnor att komma in på arbetsmarknaden. Det är
              en grupp som har alldeles för liten kontakt med arbetsmarknaden,
              vilket ger följdproblem för dessa personer och för Sverige som
              samhälle.
            </seg>
          </u>
          <u>
            <seg>
              En politik för barnets bästa
            </seg>
          </u>
          <note type="speaker">
            Anf. 39 JASENKO OMANOVIC (S):
          </note>
          <u>
            <seg>
              Fru talman! Jag har en fråga till statsministern angående barnets
              bästa.
            </seg>
          </u>
          <u>
            <seg>
              Varje demokrati som strävar efter att barnen får det bättre investerar
              i sin egen framtid. Inom Europeiska unionen har vi möjlighet att
              påverka även grannländer. Också genom våra egna beslut kan vi
              påverka grannländer och barnets bästa i de länderna.
            </seg>
          </u>
          <u>
            <seg>
              Jag syftar på det som varit känt ett tag och som igen lyftes
              fram i går i Uppdrag granskning . De beslut som vi här fattat,
              till exempel om bidraget till hushållsnära tjänster, kan påverka
              barnets bästa i grannländer som Lettland och Litauen.
            </seg>
          </u>
          <u>
            <seg>
              Fru talman! Min fråga till statsministern är vad statsministern
              tänker göra på EU-nivå och även här i Sverige för att se till
              att barnets bästa gäller även utanför Sveriges gränser, i hela
              EU.
            </seg>
          </u>
          <note type="speaker">
            Anf. 40 Statsminister FREDRIK REINFELDT (M):
          </note>
          <u>
            <seg>
              Fru talman! Jag vill understryka att jag inte sett programmet
              i fråga så det blir lite svårt att följa vad frågan syftar till.
              Men låt mig påpeka att vi inom EU-systemet jobbar med den så kallade
              Agenda 2020 där man bland annat tittar på sysselsättningsfrekvensen.
              Sverige har fått in att man ska titta på såväl män som kvinnor.
              Till detta kopplas väldigt ofta förbättrade förutsättningar för
              barn att växa upp i familjer med en förstärkt ekonomi, med större
              ekonomiska marginaler. Här hemma i Sverige kompletterar vi det
              med fördelningspolitiskt motiverade och välriktade stöd.
            </seg>
          </u>
          <u>
            <seg>
              Naturligtvis för vi också en allmän diskussion om hur avvägningen
              ska se ut mellan nationell kompetens eller vad som väldigt ofta
              är lokalt beslutsfattande och vad som ska vara EU-nivå. Där är
              kritiken ibland att inte alltför mycket ska lastas på Bryssel
              och EU-nivå för att på det sättet försöka styra. Eller också tycker
              vi att det är bra när det påverkar andra men har mer synpunkter
              på när någon försöker påverka Sverige.
            </seg>
          </u>
          <u>
            <seg>
              Den kloka ordningen är väl att vi tar ett stort eget välfärdsansvar
              och skapar bästa förutsättningar för våra barn. Sedan finns det
              även inom FN-systemet olika internationella konventioner som vi
              naturligtvis också kan ha som utgångspunkt.
            </seg>
          </u>
          <u>
            <seg>
              Stimulanser på arbetsmarknaden
            </seg>
          </u>
          <note type="speaker">
            Anf. 41 ANDREAS NORLÉN (M):
          </note>
          <u>
            <seg>
              Fru talman! När skuldkrisen sveper över Europa är Sverige ett
              undantag, en klippa i ett stormigt hav. De offentliga finanserna
              är mycket starka. Statsskulden är nu i absoluta tal på sin lägsta
              nivå på 20 år, och statens budget är i balans.
            </seg>
          </u>
          <u>
            <seg>
              En viktig förklaring till detta är att alliansregeringen har
              drivit en offensiv reformpolitik som syftat till att både göra
              det mer lönsamt att arbeta och öka efterfrågan på arbetskraft.
              Såväl under finanskrisen 2008 och 2009 som nu är inriktningen
              att driva en politik som förbättrar ekonomins funktionssätt samtidigt
              som den i viss mån stimulerar efterfrågan.
            </seg>
          </u>
          <u>
            <seg>
              Det är välkänt att en reformstrategi har varit skattelättnader
              riktade till branscher där höga arbetskraftskostnader pressar
              undan många jobb. Vi har RUT- och ROT-avdragen, och nu har vi
              också halveringen av restaurangmomsen eller, som jag brukar säga,
              mat-ROT.
            </seg>
          </u>
          <u>
            <seg>
              Frågan är hur statsministern ser på det framtida behovet av reformer
              för att öka utbudet av och efterfrågan på arbetskraft.
            </seg>
          </u>
          <note type="speaker">
            Anf. 42 Statsminister FREDRIK REINFELDT (M):
          </note>
          <u>
            <seg>
              Fru talman! Det har vi försökt ha som vår utgångspunkt. Arbetsföra
              människors vilja till och drivkrafter för arbete måste förstärkas,
              men detta måste också mötas av sådant som sänker trösklar in till
              arbetsmarknaden. Vi måste se till att få fram fler jobb. Ska alla
              i Sverige kunna jobba efter egen förmåga måste vi ha många typer
              av jobb därför att vi är olika som människor och kommer att ha
              olika erfarenheter. Om vi satsar för ensidigt finns risken att
              många hamnar vid sidan av. Så har vi försökt bygga upp våra svar.
            </seg>
          </u>
          <u>
            <seg>
              Vad som här beskrivs är korrekt. Vår andra utgångspunkt har varit
              att människor behöver sin lön för att klara av att sätta mjölk
              på bordet och klara att leva med de omkostnader som finns i Sverige.
              I stället har vi sänkt kostnaderna, framför allt riktat till breda
              servicebranscher, för att på det sättet kunna få fram fler jobb
              särskilt för unga och för grupper som står långt från arbetsmarknaden.
              Samtidigt ska detta inte innebära att de får sämre löner.
            </seg>
          </u>
          <u>
            <seg>
              Jag tror att fortsatta breda arbetsutbudsstimulanser leder till
              att fler i Sverige får jobb. Det är bara det att detta måste samsas
              med det som Andreas Norlén först nämnde, en ansvarsfull ekonomisk
              politik, därför att det är det som lägger grunden för att man
              vill investera och tro på Sverige. Det är blandningen som är viktig.
            </seg>
          </u>
          <u>
            <seg>
              Studentbostäder
            </seg>
          </u>
          <note type="speaker">
            Anf. 43 BÖRJE VESTLUND (S):
          </note>
          <u>
            <seg>
              Fru talman! Regeringen gör sin bedömning av budgeten inför nästa
              år. Man väntar sig en liten nedgång i ekonomin, och så är det
              ju. Någonting som då alltid kommer det har man kunnat se ända
              sedan oljekrisen på 1970-talet är ett sjunkande bostadsbyggande.
              Det kommer alltid som ett brev på posten i samband med en nedgång.
            </seg>
          </u>
          <u>
            <seg>
              Situationen är besvärlig för ungdomar på väldigt många universitetsorter.
              Inte minst gäller det i våra storstäder. Frågan är hur man ska
              klara boendet för dessa ungdomar. Om bostadsbyggandet, som just
              nu ligger på en ganska låg nivå, ändå sjunker lite grann, vad
              avser då regeringen att göra för att ta ansvar för att ungdomar
              som sökt till studier på universitetsorter har en möjlighet till
              boende?
            </seg>
          </u>
          <note type="speaker">
            Anf. 44 Statsminister FREDRIK REINFELDT (M):
          </note>
          <u>
            <seg>
              Fru talman! De som hävdar att detta med hur vi ska bo är något
              som kan fixas till väldigt enkelt och snabbt har aldrig jobbat
              med bostadspolitik. Det är en lång rad frågor som man måste gå
              igenom för att kunna förändra förutsättningarna för byggandet.
            </seg>
          </u>
          <u>
            <seg>
              Väldigt mycket av regelverket, som är utomordentligt komplicerat
              och överbyråkratiskt, har ofta beslutats här i kammaren. Men samtidigt
              handlar det ofta om kommuner med planmonopol som måste ha planprocesser,
              upplåta mark och tillåta själva byggnationerna.
            </seg>
          </u>
          <u>
            <seg>
              I denna riksdag frågas det ständigt om hur vi ska bygga mer.
              Jag kan berätta vad som händer när man runt om i kommunerna försöker
              bygga mer. Då uppträder nämligen den samlade svenska folkopinionen
              och uttrycker: Det är jätteviktigt att ni bygger men inte just
              här. Detta påverkar dem som ska fatta besluten. Därför är detta
              så komplicerat.
            </seg>
          </u>
          <u>
            <seg>
              Jag kan berätta vad jag inte tror på. Jag tror nämligen inte
              att vi ska skicka in nya subventioner i det här systemet därför
              att sådant alltid har landat fel. Det har alltid gynnat fel grupper
              och gjort byggherrar rikare men aldrig löst problemet. Det är
              tyvärr det trägna arbetet med att minska regelbördan, se till
              att snabba på processerna och få kommunen att upplåta mer mark
              som måste vara svaret.
            </seg>
          </u>
          <note>
            Bekämpande av ungdomsbrottslighet
          </note>
          <note type="speaker">
            Anf. 45 METIN ATASEVEN (M):
          </note>
          <u>
            <seg>
              Fru talman! Södertälje har under lång tid misslyckats med att
              bekämpa kriminalitet. Detta problem har grott under många år av
              motgångar, vilket har lett till utanförskap, arbetslöshet och
              integrationssvårigheter. Kriminaliteten i Södertälje är ett frö
              av lokala politiska misslyckanden.
            </seg>
          </u>
          <u>
            <seg>
              Jag vet att det inte finns någon allroundlösning på problemet.
              Men det viktiga är att vi bryter nyrekryteringen till gängen.
              I dag har Södertäljepolisen mer resurser än tidigare. Det lutar
              åt att de kommer att vinna kampen mot de kriminella gängen.
            </seg>
          </u>
          <u>
            <seg>
              Därför vill jag fråga statsministern om polisen kommer att få
              behålla sina resurser så att de långsiktigt kan bekämpa kriminaliteten
              och nyrekryteringen av unga in i gängen.
            </seg>
          </u>
          <note type="speaker">
            Anf. 46 Statsminister FREDRIK REINFELDT (M):
          </note>
          <u>
            <seg>
              Fru talman! Vi har byggt ut antalet poliser. Vi sade att vi tycker
              att vi ska ha 20 000 poliser i Sverige, vilket är en kraftig utbyggnad
              med 3 000 poliser under de år alliansregeringen har haft inflytande.
              Vi tror att det spelar roll i sammanhanget men naturligtvis också
              att de får mer resurser.
            </seg>
          </u>
          <u>
            <seg>
              Vi har just nu en underskottssituation i en del av rättsväsendet,
              där vi jobbar med ett särskilt projekt för att försöka fylla i.
              Vi ställer också krav vilket jag nämnde i svaret på en tidigare
              fråga på att öka effektiviteten i användandet av resurserna.
            </seg>
          </u>
          <u>
            <seg>
              Jag delar helt synsättet att det, om man inte åtgärdar kriminalitet
              utan får otrygga samhällen, är väldigt svårt att bygga annan utveckling.
              Då är det väldigt svårt att tryggt gå till skolan och lära, och
              då är det väldigt svårt att röra sig fritt för att kunna få jobb
              eller tro att någon vill etablera sig som företagare eller butiksägare.
              Man får negativa spiraler.
            </seg>
          </u>
          <u>
            <seg>
              Därför är just detta att angripa kriminalitet att stoppa nyrekrytering
              till gäng av det slag Metin Ataseven beskriver helt grundläggande,
              och vi har naturligtvis inte tänkt backa från att se till att
              det finns resurser för att möjliggöra det arbetet.
            </seg>
          </u>
          <note>
            Riktade insatser för arbetslösa
          </note>
          <note type="speaker">
            Anf. 47 KATARINA BRÄNNSTRÖM (M):
          </note>
          <u>
            <seg>
              Fru talman! Det blir mycket tal om jobb och kris, och jag tänkte
              fortsätta på det temat.
            </seg>
          </u>
          <u>
            <seg>
              Man lade i budgeten in riktade åtgärder för att se till att arbetslösa
              kommer i jobb inom kultursektorn, vilket jag tycker är väldigt
              bra. Vi fick visserligen goda siffror i augusti när det gäller
              arbetslöshet över fem miljoner är faktiskt i arbetskraften, vilket
              är glädjande men vi ser också att det är en svajig ekonomi vi
              har runt omkring oss.
            </seg>
          </u>
          <u>
            <seg>
              Min fråga till statsministern är om han kan tänka sig att göra
              ytterligare sådana riktade satsningar. Vi var ett antal riksdagsledamöter
              som häromveckan var ute i skogen en vacker dag. Skogsstyrelsen
              sade då att det finns många uppgifter, som datainsamling och annat,
              som skulle kunna göras av människor som får en kortare utbildning.
              Inom äldreomsorgen skulle man också kunna tänka sig en kvalitetshöjning.
            </seg>
          </u>
          <u>
            <seg>
              Kan man helt enkelt tänka sig mer eller fler riktade insatser
              till arbetslösa om vi skulle gå in i ett kärvare läge?
            </seg>
          </u>
          <note type="speaker">
            Anf. 48 Statsminister FREDRIK REINFELDT (M):
          </note>
          <u>
            <seg>
              Fru talman! Så har regeringen resonerat med den budget som ligger
              på riksdagens bord. Vi förutser en avmattning i svensk ekonomi
              för 2012 och en risk för att detta kommer att påverka arbetsmarknaden.
              Därför bygger vi ut volymer i både utbildnings- och arbetsmarknadspolitiken.
            </seg>
          </u>
          <u>
            <seg>
              Helst ser vi att alla kan få jobb till reguljära löner, men i
              många fall måste vi sänka trösklar med olika former av kostnadssänkande,
              riktade åtgärder till branscher eller till enskilda individer.
              I en del fall har man svårt att klara konkurrensen på den moderna
              arbetsmarknaden, och då jobbar vi i stället inom ramen för arbetsmarknadspolitiken
              med aktiveringsåtgärder eller utbildningsinsatser.
            </seg>
          </u>
          <u>
            <seg>
              Allt detta behövs, och allt detta har vi genomfört. Vi är också
              beredda att titta på ytterligare insatser att göra. Vi har sett
              vad en politik byggd på passivitet, som det var innan vi tillträdde,
              ledde till. Det är inte sättet att möta detta problem: att gömma
              undan människor, låtsas att de inte finns och hävda att de inte
              är arbetslösa. Bra aktiveringsåtgärder, stöd i utbildningsverksamhet
              och sänkta trösklar med sänkta kostnader leder till precis det
              Katarina Brännström sade, att allt fler vill jobba i Sverige,
              och det är det viktiga.
            </seg>
          </u>
          <note type="speaker">
            Anf. 49 TREDJE VICE TALMANNEN:
          </note>
          <u>
            <seg>
              Jag förklarar statsministerns frågestund avslutad och ber att
              få tacka statsministern för hans medverkan i kammaren i dag.
            </seg>
          </u>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 september
          </note>
          <note>
            Esabelle Dingizian
          </note>
          <note>
            Ibrahim Baylan
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 11 oktober.
          </note>
          <note>
            10 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 29 september
          </note>
          <note>
            Hans Olsson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 11 oktober.
          </note>
          <note>
            11 § Kammaren åtskildes kl. 14.43.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
