<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--91</head>
          <docDate when="2012-03-29">2012-03-29</docDate>
        </div>
      </front>
      <body>
        <div>
          <note n="29616089">
            ﻿
          </note>
          <note n="3126e2a8">
            Riksdagens protokoll
          </note>
          <note n="ba589839">
            2011/12:91
          </note>
          <note type="date" n="7b36d8c9">
            Torsdagen den 29 mars
          </note>
          <note n="24651522">
            Kl. 12:00 - 16:34
          </note>
          <note n="bad0ac1c">
            1 § Justering av protokoll
          </note>
          <note n="73e973e9">
            Justerades protokollet för den 23 mars.
          </note>
          <note n="59925643">
            2 § Avsägelse
          </note>
          <note n="839a9b05">
            Förste vice talmannen meddelade att Jessica Rosencrantz (M) avsagt
            sig uppdraget som suppleant i civilutskottet från och med den
            30 mars.
          </note>
          <note n="2addd2b2">
            Kammaren biföll denna avsägelse.
          </note>
          <note n="cb8ba75c">
            3 § Meddelande om aktuell debatt om nordiska gränshinder
          </note>
          <note n="e5941858">
            Förste vice talmannen meddelade att en aktuell debatt om nordiska
            gränshinder skulle äga rum onsdagen den 11 april kl. 9.00. Under
            april skulle det i samtliga nordiska parlament hållas temadebatter
            om hinder för den fria rörligheten inom Norden.
          </note>
          <note n="68275ac6">
            Företrädare för Nordiska rådets svenska delegation skulle inleda
            debatten. Från regeringen skulle statsrådet Ewa Björling (M) delta.
          </note>
          <note n="20eb48e6">
            4 § Meddelande om aktuell debatt om vapenfabrik i Saudiarabien
          </note>
          <note n="6083d300">
            Förste vice talmannen meddelade att på begäran av Vänsterpartiets
            riksdagsgrupp skulle en aktuell debatt om vapenfabrik i Saudiarabien
            anordnas onsdagen den 11 april kl. 13.00 .
          </note>
          <note n="13d2a11e">
            Från regeringen skulle försvarsminister Sten Tolgfors (M) delta.
          </note>
          <note n="ea9b20e4">
            Den inkomna skrivelsen hade följande lydelse:
          </note>
          <note n="823ce7fa">
            Begäran om aktuell debatt angående den svenska regeringens samarbete
            med Saudiarabien för byggandet av vapenfabrik
          </note>
          <note n="a5a84d0d">
            Tisdagen 6 mars framkom uppgifter om ett hemligt samarbete med
            Saudiarabien för att bygga upp en vapenfabrik på plats i landet.
            Saudiarabien är en av världens hårdaste diktaturer och förföljelse
            och fängslande av regimkritiker är en del av vardagen. Sveriges
            regering brukar understryka att de är hårda kritiker av diktaturer.
            Mot bakgrund av både den vapenexport som Sverige har till Saudiarabien
            och de senaste uppgifterna om ett mångårigt samarbete kring en
            vapenfabrik behöver det klarläggas vem som bär det politiska ansvaret.
            Vänsterpartiet begär därför att en aktuell debatt ska hållas i
            riksdagen.
          </note>
          <note n="3b75d9a0">
            Hans Linde
          </note>
          <note n="929d19e7">
            5 § Anmälan om fördröjt svar på interpellation
          </note>
          <note n="a3263d94">
            Till riksdagen hade inkommit följande skrivelse:
          </note>
          <note n="b41e14cd">
            Interpellation 2011/12:292
          </note>
          <note n="7e247db9">
            Interpellation 2011/12:292 Utveckling av bredband i små kommuner
          </note>
          <note n="2471f94c">
            Interpellationen kommer att besvaras fredagen den 27 april 2012.
          </note>
          <note n="94a27b5f">
            Skälet till dröjsmålet är tidigare inbokade arrangemang och resor.
          </note>
          <note n="3162b316">
            Fredrik Ahlén
          </note>
          <note n="cc531f1a">
            6 § Anmälan om inkommen granskningsrapport från Riksrevisionen
          </note>
          <note n="9b7d3329">
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note n="2ee4d63a">
            7 § Hänvisning av ärenden till utskott
          </note>
          <note n="bbffd1e5">
            Föredrogs och hänvisades
          </note>
          <note n="5bdb6e3f">
            8 § Subsidiaritetsprövning av kommissionens förslag om ändring
            av förordning vad gäller information till allmänheten om receptbelagda
            humanläkemedel
          </note>
          <note n="683b7115">
            Föredrogs
          </note>
          <note n="6e66bbe1">
            Förste vice talmannen konstaterade att ingen talare var anmäld.
          </note>
          <note n="92abf258">
            9 § EU-förslag om allmän uppgiftsskyddsförordning
          </note>
          <note n="683b7115">
            Föredrogs
          </note>
          <note type="speaker" n="9687b3b4">
            Anf. 1 BILLY GUSTAFSSON (S):
          </note>
          <u who="Q3375152" xml:id="i-321204bc7ceb4baa-0" n="4c1b78d1">
            <seg n="5c9268ce">
              Fru talman! Vi ska nu diskutera konstitutionsutskottets bedömning
              av EU-kommissionens förslag till allmän uppgiftsskyddsförordning.
              Det är ett ganska krångligt namn, men icke förty ska vi diskutera
              detta förslag.
            </seg>
            <seg n="096050db">
              Det är ett enigt utskott som står bakom det motiverade yttrandet
              att förslaget inte är förenligt med subsidiaritetsprincipen. Man
              skulle på goda grunder kunna ställa sig frågan: Varför begär någon
              ordet?
            </seg>
            <seg n="5559ad8f">
              Fru talman! För min del känns det angeläget att markera och åtminstone
              för protokollet få uppmärksamma frågans principiella vikt. Om
              vi inte deltar i diskussionen kan frågan uppfattas som mindre
              viktig.
            </seg>
            <seg n="30fb779d">
              Utskottets behandling av ärendet är inte en administrativ hantering
              utan handlar om maktfördelning och inflytande, vilket faktiskt
              är politikens livsnerv. Jag anser att riksdagens tillämpning av
              subsidiaritetsprincipen skulle kunna uttryckas som att det handlar
              både om mål och om medel.
            </seg>
            <seg n="a0332f4b">
              Det är ett mål att där det är delad befogenhet mellan unionen
              och medlemsstaterna, vilket ju är förutsättningen för en subsidiaritetsprövning,
              ska en åtgärd vidtas av unionen endast om målen med den planerade
              åtgärden inte i tillräcklig utsträckning kan vidtas av medlemsstaterna
              själva. Med andra ord skulle man kunna uttrycka det som att målet
              är att beslut ska tas så nära medborgarna som det är ändamålsenligt
              möjligt.
            </seg>
            <seg n="0bf3308d">
              Det är också ett medel att vi, det vill säga den svenska riksdagen,
              utnyttjar de möjligheter som Lissabonfördraget ger oss att antingen
              påverka innehållet i ett förslag eller till och med förhindra
              att förslaget behandlas ytterligare.
            </seg>
            <seg n="ba9127b1">
              De flesta av er känner till att detta förutsätter att vi tillsammans
              med andra medlemsstater har invändningar så att vi når de tröskelvärden
              som fördraget har satt upp för att vi ska kunna påverka ett av
              kommissionen lämnat förslag. Med andra ord finns det ett verktyg
              eller ett medel för riksdagen att agera på så sätt att målet med
              att beslut ska tas så nära medborgarna som möjligt kan uppnås.
            </seg>
            <seg n="ac23599d">
              För mig handlar det här, fru talman, om politik och är viktiga
              aspekter både sakligt sett och för unionens legitimitet hos det
              svenska folket.
            </seg>
            <seg n="20d861b7">
              Fru talman! Jag vill ge några korta kommentarer till de ställningstaganden
              som materiellt ingår i det här motiverade yttrandet som konstitutionsutskottet
              gjort i det aktuella ärendet.
            </seg>
            <seg n="1cdd56e9">
              Först känner jag att det är angeläget att påpeka att det är viktigt
              att det finns regelverk, nationellt och på unionsnivå, som är
              garanter för personuppgifter som finns om enskilda individer.
              Det är också angeläget att de regler som finns i möjligaste mån
              också kan förbättras. Utgångspunkten när man tittar på det här
              regelverket måste vara att respekten för människors privatliv
              kan garanteras.
            </seg>
            <seg n="069056d5">
              Anledningen till att vi från utskottet funnit förslaget strida
              mot subsidiaritetsprincipen kan förenklat sägas vara kommissionens
              val av lagstiftningsinstrument. Förslaget om en förordning som
              är direkt tillämplig i medlemsstaterna är enligt min och utskottets
              mening att gå längre än vad som är nödvändigt för att nå de mål
              som man har satt upp.
            </seg>
            <seg n="a3485538">
              Ett direktiv däremot, i stället för en förordning, skulle ge
              oss möjlighet att ta hänsyn till specifika förutsättningar i respektive
              medlemsland. Detta ska ses mot bakgrund av att förslaget bland
              annat innehåller regler på detaljnivå om exempelvis tillsättning
              av ledamöter hos tillsynsmyndigheterna i respektive medlemsland.
            </seg>
            <seg n="47977f2e">
              Det här kanske inte är den allra största invändningen. Personligen
              tycker jag att än mer allvarligt är att förslaget ger kommissionen
              möjlighet att anta delegerade akter. Med den exklusiva rätten
              för kommissionen kommer den att kunna påverka innehållet i förordningen
              i framtiden. Det innebär att vi som parlamentariker här i Sveriges
              riksdag inte kommer att ha inflytande och kontroll över den framtida
              utvecklingen inom området.
            </seg>
            <seg n="e8017ab3">
              Fru talman! Sammanfattningsvis delar jag utskottets slutsats
              att förslaget går längre än vad som är nödvändigt för att uppnå
              de uppsatta målen och därmed strider mot subsidiaritetsprincipen.
            </seg>
            <seg n="8adfe5ca">
              Jag vill avsluta med att säga att jag yrkar bifall till utskottets
              förslag till motiverat yttrande.
            </seg>
          </u>
          <note n="47b3c613">
            I detta anförande instämde Phia Andersson, Hans Ekström, Helene
            Petersson i Stockaryd och Sven-Erik Österberg (alla S).
          </note>
          <note type="speaker" n="2b981b90">
            Anf. 2 KARL SIGFRID (M):
          </note>
          <u who="Q6175642" xml:id="i-2f9195449bcbc88c-0" n="d6f75681">
            <seg n="c9036120">
              Fru talman! Det är bra att EU-kommissionen nu genomför en översyn
              av reglerna för dataskydd. Det finns många frågor att ställa sig.
              Hur väl fungerar reglerna? Kan de förbättras? Krävs det mer samordning
              än i dag för att informationen ska kunna röra sig fritt över nationsgränserna
              utan onödigt mycket byråkratiskt krångel?
            </seg>
            <seg n="5ee2046a">
              Alltför ofta när regelverk utformas följer man inte upp i efterhand
              och tar reda på om syftet faktiskt har uppnåtts. Så är det på
              alla politiska nivåer.
            </seg>
            <seg n="4fd3fa40">
              Möjligen borde mindre tid läggas på att stifta nya lagar och
              mer tid på att utvärdera och justera de lagar som finns, eller
              kanske ibland ta bort dem. I det avseendet är EU:s hantering av
              personuppgiftsskyddet ett föredöme.
            </seg>
            <seg n="837b80d4">
              Med det sagt har vi i konstitutionsutskottet ett antal synpunkter
              på de förändringar som EU-kommissionen vill göra. För det första
              innebär förslaget att vi går från att reglera skyddet av personuppgifter
              i direktivform till att reglera skyddet av personuppgifter i förordningsform.
              På normal svenska betyder det att vi får mer detaljreglering och
              mindre utrymme för Sverige och andra medlemsländer att anpassa
              reglerna efter våra egna förhållanden. Den svenska personuppgiftslagen
              skulle med förslaget skrotas och ersättas av en heltäckande EU-reglering.
            </seg>
            <seg n="338b2ec1">
              För det andra inkräktar personuppgiftsskyddet ibland på yttrandefriheten.
              Därför är det särskilt viktigt för oss som har en annorlunda och
              långtgående yttrandefrihetslagstiftning att kunna utforma personuppgiftsskyddet
              på ett sätt som inte står i strid med tryckfrihetsförordningen
              och yttrandefrihetsgrundlagen. Vi hade av det skälet hellre sett
              att vi, på samma sätt som i dag, skulle ha ett direktiv som lämnar
              detaljerna åt de enskilda medlemsstaterna.
            </seg>
            <seg n="446a4fcb">
              I det förslag som EU-kommissionen lägger fram är det i stället
              EU-kommissionen själv som får ett brett mandat att bestämma hur
              detaljerna ska utformas. Om vi antar den föreslagna förordningen
              i nuvarande skick vet vi inte förrän senare vilka regler vi faktiskt
              binder oss till. Den ordningen är inte önskvärd.
            </seg>
            <seg n="68a13d85">
              Varför lägger då EU-kommissionen fram ett sådant förslag? En
              anledning som anförts är att det skulle hjälpa företag genom att
              skapa ett enda sammanhållet regelverk. Därför är det värt att
              nämna att de företagarorganisationer som hört av sig till oss
              ledamöter i konstitutionsutskottet anser precis som vi att vi
              inte bör ha en alltför detaljerad reglering på EU-nivå.
            </seg>
            <seg n="69ff5d34">
              En företagarorganisation som bland annat företräder tidningsutgivare,
              tryckerier och näthandlare skriver att förslaget skulle sätta
              käppar i hjulet för deras verksamhet. Det skulle medföra nya administrativa
              kostnader och inskränka den yttrandefrihet som många företag är
              beroende av.
            </seg>
            <seg n="dfc382ab">
              Sammantaget blir slutsatsen att vi välkomnar utvärderingsarbetet,
              men vi anser att ett eventuellt nytt regelverk bör vara mindre
              långtgående. Gemensamma regler kan behövas, dock inte in i minsta
              detalj. Införandet av den sortens centralstyrning står inte i
              proportion till de eventuella förbättringar som förslaget kan
              medföra. Därför anser vi att riksdagen bör avge ett motiverat
              yttrande som säger att förslaget inte är förenligt med subsidiaritetsprincipen.
            </seg>
          </u>
          <note n="eb370bbe">
            Jag yrkar bifall till utskottets eniga förslag.
          </note>
          <note n="a8d01a45">
            I detta anförande instämde Lars Elinderson och Ann-Britt Åsebol
            (båda M).
          </note>
          <note n="21f1a7a1">
            Överläggningen var härmed avslutad.
          </note>
          <note n="b9f6efe6">
            10 § Kontrollstation signalspaning
          </note>
          <note n="683b7115">
            Föredrogs
          </note>
          <note type="speaker" n="a17f2995">
            Anf. 3 MIKAEL JANSSON (SD):
          </note>
          <u who="Q563289" xml:id="i-3706cd5ef0088a4f-0" n="dcac2d38">
            <seg n="d1d21e48">
              Fru talman! Jag börjar med att yrka bifall till SD:s reservation.
            </seg>
            <seg n="9928afe2">
              Sårbarheten för terrorattacker är stor i alla länder. Ett samhälle
              som Sverige med låg polistäthet och utan ett eget territorialförsvar
              har extra hög sårbarhet. Såväl människosamlingar som viktig infrastruktur
              är svårskyddade. Förr var hotbilderna enklare. I dag, efter alla
              terrordåd mot västerländska länder, är bilden en annan. Vare sig
              vi vill det eller inte måste vi ha beredskap för asymmetrisk krigföring.
            </seg>
            <seg n="b5bd2a3f">
              Vid attackerna mot World Trade Center i New York och Pentagon
              år 2001 dog nästan 3 000 personer. Vid bombdåden i Madrid 2004
              dog 191 personer. Vid bombdåden i London 2005 dog 52 personer.
              Vi hade ett bombdåd på Drottninggatan i Helsingfors för två år
              sedan där gärningsmannen lyckligtvis misslyckades.
            </seg>
            <seg n="f42d3970">
              Rikskriminalens krigsbrottskommission uppskattar att 1 500 krigsförbrytare
              nu lever i Sverige. Deras kontakter med utlandet är viktiga att
              följa. Låt oss hoppas att terrordåden minskar och allra helst
              försvinner. Vi måste ha en positiv syn på detta, men vi får inte
              vara naiva. Signalspaningen mot yttre förhållanden är en första
              försvarslinje mot ont som kan drabba oss. I stället för att rikta
              misstänksamhet mot signalspaningen bör vi alla rikta tacksamhet
              mot Försvarets radioanstalt som utför ett fantastiskt jobb för
              att värna och skydda vår befolkning.
            </seg>
            <seg n="b2982693">
              Naturligtvis finns det inhemska förhållanden som också kan leda
              till terror. Det förstår vi inte minst efter det fruktansvärda
              attentatet i vårt grannland Norge mot regeringskvarteren och på
              Utøya. Det som hände i Norge kan också hända här. När det gäller
              inhemska förhållanden är det dock Säkerhetspolisen som har ansvaret,
              inte försvaret. Signalspaning mot utländska förhållanden är således
              en nödvändighet.
            </seg>
            <seg n="8f689984">
              Fru talman! Är signalspaning då alltigenom gott? Nej. Man kan
              säga att signalspaning är ett nödvändigt ont. Signalspaning innebär
              naturligtvis att personlig integritet kränks. Att kränkningen
              av personlig integritet blir så liten som möjligt är viktigt.
              Viktigt är också att försvarets signalspaning håller sig inom
              lagrummet, det vill säga att spaningen inte berör signal från
              en svensk till en annan svensk. Om en signal fångas upp mellan
              två svenskar ska materialet omedelbart förstöras. Jag är övertygad
              om att så sker.
            </seg>
            <seg n="f0fbcc67">
              Mitt förtroende för FRA är stort. Men vi måste ändå ha kontroll
              över myndighetens arbete för att över tid vara extra säkra på
              att allt går rätt till. Inrättandet av två myndigheter för denna
              kontroll är en proportionell åtgärd. Försvarsunderrättelsedomstolen
              har till uppgift att pröva signalspaningsmyndighetens ansökningar
              om tillstånd. Siun har till uppgift att kontrollera försvarsunderrättelseverksamheten
              i sig.
            </seg>
            <seg n="458cc3c9">
              Den parlamentariska bedömningen av kontrollmyndigheternas arbete
              är viktig. Signalspaning i tråd mot utländska förhållanden är
              en ny verksamhet. Kontrollmyndigheterna är nya. Det är därför
              beklagligt att Signalspaningskommitténs arbete avslutades innan
              man hann gå in på en meningsfull granskning.
            </seg>
            <seg n="ffa8fa29">
              Fru talman! Det är vår mening att Signalspaningskommitténs arbete
              bör återupptas. Datainspektionen och den avslutade Signalspaningskommittén
              har anmärkt att FRA:s hantering av så kallad trafikdata inte är
              helt täckt av den befintliga lagstiftningen och att det därför
              är oklart vilka följder myndighetens hantering av sådan data kan
              få ur integritetssynpunkt. Vi menar därför att en ny signalspaningskommitté
              bör få i uppgift att också granska FRA:s hantering av trafikdata
              med avseende på integritet för den enskilda medborgaren.
            </seg>
          </u>
          <note type="speaker" n="26bb45a2">
            Anf. 4 ROZA GÜCLÜ HEDIN (S):
          </note>
          <note n="d5531f5a">
            Fru talman! Frågan som debatteras i dag har sitt ursprung i den
            lag som antogs 2008 gällande Försvarets radioanstalts signalspaning.
            Den grundar sig i den skrivelse som redogör för resultatet av
            den uppföljning och granskning av signalspaning i försvarsunderrättelseverksamhet
            som regeringen beslutat om och som genomförs av Datainspektionen
            och den parlamentariska Signalspaningskommittén.
          </note>
          <u who="Q4951217" xml:id="i-337819c4b2df719e-0" n="b26734ab">
            <seg n="4fa7474b">
              I dag debatterar vi inte huruvida vi ska ha en signalspaningslag
              eller inte, utan det handlar om en kontrollstation och en årlig
              rapport som riksdagen frågat efter i samband med riksdagsbehandlingen
              av lagen. Att man inkommit med en skrivelse i denna fråga innebär
              inte att vi släpper frågan, utan nu intensifieras arbetet med
              att åtgärda de brister som har uppvisats i rapporterna, främst
              beträffande datainhämtning i tråd, och att kontinuerligt granska
              verksamheten för att kunna garantera att gällande lagstiftning
              följs.
            </seg>
            <seg n="a65ec151">
              För mig som demokrat är det ytterst viktigt att vi garanterar
              och säkerställer att de lagar vi antar alltid utgår från nyttan
              av att värna om våra medborgare. Att värna om den personliga integriteten
              är ytterst viktigt för att man ska känna sig trygg och fri i ett
              demokratiskt samhälle. För mig som medborgare är det också viktigt
              att veta att myndigheterna alltid verkar för att värna om mig
              som person, i alla situationer, antingen jag utsätts för ett brott
              eller jag begår ett brott. Det är därför positivt att både Signalspaningskommittén
              och Datainspektionen i sina rapporter framhåller att de observationer
              de gjort på Försvarets radioanstalt är övervägande positiva avseende
              deras arbetsmetoder, utvecklingsarbete och viljan att värna om
              den personliga integriteten.
            </seg>
            <seg n="abccb068">
              Fru talman! Det faktum att två av varandra oberoende granskningar
              kommer till samma slutsats tyder på att lagstiftningen fungerat
              som tänkt och att Försvarets radioanstalt arbetar enligt lagstiftningens
              intentioner. Detta innebär att myndigheten har vidtagit åtgärder
              för att riskerna för obefogat intrång i enskildas integritet i
              tillfredsställande mån kan begränsas till signalspaningsverksamheten.
              Det är väldigt bra.
            </seg>
            <seg n="c991717f">
              De två oberoende rapporterna som Datainspektionen och Signalspaningskommittén
              har lämnat beskriver ungefär samma problematik och redogör också
              på ett tydligt sätt för vilka åtgärder som måste vidtas för att
              säkerställa att integritetsskyddet är fortsatt starkt. De förordar
              att man utbildar personal, tar fram nödvändiga rutiner och anpassar
              teknik och metoder på så sätt att det ger bästa möjliga integritetsskydd.
            </seg>
            <seg n="1862d8a8">
              I skrivelsen uppmärksammas ett återkommande konstaterande. Det
              är att under större delen av den tid som Datainspektionen och
              Signalspaningskommittén har arbetat med sitt uppdrag har inhämtningsverksamheten
              i tråd varit under uppbyggnad. Det är också därför som de förordar
              en fortsatt uppföljning av verksamheten.
            </seg>
            <seg n="ed2bbc09">
              Vi delar den uppfattningen och anser att detta arbete inte avslutas
              i och med denna skrivelse. Det krävs ett kontrollerat och medvetet
              arbete kring dessa frågor, och man måste alltid utgå från det
              uppdrag man har att värna den personliga integriteten i alla lägen.
            </seg>
            <seg n="926df8ec">
              Den löpande uppföljningen görs och kommer att göras av Siun,
              Statens inspektion för försvarsunderrättelseverksamheten, som
              har i uppdrag att följa upp arbetet vid Försvarets radioanstalt
              samtidigt som Datainspektionen har i uppdrag att granska personuppgiftsbehandlingen.
            </seg>
            <seg n="89663ab9">
              Det finns också en avsikt att man gör en mer fördjupande uppföljning
              som man sedan bör redovisa i riksdagen, vilket vi hoppas att man
              kan göra inom en snar framtid.
            </seg>
            <seg n="67d13e73">
              Fru talman! Jag vill avsluta med att yrka bifall till utskottets
              förslag.
            </seg>
          </u>
          <note type="speaker" n="aaa98293">
            Anf. 5 CECILIA WIDEGREN (M):
          </note>
          <u who="Q4990451" xml:id="i-44b419eac6c80fb8-0" n="533eca47">
            <seg n="5cc8949a">
              Fru talman! Regeringens skrivelse är precis som tidigare talare
              sade en årlig rapport till riksdagen som kom i samband med att
              vi hade riksdagsbehandling av lagen om signalspaning i försvarets
              underrättelseverksamhet 2008. Det är också en förstärkt och fördjupad
              del i rapporten som vi kallar kontrollstation enligt det riksdagsbeslut
              som fattades.
            </seg>
            <seg n="920b6f23">
              Enligt lagen får den myndighet som regeringen bestämmer inhämta
              signaler i elektronisk form vid signalspaning. Signal får endast
              inhämtas för de ändamål som särskilt anges i lagen och endast
              efter inriktning av regering, Regeringskansliet och Förvarsmakten.
              Inhämtning får inte avse signaler mellan en avsändare och mottagare
              som båda befinner sig i Sverige.
            </seg>
            <seg n="b3cfd726">
              Fru talman! Försvarsutskottet har inhämtat yttrande även från
              justitieutskottet vid beredning av ärendet. Båda utskotten konstaterar
              att den granskning av Försvarets radioanstalts signalspaning som
              görs fungerar väl. Utskottet utgår fortsatt från att Statens inspektion
              för försvarets underrättelseverksamhet och Datainspektionen löpande
              fortsätter att följa Försvarets radioanstalts verksamhet.
            </seg>
            <seg n="8b0290cd">
              Alliansregeringen och Socialdemokraterna har även i slutet av
              förra året träffat en överenskommelse om att Säkerhetspolisen
              och Rikskriminalpolisen ska få möjlighet att inhämta signalspaning.
              Regeringen bereder just nu frågan och väntas under året återkomma
              till riksdagen med förslag om förändrad och förnyad lagstiftning
              i denna del.
            </seg>
            <seg n="d9a63573">
              Fru talman! I skrivelsen redogörs för resultatet av den uppföljning
              och granskning av signalspaning i försvarets underrättelseverksamhet
              som regeringen har beslutat om och som har genomförts både av
              Datainspektionen och den parlamentariska Signalspaningskommittén.
            </seg>
            <seg n="908111e4">
              De utvärderingar som Datainspektionen och Signalspaningskommittén
              har gjort har en samstämmig bild att signalspaningsverksamheten
              vid Försvarets radioanstalt bedrivs i enlighet med lagstiftningens
              intentioner och med respekt för den enskildes integritet. Jag
              vill betona den senare delen.
            </seg>
            <seg n="fd163333">
              Alliansregeringen instämmer i behovet av en fortsatt uppföljning
              av verksamheten. Det ingår i Statens inspektion för försvarsunderrättelseverksamhetens
              uppdrag att löpande granska verksamheten vid Försvarets radioanstalt,
              och Datainspektionen har i uppdrag att granska personuppgiftsbehandlingen
              i myndighetens signalspaningsverksamhet.
            </seg>
            <seg n="ee0ceafa">
              Regeringen ser positivt på att Försvarets radioanstalt arbetar
              löpande med att utveckla metoder och rutiner som båda ska vara
              integritetsskyddande.
            </seg>
          </u>
          <note n="c12687f8">
            Jag avslutar med att yrka bifall till förslaget i betänkandet
            i dess helhet.
          </note>
          <note type="speaker" n="f99c084b">
            Anf. 6 STAFFAN DANIELSSON (C):
          </note>
          <u who="Q5616883" xml:id="i-d60b8532aa6b923c-0" n="6f2be6cc">
            <seg n="63f6fd10">
              Fru talman! Stämningen har varit mer förtätad och deltagandet
              i debatten bredare vid tidigare behandlingar av denna viktiga
              fråga.
            </seg>
            <seg n="67aea29f">
              Centerpartiet har ett öppenhetsmanifest som lägger fast att vi
              ska arbeta för ett öppet och liberalt samhälle där människors
              integritet respekteras. Vi har i den viktiga fråga som vi nu diskuterar
              drivit fram en rad förbättringar för att skydda integriteten när
              det gäller underrättelseinhämtning för landets säkerhet.
            </seg>
            <seg n="6074445d">
              Tyvärr har vi likt riksdagens övriga partier tvingats att acceptera
              behovet av underrättelseinhämtning genom signalspaning i strängt
              reglerade former i den svåra avvägning som har varit och är ofrånkomlig
              mellan omsorgen både om landets säkerhet och om medborgarnas rätt
              till skydd för sin integritet.
            </seg>
            <seg n="0de38be2">
              Signalspaning för försvarsunderrättelseändamål handlar om rätten
              och skyldigheten för en nation att skydda sina medborgare från
              allvarliga yttre hot, som till exempel militära konflikter, spridning
              av massförstörelsevapen, grov internationell terrorism och spioneri.
            </seg>
            <seg n="84717776">
              Samtidigt handlar denna fråga i hög grad om den personliga integriteten
              och vilka intrång i den som vi kan acceptera i ett öppet och demokratiskt
              samhälle.
            </seg>
            <seg n="ffa95c9b">
              Sedan alliansregeringen våren 2007 lade fram sin signalspaningsproposition
              har den mycket livliga debatten och kritiken inte minst inom Centerpartiet
              och med Fredrick Federley och Annie Lööf i spetsen lett till ett
              antal förbättringar till skydd för integritet och till förstärkningar
              av tillståndsgivning och kontroll. Det hälsar vi självfallet med
              glädje.
            </seg>
            <seg n="a65ce84f">
              Signalspaningen får endast ske för ett litet antal mycket preciserade
              ändamål allvarliga yttre säkerhetshot som har skrivits in i lagen.
              Jag nämnde några tidigare. En domstol ska pröva Försvarets radioanstalts
              tillståndsansökningar, och endast regeringen, Regeringskansliet
              och Försvarsmakten ska kunna använda sig av FRA:s tjänster. Jag
              återkommer till Säkerhetspolisen.
            </seg>
            <seg n="07eee562">
              Det är också viktigt att veta att Sveriges underrättelseinhämtning
              genom signalspaning i dominerande grad handlar om internationell
              teletrafik utan kopplingar till Sverige.
            </seg>
            <seg n="78bca15b">
              Jag har som riksdagsledamot, centerpartist och människa tagit
              denna fråga på mycket stort allvar. Jag har tillsammans med min
              riksdagsgrupp noga lyssnat på kritiken och drivit fram en del
              av de skärpningar som successivt har skett. Jag har haft otaliga
              dialoger med kritikerna inom och utom Centerpartiet på min blogg.
            </seg>
            <seg n="931c29a0">
              Jag gjorde i söndags mitt 85:e inlägg sedan början av 2007, där
              jag summerat, diskuterat och länkat under hela resans gång. Vill
              du som lyssnar tränga in i denna viktiga fråga utifrån mina och
              Centerpartiets utgångspunkter och påverkansarbete, så googla bara
              mitt namn så kommer du till min blogg.
            </seg>
            <seg n="de89f0d7">
              Etiketten signalspaning finns i vänsterkanten, och sedan har
              du 85 inlägg att om inte njuta av så i varje fall att ta del av.
              Du är självfallet välkommen att diskutera och kommentera på min
              blogg. Jag har i mycket stor utsträckning uppskattat den oerhört
              livliga dialog som varit i den här frågan. Det ska erkännas att
              det har varit mycket kritik men också mycket konstruktivitet.
            </seg>
            <seg n="10aaed5e">
              Ett av våra förslag under processen var från Centerpartiets sida
              att den nya lagen skulle utvärderas efter några år vid en kontrollstation.
              Det är den skrivelsen som vi diskuterar i dag.
            </seg>
            <seg n="8003fbef">
              Skrivelsen bygger främst på den uppföljning och granskning som
              regeringen beslutat om och som genomförts av Datainspektionen
              och den parlamentariska Signalspaningskommittén samt den löpande
              granskning som sker av Siun, Statens inspektion för försvarsunderrättelseverksamheten.
              Det är positivt, som Roza Güclü Hedin sade tidigare, att alla
              dessa organ ger samma bild av att verksamheten vid Försvarets
              radioanstalt bedrivs i enlighet med lagstiftningens intentioner
              och med respekt för den enskildes integritet.
            </seg>
            <seg n="86546ce1">
              Den signalspaning som sker får endast bedrivas i kablar i tråd
              över landgränsen och mot ett fåtal noga specificerade säkerhetshot.
              Alla tillstånd till spaning måste beslutas om i den nya Försvarsunderrättelsedomstolen.
              Kontrollen av Försvarets radioanstalts verksamhet sker genom Siun,
              Statens inspektion för försvarsunderrättelseverksamheten, med
              ledamöter som både har domarbakgrund och som nomineras av riksdagspartierna.
            </seg>
            <seg n="621c68f2">
              Granskningsorganen tar upp ett antal punkter med kritik och förbättringsförslag,
              och det är bra. Det är också bra att regeringen i allt väsentligt
              ställer sig bakom dessa, och det är bra att utskottet gör sammalunda
              och även skärper upp på någon punkt.
            </seg>
            <seg n="423c6a1a">
              Både Datainspektionen och Signalspaningskommittén markerar tydligt
              att de inte i tillräcklig grad har kunnat utvärdera signalspaningen
              i tråd, eftersom den har varit under uppbyggnad under denna tid.
            </seg>
            <seg n="b007c70e">
              Utskottet utgår ifrån att Siun och Datainspektionen löpande fortsätter
              att följa upp Försvarets radioanstalts inhämtning i tråd i enlighet
              med sina respektive instruktioner. Försvarsutskottet i sin helhet
              välkomnar att regeringen inom några år avser att låta Siun genomföra
              en ny uppföljning av Försvarets radioanstalts signalspaning i
              tråd. Och, tillägger utskottet, denna bör redovisas för riksdagen.
            </seg>
            <seg n="aef92cff">
              Detta är mycket viktigt. Det innebär att den kontrollstation
              som Centerpartiet drev fram och som nu redovisas inte är slutförd
              förrän Statens inspektion för försvarsunderrättelseverksamheten
              inom några år gör en rejäl genomlysning av konsekvenserna för
              den personliga integriteten av spaningen i tråd och även beaktar
              de ökningar av trafikdata som detta kommer att innebära. Vi kommer
              att återkomma till frågan än en gång inom några år, och det tycker
              jag är viktigt.
            </seg>
            <seg n="70b8d88b">
              Datainspektionen påpekar att sökbegreppen vid inhämtning av trafikdata
              normalt utan meddelandeinnehåll är mer generella än vid inhämtning
              av meddelanden och att FRA därför bör överväga tekniska begränsningar
              i databasen och förstärka den införda logguppföljningen. Regeringen
              instämmer i detta. Det är bra.
            </seg>
            <seg n="9dca96f2">
              Sökbegrepp som är direkt hänförliga till enskild person får användas
              om det finns synnerliga skäl till detta. Detta finns i betydande
              grad och används i stor omfattning. Signalspaningskommittén drar
              slutsatsen att detta är nödvändigt, och att det ger en mer precis
              inhämtning vilket minskar risken för inhämtning av icke relevanta
              meddelanden. Varje sökbegrepp för en enskild person måste också
              ges tillstånd av Försvarsunderrättelsedomstolen och prövas noga
              där.
            </seg>
            <seg n="5901729b">
              Slutligen: I dag får endast regeringen, Regeringskansliet och
              Försvarsmakten inrikta signalspaning till skillnad från tidigare,
              när flera myndigheter, till exempel tullen och Inspektionen för
              strategiska produkter, också gjorde det. De rödgröna föreslog
              i sin gemensamma motion hösten 2009 följande: En annan allvarlig
              svaghet i den nya lagstiftningen är begränsningen av vilka myndigheter
              som får inrikta signalspaning. Det framgår inte heller hur myndigheter
              med strategiska uppgifter kan få information rapporterad till
              sig. Därmed riskerar myndigheter att stängas av från viktig information
              utan några uppenbara integritetsvinster. Någon konsekvensanalys
              av detta lämnar inte regeringen.
            </seg>
            <seg n="03949dba">
              Detta är kritik som heter duga. Underrättelseinformationen genom
              signalspaning är så värdefull att ett antal myndigheter utöver
              regeringen borde få möjlighet att begära tillstånd till signalspaning
              hos Försvarsunderrättelsedomstolen. Detta har dock allianspartierna
              inte gått med på.
            </seg>
            <seg n="35f52118">
              Däremot har avsikten hela tiden varit att Säkerhetspolisen och
              Rikskriminalen i tillämpliga delar liksom tidigare bör kunna inrikta
              signalspaning vad gäller allvarliga hot mot landets säkerhet.
              På grund av lite olika viljor om hur detta ska gå till har frågan
              försenats. Regeringen och Socialdemokraterna har nyligen överenskommit
              hur detta ska ske i enlighet med förslagen i en departementspromemoria.
              Regeringen och Socialdemokraterna är också överens om att en parlamentarisk
              integritetskommission ska tillsättas. Det är en bra uppgörelse,
              tycker jag.
            </seg>
            <seg n="0f8ce4eb">
              Med detta, fru talman, yrkar jag bifall till försvarsutskottets
              förslag i betänkandet och avslag på den reservation som Sverigedemokraterna
              har lämnat. Motionens syften täcks väl av det riksdagsbeslut som
              en bred majoritet strax ska fatta.
            </seg>
          </u>
          <note type="speaker" n="0b5bae07">
            Anf. 7 TORBJÖRN BJÖRLUND (V):
          </note>
          <u who="Q5578151" xml:id="i-80199a8a7a6fb932-0" n="8bb77505">
            <seg n="cfd3a753">
              Fru talman! Jag tackar Staffan för inbjudan att följa honom på
              bloggen. Det är bra reklam att stå här i kammaren och tala om
              det! Vi kan ju se vad som sägs i bloggen; det kan vara intressant.
              Jag har varit inne på den och läst, och den är intressant. Du
              får mycket mothugg, men så ska det vara!
            </seg>
            <seg n="11a9a564">
              Fru talman! Den skrivelse som ligger till grund för betänkandet
              är inte speciellt upphetsande, tycker jag. Den innehåller ett
              antal konstateranden av att granskningen av FRA:s signalspaning
              fungerar rätt väl utifrån den tid som den har pågått. Däremot
              är frågan om signalspaning över huvud taget mer spännande. Det
              är roligare att gå in på denna bit eftersom det finns fler kontroverser
              där. Staffan Danielsson var också inne på detta lite grann tidigare.
            </seg>
            <seg n="07f7ebda">
              När man läser betänkandet och framför allt rapporten är det intryck
              man får att det på så kort tid är svårt att få en bra överblick
              över hur bra kontrollen egentligen är. Man kan konstatera att
              det som vanligt inte någonstans i dokumentet redogörs för vilken
              nytta denna signalspaning över huvud taget har för svensk säkerhetspolitik.
              Jag hoppas att man kan återkomma till det i kommande dokument.
            </seg>
            <seg n="77e9fc5a">
              Vänsterpartiets uppfattning är densamma som den vi fört fram
              hela tiden. Sedan det första lagförslaget om FRA:s signalspaning
              i kablar kom har det gjorts nästan 40 förändringar i lagen utan
              att någon ordentlig utredning har gjorts. Man har lappat och lagat
              ändå. Det innebär ett evigt schackrande enbart för att så många
              inom den borgerliga alliansen själva har varit så tveksamma och
              måste blidkas för att gå med på lagen över huvud taget. Detta
              var Staffan Danielsson också inne på. Att ha en process där man
              egentligen bara plockar fram olika saker därför att det krävs
              internt är inte ett bra sätt att jobba. Det har varit rörigt i
              processen.
            </seg>
            <seg n="4a2640f6">
              En sådan här viktig lagstiftning kan man inte slarva över och
              bara gå förbi genom att lappa ihop. Det gäller grundlagsskyddade
              fri- och rättigheter. Vi har hela tiden drivit att sådana frågor
              ska beredas i parlamentariskt sammansatta offentliga utredningar
              för att få en bred majoritet för vad som ska göras.
            </seg>
            <seg n="dc106815">
              Vi i Vänsterpartiet hävdar att man helt enkelt borde avskaffa
              lagarna och tillsätta en utredning som tar fram förslag på hur
              lagstiftningen egentligen ska se ut. Det handlar om hur signalspaning
              ska kunna genomföras utifrån de verkliga behoven av en sådan verksamhet
              och framför allt med hänsyn till den personliga integriteten.
              Det har hela tiden varit en kärnfråga.
            </seg>
            <seg n="f130a377">
              Det som är oroande är att regeringen, nu tillsammans med Socialdemokraterna
              vad jag förstår, planerar att låta polisen ge uppdrag till FRA
              om signalspaning i kablar. Det är precis tvärtemot det löfte som
              gavs för bara två och ett halvt år sedan.
            </seg>
            <seg n="f2ac5203">
              Den numera före detta försvarsministern Sten Tolgfors sade så
              här i oktober 2009 om FRA:s kabelspaning: Endast regeringen, Regeringskansliet
              och Försvarsmakten ska enligt Alliansen kunna inrikta verksamheten.
              Den s.k. FRA-shoppen är därmed stängd.
            </seg>
            <seg n="8080fa6a">
              Detta är vad som har sagts, men nu kommer alltså förändringen
              i alla fall. Det känns inte speciellt bra, tycker jag. Det är
              oroväckande att detta kommer att hända och att man öppnar upp
              för det i alla fall, tvärtemot vad som sades. Det är också ytterligare
              ett tecken på att det inte går att lita på den före detta försvarsministerns
              ord. Vi i Vänsterpartiet motsätter oss bestämt att man ska kunna
              utnyttja denna signalspaning från polisens sida.
            </seg>
            <seg n="331234e5">
              Detta är ett betänkande som egentligen inte utgår från dessa
              bitar, utan det är bara ett konstaterande av att kontrollen hittills
              har fungerat tillfredsställande. När det kommer en ny proposition
              om detta och om hur det ska förändras kommer vi att återkomma
              och ta ställning till den. Det är i alla fall lätt att konstatera
              att frågan fortfarande kommer att vara aktuell rätt så länge långt
              in i framtiden. Den kommer att vara het.
            </seg>
            <seg n="f499b6ab">
              Med tanke på att man i skrivelsen har konstaterat att kontrollen
              har fungerat yrkar jag ändå bifall till utskottets förslag.
            </seg>
          </u>
          <note n="21f1a7a1">
            Överläggningen var härmed avslutad.
          </note>
          <note n="e5e18134">
            11 § Assisterad befruktning
          </note>
          <note n="683b7115">
            Föredrogs
          </note>
          <note type="speaker" n="53eb58be">
            Anf. 8 AGNETA LUTTROPP (MP):
          </note>
          <u who="Q4964320" xml:id="i-decdf97333fd84fe-0" n="0fca83af">
            <seg n="8d6d37ba">
              Fru talman! Grunden för detta betänkande är att utskottet anser
              att det inte är rimligt att det görs skillnad när det gäller rätten
              att bli förälder genom assisterad befruktning beroende på om man
              lever i par eller som ensamstående. Nu är det dags, nu är det
              hög tid, att ge alla möjlighet att bli föräldrar, oavsett om man
              lever som olikkönade par, samkönade par eller som ensamstående.
              Nu behöver inte längre ensamstående kvinnor åka utomlands för
              en assisterad befruktning.
            </seg>
            <seg n="c27a99c7">
              Det är i år sex år sedan kvinnor som lever i samkönade förhållanden
              fick tillgång till assisterad befruktning. Nu efter sex år tas
              nästa steg. En kvinna som lever ensam får samma rätt som andra
              att bli förälder via assisterad befruktning.
            </seg>
            <seg n="06a7c99d">
              Det arbete som pågår för att bredda kunskapsunderlaget och göra
              analyser av ensamstående kvinnors rätt till assisterad befruktning
              utgår från ett barnperspektiv. Det är ett uppdrag som regeringen
              har gett. Det är ett arbete som Miljöpartiet välkomnar.
            </seg>
            <seg n="d8919a4c">
              Behandling med assisterad befruktning har funnits i Sverige sedan
              60- och 70-talen, och antalet provrörsbefruktningar har ökat från
              1991 med ca 450 per år. Siffrorna visar att det finns ett ökat
              önskemål om och ett ökat behov av assisterad befruktning. Vi i
              Miljöpartiet är bara glada att detta är utskottets förslag.
            </seg>
            <seg n="1772bbed">
              Av flera anledningar är frågan om surrogatmoderskap en mycket
              svår fråga, inte minst på grund av medicinska och etiska aspekter.
              Å ena sidan handlar det om möjligheten att bli förälder genom
              surrogatmoderskap och å andra sidan om risken att det blir en
              handel med kvinnors kroppar. Därför behöver vi veta mer om hur
              det ser ut vad gäller juridiska, ekonomiska och etiska överväganden.
            </seg>
            <seg n="2440b64e">
              Förslaget från utskottet innebär att det tillsätts en utredning
              som ska arbeta förutsättningslöst för att besvara dessa frågor.
              I utredningen kommer man också att belysa hur en reglering bör
              se ut för de barn som fötts genom surrogatmoderskap i annat land.
              Miljöpartiet välkomnar utredningen och menar att utan en bred
              kunskap är det omöjligt att fatta ett beslut i denna fråga.
            </seg>
          </u>
          <note n="1674332e">
            Jag yrkar bifall till utskottets förslag.
          </note>
          <note type="speaker" n="934bd5f3">
            Anf. 9 MARGARETA SANDSTEDT (SD):
          </note>
          <u who="unknown" xml:id="i-0d31a547f14efaf2-0" n="334aa0db">
            <seg n="bb776212">
              Fru talman! Familjelivet tycks i den här debatten enbart handla
              om en rättvisefråga utifrån ett vuxenperspektiv. Vi kan läsa utskottets
              svar där man anser att det inte ska göras skillnad mellan pars
              och ensamståendes möjligheter att bli föräldrar. Socialdemokraternas
              resonemang går ut på att ensamstående minsann inte är sämre fostrare
              än andra. I Fredrick Federleys motion påpekas orättvisan i att
              det bara är kärleksrelationer som kan komma i fråga när det gäller
              assisterad befruktning när det lika gärna kan handla om två vänner.
              Det är orättvist.
            </seg>
            <seg n="2f2e5ea4">
              Ingenting får vara orättvist. När man behandlar en fråga på en
              sådan här nivå blir det så tydligt att vi har blivit så otroligt
              sköra. Ingen får riskera att bli förfördelad. Alla normer måste
              utplånas därför att millimeterrättvisan är A och O i svensk politik.
              Faktum är att femteklassare också tycker att det är mycket viktigt
              med millimeterrättvisa, men när de blir två år äldre är det inte
              lika petigt längre. Det beror på att barns uppfattning om rättvisa
              förändras ju äldre de blir. Det kan man läsa i en norsk studie
              som publicerats i tidskriften Science. Vi ser dock inte detta
              i svensk politik i lika hög grad.
            </seg>
            <seg n="f91aa4f5">
              Fru talman! Visst ser familjer olika ut jämfört med tidigare.
              Vi har bonusfamiljer, kärnfamiljer, adoptivfamiljer, regnbågsfamiljer,
              singelfamiljer och inseminationsfamiljer, och vi vet inte vilka
              familjer som kommer framöver.
            </seg>
            <seg n="45e51044">
              Med tanke på att antalet singelfamiljer blivit så otroligt stort
              i det här landet att till och med omvärlden pratar om oss tycker
              jag att det är lite konstigt att man är villig att anta ett förslag
              som spär på antalet singelfamiljer ytterligare. Vi menar inte
              att singelfamiljerna skulle vara mindre värda eller att man skulle
              ha sämre förmåga att avge kärlek i singelfamiljer jämfört med
              vad man kan göra i parrelationer. Tvärtom vet jag, som själv har
              varit ensamstående, hur man sliter hårt för att kompensera den
              förälder som inte finns i barnens liv. Det är inte helt obekant
              att hårt arbetande ensamstående lever med känslor av otillräcklighet
              och att de hyser medkänsla för den saknad deras barn många gånger
              har efter en pappa.
            </seg>
            <seg n="459580dc">
              En annan aspekt är att om man som grabb har levt utan pappa och
              själv en dag blir pappa saknas en referens till vad det innebär
              att vara pappa. Många tänker därför så här: Jag ska försöka bli
              den pappa jag själv aldrig fick. Utifrån det skapar man lätt orealistiska
              förväntningar på sig själv, och man kan fara ganska illa i processen.
            </seg>
            <seg n="b4af2162">
              Fru talman! Jag anser att både en far och en mor är viktiga för
              barn. Barn ska ha rätt att spegla sig i båda föräldrarna och därmed
              också få möjlighet att växa i sin egen könsidentitet. Pappan är
              lika viktig som mamman, och därför yrkar jag bifall till reservation
              1.
            </seg>
          </u>
          <note n="842a5b0b">
            I detta anförande instämde Mikael Jansson (SD).
          </note>
          <note type="speaker" n="4037a4a7">
            Anf. 10 EVA OLOFSSON (V):
          </note>
          <u who="Q4970993" xml:id="i-3e2664c2414a77c3-0" n="1d06914b">
            <seg n="51ba96c9">
              Fru talman! Jag vill börja med att yrka bifall till utskottets
              förslag när det gäller ensamstående kvinnors rätt till insemination.
              Dessutom vill jag yrka bifall till reservation 2 om surrogatmoderskap.
            </seg>
            <seg n="b1c0b9b3">
              Jag tycker att detta är en viktig och ovanlig debatt. Den är
              ovanlig därför att tre av regeringspartierna väljer att köra över
              det minsta partiet, KD, i två för dem viktiga frågor som ligger
              under Göran Hägglunds socialdepartement. Den är viktigt därför
              att den berör synen på kvinnor, kvinnors kroppar och kvinnors
              möjligheter att få barn. Vänsterpartiet har i flera år drivit
              kravet på ensamstående kvinnors rätt till insemination. Det har
              funnits en majoritet i riksdagen för detta, men KD har blockerat
              frågan, och nu gör Sverigedemokraterna dem sällskap.
            </seg>
            <seg n="f149001a">
              Förra året sades det att kunskapsunderlaget skulle breddas och
              frågan analyseras och funderas på. Om inte utskottets majoritet
              satt ned fötterna och beslutat att det nu är dags att ta ställning
              för ensamstående kvinnors rätt till insemination hade väl analyserandet
              fortsatt tills vi hade fått byta regering.
            </seg>
            <seg n="9bc706ca">
              Familjer kan vara av många olika slag. Många barn växer upp i
              andra familjekonstellationer än den traditionella kärnfamiljen.
              Det måste speglas både i lagstiftning och i hur vi bygger vårt
              samhälle. Det viktiga för ett barn är att bli älskat och få växa
              upp under trygga villkor.
            </seg>
            <seg n="7010bed4">
              I dag får ensamstående kvinnor adoptera barn, men insemination
              är inte tillåten. Sverigedemokraterna sade förut att man inte
              ska spä på att det blir fler barn med ensamstående föräldrar.
              Jag tycker att det är ett konstigt sätt att se på saken. Ensamstående
              kvinnor skaffar sig ändå barn i dag. De åker till Finland och
              Danmark och insemineras. Jag tror att alla vet att det har funnits
              många andra sätt för många kvinnor att skaffa barn som är betydligt
              sämre än insemination om man inte väljer dem frivilligt. Man har
              gjort det på semestern. Barnet har inte vetat vem fadern är, och
              pappan har inte vetat om att han har blivit pappa. Man har alltså
              fixat detta på det sätt som har varit möjligt.
            </seg>
            <seg n="e6b04b34">
              Jag tycker att kvinnor som har tänkt igenom sin situation och
              verkligen övervägt att göra en insemination ska få göra det. Det
              barnet är planerat och efterlängtat. Både KD och Sverigedemokraterna
              argumenterar för att papporna är viktiga i barns liv och att fler
              närvarande pappor behövs. Man talar också om att barn med endast
              en förälder är mer utsatta.
            </seg>
            <seg n="7def2bf7">
              Jag tycker också att papporna är viktiga och att de behöver vara
              mer närvarande än i dag, men jag tror att det är för mycket att
              hoppas på att vi i Vänsterpartiet ska få stöd från KD och Sverigedemokraterna
              när det gäller en individuellt delad föräldraförsäkring. Det skulle
              verkligen ge fler närvarande pappor. Barn till ensamstående föräldrar
              kan vara mer utsatta, men jag tror inte att det kommer att vara
              genom insemination som fler barn kommer att få leva i en familj
              med en ensamstående förälder. I de flesta fall tror jag att det
              kommer att handla om att man har blivit med barn, planerat eller
              inte, men att pappan till barnet inte är beredd att ställa upp
              som pappa eller inte är känd. I andra fall kommer det att handla
              om separationer och skilsmässor där papporna i vissa fall, och
              om man har delad vårdnad, kommer att vara väldigt närvarande.
              I andra fall kommer pappan, och det vet vi av erfarenhet, att
              bli väldigt frånvarande.
            </seg>
            <seg n="6ea8729f">
              Barn till ensamstående mammor försvinner alltså inte för att
              vi säger nej till insemination för ensamstående kvinnor. Jag tycker
              att vi i stället ska skapa ett samhälle som gör det möjligt för
              barn som lever med två eller fler vårdnadshavare och föräldrar
              eller som växer upp med en ensamstående förälder att ha en bra
              och trygg uppväxt.
            </seg>
            <seg n="fa99f406">
              Nu tänker jag gå över till frågan om surrogatmoderskap som jag
              lade märke till att Sverigedemokraterna totalt hoppade över. Det
              hade annars varit intressant att se argumentationen för den frågan
              från Sverigedemokraterna, för jag har inte sett det någonstans.
            </seg>
            <seg n="e36803dd">
              Jag tänkte börja med att citera Katrine Kielos ledare i Aftonbladet
              dagen efter att socialutskottet tog sitt beslut: Feminismen har
              i decennier slagits för kvinnans rätt till sin egen kropp. Du
              ska ha sex för att du vill ha sex och bli gravid för din egen
              skull.
            </seg>
            <seg n="bb0a28b7">
              Det är inget du ska göra för att vara en god kvinna. Ingen gåva
              att skänka bort eller en vara att sälja. Kvinnokroppen är inget
              redskap för andra utan en fundamental del av vem du är.
            </seg>
            <seg n="3e6ee2f5">
              Detta är fortfarande en utopi på de flesta håll i världen. Men
              det är en dröm som det fortfarande är värt att slåss för.
            </seg>
            <seg n="1409ee2b">
              Igår beslutade riksdagens socialutskott om en förutsättningslös
              utredning om surrogatmödraskap och det är märkligt att det bara
              är Vänsterpartiet och Kristdemokraterna som sätter sig emot.
            </seg>
            <seg n="1e2a17b8">
              Jag instämmer till fullo i detta, för det här är grunden för
              att Vänsterpartiet som feministiskt parti säger nej till utskottsmajoritetens
              förslag om det angelägna i att surrogatmoderskapet ses över mer
              förutsättningslöst i en utredning.
            </seg>
            <seg n="e2d36eee">
              I Sverige har vi i de flesta fall haft en argumentation om att
              det ska vara ett icke-kommersiellt altruistiskt surrogatmoderskap.
              En släkting eller en god vän ska få rätt att ställa upp som surrogatmamma,
              och det är så lagstiftningen bör förändras.
            </seg>
            <seg n="b7865a28">
              Det finns länder som har ett icke-kommersiellt surrogatmoderskap,
              så det finns erfarenheter därifrån. England är ett sådant land.
              Visst förekommer det ändå att kvinnor blir pressade att ställa
              upp och att kvinnor med dålig ekonomi får pengar under bordet,
              erbjuds semesterresor de aldrig skulle ha råd med eller får en
              lägenhet renoverad.
            </seg>
            <seg n="04f2d3eb">
              Det är inte alltid så lätt. Man brukar säga att frivilligheten
              också ligger i att man ska kunna ångra sig om man under graviditeten
              eller precis när barnet är fött känner att det här är inte ett
              barn jag kan lämna bort, för det är ändå mitt barn. Men det kan
              vara väldigt svårt om det är en nära släkting eller vän som redan
              har börjat inreda barnkammaren och ställt in sig på ett föräldraskap.
            </seg>
            <seg n="edc867f5">
              Det finns erfarenhet från länder där surrogatmoderskap är tillåtet
              på kommersiell basis. Det finns bland annat i USA och Indien.
              Vad händer då i dessa länder? Indien får till exempel redan in
              13 ½ miljarder på surrogatmödraindustrin. Var kommer de människorna
              ifrån som vill ha ett västerländskt barn, alltså från en västerländsk
              kvinnas ägg som planterats in i en indisk kvinna? Det är inte
              ett indiskt barn som bor på ett barnhem man söker, utan det är
              ett barn som ser ut som en själv.
            </seg>
            <seg n="23da5c72">
              De flesta av dem kommer från USA, som har ett eget kommersiellt
              surrogatmoderskap, och från England som har ett icke-kommersiellt
              surrogatmoderskap. Varför? I USA kostar det mycket mer än vad
              det gör om man beställer och köper ett barn från Indien. I USA
              finns det också en lagstiftning som ger kvinnor möjlighet att
              ändra sig, men en indisk kvinna får skriva på ett kontrakt och
              har ingen möjlighet att ändra sig.
            </seg>
            <seg n="3d2d9907">
              I England är det väldigt få kvinnor som ställer upp och föder
              barn åt andra utan annan ersättning än förlorad arbetsförtjänst
              och omkostnader. Därför vänder man sig ändå till Indien för att
              skaffa barn.
            </seg>
            <seg n="27be3e34">
              Surrogatmoderskap är kopplat till maktfrågor när det gäller klass,
              ras, etnicitet, kön och exploatering. Som jag sade förut kan många
              av dem som köper barn från Indien, där en västerländsk kvinnas
              ägg har donerats eller sålts och planterats in, inte tänka sig
              att ta ett indiskt barn. Man vill ha ett västerländskt barn.
            </seg>
            <seg n="e4afe661">
              Man kan däremot tänka sig att använda en fattig indisk kvinna
              som en behållare som föder fram det här barnet. Jag läste just
              i en artikel att 50 procent av kvinnorna i Gujarat, där man har
              en sådan här industri, är analfabeter. De kan alltså inte själva
              läsa det kontrakt de ska skriva under.
            </seg>
            <seg n="01088b5b">
              Barnlöshet är en tragedi för många, men det kan inte vara så
              att det till varje pris är en mänsklig rättighet att få ett barn.
              Även i de fall där man inte betalar pengar för barnet handlar
              det om att ett levande barn avtalas bort och att kvinnans kropp
              används som behållare.
            </seg>
            <seg n="98d7da7f">
              I debatten har man även jämfört surrogatmoderskap med organ-
              och äggdonation. Jag ser en väldigt stor skillnad. När en kvinna
              bär fram ett barn i nio månader och sedan föder det är det något
              helt annat än att donera ett organ. Man skapar inte den formen
              av relation till sin njure som man gör till ett barn som man bär
              och föder fram. Äggdonation handlar inte heller om att vara gravid
              i nio månader och sedan föda.
            </seg>
            <seg n="184eadaa">
              Frågan om barnlöshet är viktig, men problemet kan inte lösas
              genom att man lagstiftningsvägen skapar ytterligare problem. I
              stället anser jag att vi ska arbeta för fler vårdnadshavare. Det
              ska kunna finnas tre eller fyra vårdnadshavare. Två homosexuella
              par ska till exempel kunna vara vårdnadshavare tillsammans, eller
              en kvinna tillsammans med ett manligt homosexuellt par ska kunna
              dela vårdnaden.
            </seg>
            <seg n="57d0f919">
              Jag tycker också att vi måste ha betydligt generösare inseminationsregler.
              Man måste även försöka skapa attityder som gör det lättare för
              homosexuella par att adoptera.
            </seg>
            <seg n="87b9e41b">
              När det gäller frågan om surrogatmoderskap väger risken för att
              kvinnor blir utnyttjade och far illa över för Vänsterpartiet.
            </seg>
          </u>
          <note type="speaker" n="9582014c">
            Anf. 11 ANDERS ANDERSSON (KD):
          </note>
          <u who="Q5553885" xml:id="i-69e911b227a57eee-0" n="db44ec96">
            <seg n="85f9487b">
              Fru talman! I dag är Sveriges riksdag på väg att fatta två riktigt
              dåliga beslut. Dels handlar det om förslaget att tillsätta en
              så kallad förutsättningslös utredning om surrogatmoderskap, alltså
              att en kvinna bär andras barn, ofta mot betalning, dels om beslutet
              som gäller assisterad befruktning för ensamstående.
            </seg>
            <seg n="9e28cc70">
              Båda frågorna har diskuterats länge mellan regeringspartierna.
              Kristdemokraternas ståndpunkt har hela tiden varit glasklar: Vi
              vill inte medverka till att dessa förslag blir verklighet. Därför
              har nu våra regeringspartner valt att gå vidare via riksdagen
              och driva igenom besluten tillsammans med Socialdemokraterna och
              Miljöpartiet. Jag beklagar detta.
            </seg>
            <seg n="2852cf7d">
              Det finns enligt min mening mycket starka skäl till vår hållning
              som kristdemokrater när vi är kritiska till singelbefruktning
              och surrogatmoderskap. Jag vill framhålla att varje barn har rätt
              till sina föräldrar och till sitt eget ursprung. Detta är inte
              bara en kristdemokratisk ståndpunkt utan även något som tydligt
              slås fast i FN:s barnkonvention, artikel 7.
            </seg>
            <seg n="42fe3f23">
              Insemination av ensamstående kvinnor innebär att barnet berövas
              sin pappa. Barnet får inte ens rätt att efterforska faderns identitet
              under hela sin uppväxttid. Detta är enligt min mening en allvarlig
              kränkning av barnets rättigheter och absolut inte något som bör
              ingå och äga rum inom den svenska sjukvården.
            </seg>
            <seg n="af57a778">
              En vanlig invändning är att singelkvinnor redan i dag åker till
              andra länder där det är tillåtet och att vi därför lika gärna
              kan tillåta det även här. Den invändningen håller inte. Politiker
              varken kan eller bör ta ansvar för enskilda människors val och
              handlingar. Men vi bör som politiker ta ansvar för de lagar vi
              själva stiftar, inte minst för dem som drabbar enskilda, i det
              här fallet barnen.
            </seg>
            <seg n="bbe1b1ce">
              Samma folkpartister och miljöpartister som jag möter i olika
              sammanhang där man är beredd att tvinga på enskilda familjer pappamånader
              eller rent av att tvångsdela föräldraförsäkringen är nu beredda
              att helt definiera bort och ut papporna ur familjelivet. För mig
              är det obegripligt, lika obegripligt som att Socialdemokraterna,
              Moderaterna och Centerpartiet väljer att gå dem till mötes.
            </seg>
            <seg n="51407ccf">
              Fru talman! Vi behöver mer av pappors delansvar för barns uppväxt,
              inte mindre. Det är därför som en rimlig fråga man kan ställa
              sig när man tar del av utskottsmajoritetens förslag är: Hur påverkas
              i framtiden utgången av vårdnadstvister av att man i stället kan
              tycka att det räcker att ha en förälder?
            </seg>
            <seg n="cd54ad50">
              Vi kristdemokrater vill inte medverka till en lagstiftning, vi
              vill inte medverka till en opinionsbildning som reducerar pappans
              roll och betydelse i barnens liv. Det är därför som vi avvisar
              det förslag som nu förs fram av en majoritet i socialutskottet.
            </seg>
            <seg n="6a3a32e6">
              Fru talman! Även surrogatmoderskap sker i dag utanför Sveriges
              gränser. I Indien har det blivit något av en industri. Rika västerlänningar
              anlitar fattiga kvinnor som får bära deras barn och sedan lämna
              över dem efter förlossningen.
            </seg>
            <seg n="d3a2ccd1">
              Det är en ordning som vi inte vill införa i vårt land, eftersom
              den reducerar människor till handelsvaror. Risken för att socialt
              och ekonomiskt utsatta kvinnor kommer att utnyttjas och exploateras
              för andras syften är helt uppenbar. Det är därför som vi under
              hela beredningen av det här ärendet i socialutskottet har fört
              fram vår ståndpunkt.
            </seg>
            <seg n="27873663">
              Jag vill även här i kammaren säga att jag välkomnar att vi när
              vi slutjusterade betänkandet i socialutskottet fick stöd för vårt
              ställningstagande också från Vänsterpartiet, vilket Eva Olofsson
              har redovisat här i kammaren i dag.
            </seg>
            <seg n="f30e32fb">
              I propositionen från 2001, nr 2001/02:89, om ofrivillig barnlöshet,
              som ligger till grund för de nu gällande bestämmelserna, argumenterade
              den dåvarande socialdemokratiska regeringen mycket väl för motiven
              till att surrogatmoderskap inte borde tillåtas:
            </seg>
            <seg n="939b4ea2">
              Surrogatmoderskap kan medföra svåra problem. En kvinna som före
              graviditeten samtyckt till att låna ut sin livmoder kan senare
              ändra uppfattning vilket kan medföra svåra konflikter mellan inblandade
              parter. I dessa konflikter blir barnet oundvikligen indraget.
            </seg>
            <seg n="ec6d1f6a">
              Regeringen anser att surrogatmoderskap inte är etiskt försvarbart
              och att det därför inte skall tillåtas. Det kan inte anses förenligt
              med människovärdesprincipen att använda en annan kvinna som medel
              för att lösa det barnlösa parets problem. Inte heller ur barnets
              perspektiv är surrogatmoderskap önskvärt.
            </seg>
            <seg n="a23d82e4">
              Vi kristdemokrater delar fortfarande den syn på surrogatmoderskap
              som den förra socialdemokratiska regeringen redovisade i sin proposition
              för tio år sedan. Det hade varit bra om den socialdemokratiska
              gruppen i socialutskottet hade stått kvar vid denna ståndpunkt,
              men nu blev det tyvärr inte så.
            </seg>
            <seg n="c4f4984d">
              Men stöd för vår hållning har ändå inte uteblivit. Låt mig därför
              citera några av våra tidningar. Jag börjar med Expressen som på
              ledarplats, efter att det blev känt vad som hade hänt i socialutskottet,
              utropade med rubriken: KD och V är eniga: blankt nej till surrogatmödraskap.
              Och de har bra argument. Det var sammanfattningen av Expressens
              ledare.
            </seg>
            <seg n="2bb4be87">
              Aftonbladet, som Eva Olofsson tidigare har citerat, valde att
              ha följande rubrik: KD och V har rätt om surrogatmödraskap. Ledaren
              avslutades med följande: Det är svårt att tolka på något annat
              sätt än att man då hänvisar man till utskottsmajoriteten vill
              börja öppna upp för surrogatmödraskap i Sverige. Tur att åtminstone
              två partier verkar se det problematiska med en sådan utveckling.
            </seg>
            <seg n="4a58bdcc">
              Den tredje jag vill citera från är Göteborgs-Posten som valde
              rubriken Risk med surrogat och slutar på följande sätt:
            </seg>
            <seg n="8c4e6018">
              Att låta utreda en fråga, när svaret egentligen borde vara givet,
              kan betraktas som onödigt slöseri med utredningsresurser. Det
              råder inte precis brist på insikt om vare sig en graviditets påfrestning
              på kvinnokroppen eller vad vi öppnar för om vi börjar betrakta
              andra människor som potentiella reserver. Det bör inte bli fritt
              fram att hyra eller låna en livmoder!
            </seg>
            <seg n="d89e8bd9">
              Den sammanlagda bilden av de två beslut som en riksdagsmajoritet
              nu är på väg att tvinga fram är att vi håller på att få en omdefiniering
              av familjebegreppet som inte är sund. I stället för att tala om
              barns rätt till sina föräldrar och sina fäder talas det nu om
              vuxnas rätt till barn. I stället för att värna den kroppsliga
              identiteten vill riksdagen öppna för uthyrning av livmödrar.
            </seg>
            <seg n="6f3396ed">
              Fru talman! Beslutet om insemination kommer att leda till att
              fler barn växer upp med bara en förälder, inte som barn till ensamstående
              utan som barn helt utan fäder. Beslutet om surrogatmoderskap öppnar
              för att göra en marknad av kroppar, och graviditeter till en vara
              som kan beställas. Det rimmar illa med vårt arbete för att förbättra
              barns och ungas uppväxtvillkor.
            </seg>
          </u>
          <note n="2e579ece">
            Men, mina vänner i riksdagskammaren i dag, det finns en chans
            att ändra på det här. Det är därför som jag yrkar bifall till
            reservation nr 1 och reservation nr 2. Jag vill också framhålla
            att motivering till dessa yrkanden finns i de särskilda yttrandena
            nr 1 och nr 3 i utskottets betänkande.
          </note>
          <note type="speaker" n="b67387f3">
            Anf. 12 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-1" n="1d06914b">
            <seg n="51a9d9e8">
              Fru talman! När det gäller surrogatmoderskap har inte Anders
              och jag någon anledning att debattera, däremot när det gäller
              ensamstående kvinnors rätt till insemination. Jag känner själv
              till personer, jag vet inte om Anders har bekanta eller vänner
              som när de har kommit upp i 35-årsåldern har upptäckt att de inte
              har hittat någon att leva med men att de önskar barn. Man har
              sett till att man har fått barn genom att åka till Danmark eller
              att inte använda preventivmedel när man har varit ute och träffat
              någon som kunde bli pappa. Det här är barn som har haft och som
              kommer att ha en väldigt bra uppväxt.
            </seg>
            <seg n="a1dd5aa3">
              Jag läste nyligen om en annan kvinna som faktiskt först skaffade
              sig barnet, sedan hittade hon mannen som kommer att vara pappan
              i det här barnets liv.
            </seg>
            <seg n="5d54a9ad">
              Vi kan lika väl se familjer med två föräldrar där det sker en
              skilsmässa och där barnet kommer att få växa upp med en ensamstående
              förälder. Att koppla ihop det här med den traditionella kärnfamiljen
              mamma, pappa, barn hela tiden och betona att det är det som är
              den gällande normen tycker jag är en väldigt konservativ syn på
              hur barnet växer upp.
            </seg>
            <seg n="1d32747c">
              När det gäller könsidentitet är det viktigt att också ha män
              i sitt liv. Det är många av de här barnen som har en bror till
              mamman, en god vän, en morfar eller en farfar som betyder väldigt
              mycket för dem. Det är inte så att man lever i en värld av enbart
              kvinnor.
            </seg>
            <seg n="6b886425">
              Jag tycker i stället att vi ska ha en politik som ser till att
              man kan vara ensamstående förälder oberoende av på vilket sätt
              man blir det. Då handlar det i dag om som sådana saker som att
              höja underhållsstödet för dem som har det dåligt ställt, barnomsorg
              på obekväm tid, att vi faktiskt planerar för ett samhälle där
              det går att vara ensamstående.
            </seg>
            <seg n="d099d8f1">
              Delad föräldraförsäkring, vore det något för KD kanske?
            </seg>
          </u>
          <note type="speaker" n="e21653a4">
            Anf. 13 ANDERS ANDERSSON (KD) replik:
          </note>
          <u who="Q5553885" xml:id="i-69e911b227a57eee-1" n="db44ec96">
            <seg n="99749383">
              Fru talman! Eva Olofsson och jag är ju överens i den ena delen,
              när det gäller surrogatmoderskapsfrågan. Jag välkomnar det.
            </seg>
            <seg n="aded0656">
              När det gäller assisterad befruktning, insemination för ensamstående,
              har vi olika mening. Jag har full respekt, precis som du Eva,
              för längtan efter barn. Jag har också mött dem som är jämnåriga
              med mig som har längtan, jag har mött ungdomar som har längtan,
              jag har mött dem som funderar på om det är så att de kommer att
              kunna få barn. Jag förstår denna längtan och den ska vi ha respekt
              för.
            </seg>
            <seg n="9cad85b3">
              Vi som beslutsfattare har inte i första hand att ta hänsyn till
              och forma våra beslut utifrån de vuxnas önskemål utan det ska
              ske utifrån barnperspektivet. Barns rättigheter till sina föräldrar
              går före vuxnas rättigheter till sina barn. Det är det som barnkonventionen
              slår fast.
            </seg>
            <seg n="d6d263fb">
              Eva Olofsson talar för det mesta om att vi ska implementera barnkonventionen
              i svensk lag. Artikel 7 talar tydligt om att barn ska känna till
              sitt ursprung och om möjligt vårdas av båda sina föräldrar. Vill
              du göra undantag i barnkonventionen för att det ska passa dina
              syften, eller är du beredd att helt följa barnkonventionen och
              erkänna att det behövs kännedom och kunskap om vem som är pappa?
              Det gäller inte bara när man fyller 18 år utan när man är nyfödd,
              1 år, 5, 10 eller 15 år. Pappan betyder något under hela uppväxttiden.
              Det är därför som vi talar om att dela ansvaret.
            </seg>
            <seg n="12984b13">
              Hur stämmer ditt resonemang om att vi vill se fler pappor? Är
              du inte orolig över att opinionsbildningen för pappornas delansvar
              i barns utveckling reduceras med det förslag som du är på väg
              att rösta igenom?
            </seg>
          </u>
          <note type="speaker" n="d1a6fa77">
            Anf. 14 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-2" n="1d06914b">
            <seg n="5df2ee88">
              Fru talman! Nej, det är jag faktiskt inte. Det är viktigt att
              vi ser att många människor kan vara viktiga i ett barns liv. Pappa
              och mamma är viktiga. Ibland försvinner mamma, och pappa med andra
              människor blir viktiga. Ibland är det pappa som försvinner. Det
              händer oftare det vet vi.
            </seg>
            <seg n="a856834a">
              Vi har lagt fram förslag för att göra pappor betydligt mer närvarande.
              Ett sådant förslag är att man tar lika ansvar, ett individuellt
              ansvar, när barnet föds, växer upp och är litet genom en delad
              föräldraförsäkring. Nu är det mammorna som tar ansvaret på grund
              av traditionella könsroller och en ojämlik arbetsmarknad. Då knyter
              inte papporna banden från det att barnen är små. Det är ett av
              skälen till att pappor försvinner lättare vid skilsmässor.
            </seg>
            <seg n="8c019c5b">
              Jag tror inte att rätten till insemination för ensamstående föräldrar
              kommer att innebära en explosion där pappor inte spelar någon
              roll. Jag tror att det handlar om vilken politik vi har för att
              öka pappors närvaro. Jag tror också att vi behöver bredda politiken.
              Barn kommer att växa upp i regnbågsfamiljer med fyra föräldrar.
              Vi måste anpassa lagstiftningen till det. Att det finns fyra människor
              som älskar barnet är inte negativt.
            </seg>
            <seg n="5ad4b7a7">
              Det gäller att skapa ett samhälle som gör det möjligt att leva
              tryggt och bra som ensamstående förälder. Vi vet att det politiskt
              finns betydligt mer att göra än vad vi har gjort i dag. Det gäller
              till exempel frågor om barnomsorg på obekväm arbetstid så att
              den ensamstående bättre klarar ett arbete. Det gäller att se över
              att de ensamstående föräldrar som har det tufft att klara det
              ekonomiska kan få bättre ekonomiskt stöd. Vi har lagt fram förslag
              om att en ensamstående förälder vid sjukdom kan få hjälp av en
              barnskötare hemma. Det finns en rad förslag. Många av de ensamstående
              föräldrarna har bra arbeten och inkomster, och de kommer att klara
              sig bra ändå.
            </seg>
          </u>
          <note type="speaker" n="2d924bd7">
            Anf. 15 ANDERS ANDERSSON (KD) replik:
          </note>
          <u who="Q5553885" xml:id="i-69e911b227a57eee-2" n="db44ec96">
            <seg n="5427bd5b">
              Fru talman! Vi kristdemokrater vill att barnkonventionen blir
              en del av svensk lag. Vi har en uttalad ambition och målsättning
              att Sverige inte bara ska ratificera utan också se till att barnkonventionen
              i ord och i praktisk tillämpning blir en del av det svenska samhället.
            </seg>
            <seg n="93974d7b">
              Jag noterade en sak, Eva Olofsson, nämligen din totala tystnad
              i fråga om barnkonventionen. Inte en sekund av din talartid använde
              du till att tala om barnkonventionen. När det kläms åt och det
              är dags att sättas på prov sviker en stor del av vuxenvärlden,
              och då sviker även Vänsterpartiet barnen. Barnkonventionen slår
              fast att barns ursprung, rätten att känna till sitt ursprung,
              och rätten att om möjligt bli vårdad av båda föräldrarna när jag
              är 1 år, 5, 10 eller 15, inte bara något som sker när jag är 18
              eller 20, är något vi står upp för. Men det var total tystnad
              från dig på den punkten. Tyvärr är den tystnaden så stark att
              den kommer att höras.
            </seg>
            <seg n="fd790278">
              Du talar om att arbeta för en delad föräldraförsäkring. Hur vill
              du se till att vi får en delad föräldraförsäkring när du vill
              undanhålla barnen under deras första viktiga levnadsår vetskapen
              om vem som är far? Ditt sätt att tala om delad föräldraförsäkring
              blir ihåligt. Hur kommer det att bli i faderskapsärenden och i
              vårdnadstvister? Kommer det att utvecklas en ny princip, nämligen
              det som du, Eva, och tyvärr flera andra partier i socialutskottet
              har stått för, att det räcker med en förälder? Jag hoppas fortfarande
              att barnen ska vara viktigare än vuxna. Det är därför som vi kristdemokrater
              yrkar bifall till reservationerna 1 och 2.
            </seg>
          </u>
          <note type="speaker" n="b26b4a5d">
            Anf. 16 CHRISTIN HAGBERG (S):
          </note>
          <u who="unknown" xml:id="i-0d31a547f14efaf2-1" n="334aa0db">
            <seg n="c4276f86">
              Fru talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="db33c3ba">
              Det är med stor glädje jag konstaterar att det i dag i Sveriges
              riksdag finns en stor majoritet som ställer sig bakom att ge ensamstående
              kvinnor rätt till assisterad befruktning i Sverige. De kvinnor
              som väljer att genomgå assisterad befruktning är absolut inte
              en stor majoritet. De är få, men de finns och det är välkommet
              att de kan genomgå detta i Sverige.
            </seg>
            <seg n="a28346a9">
              Det är ofta fråga om mogna kvinnor, som Eva Olofsson berättade
              om tidigare, som längtar efter att bli mamma och förälder. De
              barn som föds är naturligtvis mycket efterlängtade. För dessa
              kvinnor är detta en glädjens dag.
            </seg>
            <seg n="6a453055">
              Nu ska regeringen skyndsamt se över lagstiftningen för att sedan
              återkomma med förslag till förändringar till riksdagen. Vi socialdemokrater
              förutsätter att ni ledamöter som tillhör de regeringspartier som
              ställer sig bakom förslaget också ligger på ansvarig minister
              för att översynen ska ske skyndsamt och inte förhalas i långbänk.
            </seg>
            <seg n="b0c65a5c">
              Fru talman! I betänkandet tas också frågan om surrogatmoderskap
              upp. En majoritet säger ja till att tillsätta en utredning som
              förutsättningslöst utifrån ett brett perspektiv tittar på frågan
              ur alla aspekter. Jag vill understryka att vi absolut inte tar
              någon ställning till surrogatmoderskapet, utan vi vill få mer
              kunskaper. Det är en svår och komplicerad fråga. Det finns både
              juridiska och etiska sidor av detta, och frågan måste gås igenom
              mycket grundligt.
            </seg>
            <seg n="20cca1e8">
              Det finns många aspekter på surrogatmoderskap. Jag tänker inte
              upprepa mycket här, men Eva Olofsson lyfte fram en hel del i sitt
              anförande, till exempel kvinnor som handelsvara. Det motsätter
              naturligtvis vi oss också. Men de facto finns i dag barn i Sverige
              som har fötts av surrogatmammor, och dessa barns rättigheter och
              vilka regleringar som behövs i lagstiftningen behöver vi gå igenom.
              Allt detta ska ske för att barnens uppväxt ska bli den bästa.
            </seg>
            <seg n="20b53178">
              Utredningens uppdrag är alltså att ge oss ett bra och genomarbetat
              underlag för att vi senare ska kunna ta ställning. Jag vill än
              en gång upprepa att vi inte tar ställning för eller emot att surrogatmoderskap
              ska införas i Sverige i dag. Vi vill titta på frågan.
            </seg>
          </u>
          <note type="speaker" n="2b49bddf">
            Anf. 17 ANDERS ANDERSSON (KD) replik:
          </note>
          <u who="Q5553885" xml:id="i-4a14a1ef8d180e40-0" n="db44ec96" next="i-f4e49de7089e8c52-0">
            <seg n="c65b5f9c">
              Fru talman! Jag har två frågor till Socialdemokraterna.
            </seg>
          </u>
          <note n="569e9d71">
            När Göran Persson var statsminister och Lars Engqvist var socialminister
            skrev man följande i en proposition om assisterad befruktning:
          </note>
          <u who="Q5553885" xml:id="i-f4e49de7089e8c52-0" n="db44ec96" prev="i-4a14a1ef8d180e40-0">
            <seg n="b79a9139">
              Regeringen anser att barnet måste få möjlighet att grunda sitt
              liv på sanningen om sitt genetiska ursprung. Ett annat förhållningssätt
              skulle innebära en kränkning av barnets personliga integritet.
            </seg>
            <seg n="f3f59863">
              Varför har ni lämnat det barnperspektiv Göran Persson stod för
              när han var statsminister? Varför duger inte längre Göran Perssons
              bedömning av barnperspektivet och vikten av att få möjlighet att
              grunda sitt liv på sanningen om sitt genetiska ursprung? Hur kommer
              det sig att Socialdemokraterna springer i väg på det sättet från
              sina egna grundprinciper? Eller är det så att ni nu vill ge Göran
              Persson en känga för att han hade fel?
            </seg>
            <seg n="e6447b64">
              Sedan kommer fråga nr 2. Aftonbladet, som Eva Olofsson citerade,
              hade en ledare som tydliggjorde det jag citerade i mitt anförande
              från en tidigare socialdemokratisk proposition om surrogatmoderskap.
              Jag undrar: Vad är det som gör att Socialdemokraterna här i riksdagen
              har en annan människosyn än den som det socialdemokratiskt signerade
              Aftonbladets ledarsida har? Hur kommer det sig att ni har en annan
              syn på handeln med kvinnors kroppar än vad socialdemokrater som
              skriver ledarsidan i Aftonbladet har? Varför har ni dragit i väg
              och låtit marknaden styra i stället för att upplyfta människovärdet?
            </seg>
          </u>
          <note n="4b4018e4">
            Det här var taget ur 2001 års proposition undertecknad av Göran
            Persson och Lars Engqvist.
          </note>
          <note type="speaker" n="f22d7f96">
            Anf. 18 CHRISTIN HAGBERG (S) replik:
          </note>
          <u who="unknown" xml:id="i-0d31a547f14efaf2-2" n="334aa0db">
            <seg n="0b420c07">
              Fru talman! Jag kan svara så här till Anders Andersson och Kristdemokraterna:
              Vi har inte dragit i väg. Vi har inte tagit ställning. Det sade
              jag med eftertryck flera gånger. Men de facto finns det barn i
              Sverige i dag det har vi också sett i tidningen, om man nu väljer
              att citera våra dagstidningar och det finns vissa juridiska problem.
              Då är det väl bra om vi tillsätter en utredning som förutsättningslöst
              lyfter fram etiska, juridiska och andra aspekter för att se vad
              som händer.
            </seg>
            <seg n="75daedd5">
              Det är väl inte så att i Kristdemokraternas Sverige ska dessa
              barn uteslutas från samhället? Då tycker jag att det verkar väldigt
              konstigt, om man nu ska ha barnperspektivet.
            </seg>
            <seg n="c00ea7f7">
              I det ställningstagande som man gjorde 2001 när det gällde surrogatmoderskap,
              som du hänvisar till, valde man att ta den ställningen. Men tiden
              har förändrats, och saker har hänt. Som jag sade finns det barn
              i Sverige som har tillkommit genom surrogatmoderskap, och då måste
              vi ta det på allvar och även införliva den typen av barntillkomst
              i vår lagstiftning så att de också är skyddade.
            </seg>
          </u>
          <note type="speaker" n="439256b4">
            Anf. 19 ANDERS ANDERSSON (KD) replik:
          </note>
          <u who="Q5553885" xml:id="i-69e911b227a57eee-3" n="db44ec96">
            <seg n="f21fa406">
              Fru talman! Även här noterar jag att Christin Hagberg väljer
              att över huvud taget inte kommentera mitt resonemang om barns
              rätt att få kännedom och sanningen om sitt ursprung. Inte med
              en stavelse och inte med ett andetag berör Christin Hagberg barnkonventionen.
              Detta är talande. När det är barnens perspektiv är de övergivna.
              Proklamationer om deras rättigheter enligt barnkonventionen kan
              vi ha, och nu är det sanningens minut huruvida barnkonventionen
              ska få betyda något när det gäller artikel 7.
            </seg>
            <seg n="4d3d6fbc">
              Vi kristdemokrater står upp för barnens rätt till kännedom om
              båda sina föräldrar och att så långt möjligt bli vårdade av båda
              sina föräldrar.
            </seg>
            <seg n="66ebc21b">
              Jag noterar att Göran Perssons skrivningar från 2001 har mer
              överensstämmelse med det Kristdemokraterna står och proklamerar
              i denna kammare i eftermiddag än med den socialdemokratiska grupp
              som nu företräds av dig här i kammaren. Det är en intressant notering.
              Jag tror också att det finns ett stort flertal inte bara Göran
              Persson som har behållit sin uppfattning från 2001. Jag är övertygad
              om att många är beredda att skriva upp att barn är viktigare än
              vuxna, och det är därför barns rättigheter går före vuxnas önskemål.
            </seg>
            <seg n="06711c8f">
              När det gäller surrogatmoderskap märker vi nu: Vi har inte tagit
              ställning. Christin Hagberg försöker få en egen tolkning av det
              betänkande som är framlagt. Jag ser att det finns en likhet med
              kräftan som kryper baklänges och som ofta är lite röd, att det
              är ett krypande baklänges.
            </seg>
            <seg n="eb60d85b">
              Det hade varit möjligt, precis som Vänsterpartiet och vi kristdemokrater
              gjorde i socialutskottet, att likt Aftonbladet proklamera att
              man säger nej till surrogatmoderskap, och inte laborera med möjligheten
              att ha handel med kvinnors kroppar. Detta är ovärdigt. Detta är
              något vi inte vill se i vårt land. Det är därför vi har skrivit
              reservation nr 2 på den punkten.
            </seg>
            <seg n="08ad0bdf">
              Jag vill än en gång yrka bifall till reservationerna 1 och 2
              och säga att det finns viktiga principer att stå bakom.
            </seg>
          </u>
          <note type="speaker" n="2c1ef043">
            Anf. 20 CHRISTIN HAGBERG (S) replik:
          </note>
          <u who="unknown" xml:id="i-0d31a547f14efaf2-3" n="334aa0db">
            <seg n="0c3e890e">
              Fru talman! I vanlig ordning löper Kristdemokraterna i väg när
              det gäller den här frågan. Anledningen till att jag inte tog upp
              barnkonventionen och barnperspektivet var att jag tar en fråga
              i taget och svarar, så jag tänkte återkomma till den.
            </seg>
            <seg n="3f3751e2">
              När det gäller barnperspektivet och barnkonventionen vill man
              naturligtvis i möjligaste mån ha båda föräldrarna där. Det är
              självklart. Men det finns de som vill skaffa barn, och de barn
              som kommer till genom till exempel assisterad befruktning är inte
              barn som lever ett liv där det saknas manliga förebilder.
            </seg>
            <seg n="f35d410c">
              Jag tycker att er syn är betydligt mer trång, och den är absolut
              inte för barnens bästa. Man har en känsla av att de barn som ni
              nu pekar ut inte är välkomna. Det känns oerhört märkligt att ha
              en sådan diskussion med er, där ni pekar ut vilka barn som är
              välkomna och vilka som inte är välkomna.
            </seg>
            <seg n="282468cd">
              Återigen: När det handlar om surrogatmoderskap eller assisterad
              befruktning eller barn över huvud taget vill vi naturligtvis att
              alla barn ska ha det så bra som möjligt. Lagstiftning och regleringar
              ska gälla alla barn. Därför har vi sagt, återigen, att vi behöver
              utreda detta med surrogatmoderskap för att vi ska kunna ta ställning
              och att vi behöver veta betydligt mer än vad vi vet i dag. Man
              kan gå på känslan det är okej och det har KD och Vänsterpartiet
              verkligen gjort i den här frågan. Men vi vill att man utreder
              det här så att vi kan diskutera frågan när utredningen kommer
              och lägger fram förslag.
            </seg>
          </u>
          <note type="speaker" n="37c626a2">
            Anf. 21 MATS GERDAU (M):
          </note>
          <u who="Q5756351" xml:id="i-0d31a547f14efaf2-4" n="432688e4">
            <seg n="dc8af1b9">
              Fru talman! Rätten att söka lycka i livet gäller oss alla. Vi
              vill ha mening i våra liv, och dit hör onekligen barn. Många har
              en stark längtan efter barn det är en ganska naturlig drivkraft.
            </seg>
            <seg n="4480dbe6">
              För de flesta av oss är det enkelt att skaffa barn, och sedan
              börjar det livslånga ansvaret och jobbet. Det är en gåva att få
              ge liv, att få se liv ta form, växa och utvecklas, att få vara
              med och forma nya människor. Men ungefär 15 procent av dem som
              vill ha barn kan inte få det av olika skäl.
            </seg>
            <seg n="887efd52">
              Historien är fylld av berättelser om människor som gör uppoffringar
              för att få sina hett efterlängtade barn. När Sara inte kunde få
              barn sade hon åt sin man Abraham att gå till tjänstekvinnan Hagar
              så skulle hon sedan kunna ta barnet som sitt. Så kunde man kanske
              lösa det för 3 000 år sedan, om man får tro Bibeln. Motsvarande
              berättelser om stark barnlängtan finns hos alla folk och i alla
              religioner; det är en ganska universell önskan.
            </seg>
            <seg n="0b8071f1">
              Numera löser vi barnlöshet på ett annat sätt, nämligen med medicinsk
              hjälp. År 1985 fick vi en lag om insemination och 1989 också om
              befruktning utanför kroppen som reglerar detta. År 2003 blev det
              tillåtet med äggdonation. Det här har hjälpt tusentals kvinnor
              och män att få barn. Det finns i dag 1516 fertilitetskliniker,
              och trots att väntetiderna är rätt långa på en del håll föds tusentals
              barn varje år i Sverige som ett resultat av denna hjälp.
            </seg>
            <seg n="3fbf8356">
              Jag hoppas och tror att vi är helt eniga i riksdagen om att det
              är en bra politik att försöka undanröja ofrivillig barnlöshet.
              Vi moderater tycker det. Vi gillar barn. Vi tycker att det finns
              många goda skäl för samhället att stödja dem som vill ta ansvar
              för framtiden genom att skaffa barn men inte kan det på den vanliga
              vägen. Det är optimism och framtidstro men framför allt mycket
              glädje och kärlek. Vi behöver mer av det i vårt samhälle, inte
              mindre. Tack vare detta är rekordfå personer ofrivilligt barnlösa
              i Sverige, och det kan vi vara stolta över.
            </seg>
            <seg n="d2d5cb7d">
              Men det finns fortfarande människor som inte kan få hjälp i Sverige,
              nämligen ensamstående kvinnor. De kan prövas som adoptivföräldrar,
              men vill de skaffa egna biologiska barn får de antingen åka utomlands
              där det är lagligt men då kan barnen inte spåra sitt biologiska
              ursprung, eftersom donatorn ofta är anonym eller försöka hitta
              en lämplig man någonstans som, med eller mot sin vilja, kan ställa
              upp och bli pappa. Det kanske inte känns rätt, vare sig mot barnet
              eller mot mannen.
            </seg>
            <seg n="e8c2d475">
              Vi moderater tycker att dagens förbud för ensamstående kvinnor
              att få hjälp att bli med barn är otidsenligt och bör tas bort.
              Vi vet att ensamstående är lika kärleksfulla och har samma omtanke
              om sina barn som sammanboende föräldrar. De har samma förmåga
              att ge trygghet. Människors lämplighet som förälder avgörs inte
              av om de lever i en parrelation eller inte. Skillnaden är möjligen
              att de inte har en annan vuxen att dela föräldraansvaret med.
            </seg>
            <seg n="3c72e70f">
              Men jag tvivlar inte en sekund på att de som väljer att uppfostra
              barn på egen hand gör det efter mycket noggrant och moget övervägande
              och med full support från släkt och vänner. Ensamstående föräldrar
              finns i dag, och de försvinner inte därför att det är förbjudet
              med insemination.
            </seg>
            <seg n="07c3d81f">
              Jag vill gärna hålla med dem som säger att det aldrig kan vara
              någon rättighet att få barn. Men bör det å andra sidan vara ett
              förbud att skaffa barn? Ska staten hindra ansvarsfulla kvinnor
              från att bli mammor? Nej, vi tycker inte det. Vi tycker att samhället
              ska styra våra liv mindre än i dag. Vi ska bort från onödiga förbud
              och pekpinnar på många områden. Vi är olika som personer och vill
              kunna leva våra liv efter eget tycke och smak och inte dansa efter
              statens pipa i allt. Vi, som representerar staten, ska respektera
              människors olika livsval. Vi ska stödja föräldraskap i olika typer
              av familjer och inte utgå från att alla ser likadana ut.
            </seg>
            <seg n="c0f114a0">
              Som moderat tror jag på människors förmåga att fatta kloka beslut
              för sig själva och sina anhöriga. Då blir det en naturlig följd
              att ta bort kravet på att endast gifta eller sammanboende kvinnor
              kan få assisterad befruktning.
            </seg>
            <seg n="a1a72dff">
              När det gäller den svåra frågan om surrogatmoderskap tycker vi
              att vi behöver mer underlag innan vi tar ställning i frågan. Vi
              vill därför ha en helt förutsättningslös och bred utredning där
              man vänder och vrider på frågan, på allt som har med etik, juridik
              och ekonomi att göra, och också belyser vad som händer i andra
              delar av världen. Det är precis vad vår moderata partistämma sade
              i höstas, och det är det som riksdagen nu är på väg att ställa
              sig bakom.
            </seg>
            <seg n="d40181f3">
              Vi vet också vad vi inte vill ha, nämligen handel med kvinnokroppar
              eller utnyttjande av fattiga kvinnor. Samtidigt vet vi att det
              i Sverige i dag finns barn som är resultatet av surrogatmoderskap,
              även om barnen är tillkomna utomlands. Även de barnen måste få
              en bra uppväxt. De har inte tillräckligt skydd i lagstiftningen
              i dag. Det vill vi att utredningen ska titta på också.
            </seg>
            <seg n="0ea60f74">
              Med det, fru talman, vill jag yrka bifall till socialutskottets
              förslag och avslag på alla reservationer.
            </seg>
          </u>
          <note n="58fe7359">
            I detta anförande instämde Olof Lavesson (M).
          </note>
          <note type="speaker" n="335178e1">
            Anf. 22 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-3" n="1d06914b">
            <seg n="26674dc3">
              Fru talman! Vi är överens när det gäller insemination till ensamstående
              kvinnor, och jag kan instämma i nästan allt som sades. Det kanske
              fanns något ordval som skulle ha varit lite annorlunda från mig.
            </seg>
            <seg n="a507c856">
              Det är surrogatmoderskapet som jag vill fråga Mats Gerdau om.
              En förutsättningslös utredning innebär att man inte har tagit
              ställning mot surrogatmoderskap. Det som skiljer oss är att Vänsterpartiet
              har sagt att vi tycker att surrogatmoderskap innebär ett utnyttjande
              av kvinnors kroppar. Det är inte samma sak. Mats Gerdau pratar
              om att underlätta genom insemination, äggdonation och på olika
              sätt att en kvinna ska vara gravid i nio månader, föda ett barn
              och sedan lämna bort barnet.
            </seg>
            <seg n="0bbe6df9">
              Det finns också tydliga exempel från de länder som har tillåtit
              icke-kommersiellt surrogatmoderskap att människor därifrån ändå
              åker och köper barn i Indien, där kvinnor verkligen utnyttjas.
            </seg>
            <seg n="92fd6b97">
              Är inte en öppen utredning ett ställningstagande om att man faktiskt
              vill gå mot ett tillåtande av surrogatmoderskap? Har Moderaterna
              som parti tydligt tagit ställning mot kommersiellt surrogatmoderskap?
              Är det det icke-kommersiella, altruistiska som man kan tänka sig?
              Är det detta man tänker sig att utredningen ska titta på? Eller
              vad är det egentligen som detta förutsättningslösa står för?
            </seg>
          </u>
          <note type="speaker" n="94e4ec81">
            Anf. 23 MATS GERDAU (M) replik:
          </note>
          <u who="Q5756351" xml:id="i-0d31a547f14efaf2-5" n="432688e4">
            <seg n="dcf936a8">
              Fru talman! Det är roligt att höra Eva Olofsson från Vänsterpartiet
              berömma Moderaternas politik. Det är inte varje dag det händer
              i kammaren. Men vi tar åt oss det.
            </seg>
            <seg n="cbffbb73">
              När det gäller surrogatmoderskap tycker jag att mer kunskap aldrig
              skadar. Vad är Eva Olofsson rädd för? Varför är kunskap farligt?
              Varför är det farligt att få fram underlag som beskriver juridiken,
              ekonomin, de etiska förhållandena och moraliska avvägningar som
              är gräsligt svåra?
            </seg>
            <seg n="5f3553a7">
              Detta händer i vår omvärld. Barn som är tillkomna genom surrogatmoderskap
              finns i Sverige oavsett om vi vill det eller inte. Det lär finnas
              ett antal hundra sådana, tror jag.
            </seg>
            <seg n="7866f85a">
              Vad som sker i Indien kan vi inte påverka med vår svenska lagstiftning.
              Det finns barn i Sverige som inte har tillräckligt starkt skydd.
              Vi läste i Expressen för någon eller några veckor sedan om föräldrar
              som hade tagit hit barn som hade tillkommit på detta sätt som
              inte hade skydd i form av tydliga vårdnadshavare, inte hade föräldraförsäkring
              och annat. Även det ska utredningen titta på.
            </seg>
            <seg n="9bef56e2">
              När Eva Olofsson är emot den utredningen är hon också emot att
              lösa problemen för dessa barn och familjer.
            </seg>
            <seg n="45297d6c">
              Jag ser det bara så att vi vill ha mer kunskap, och sedan tar
              vi ställning.
            </seg>
            <seg n="d563fe5d">
              Om Eva Olofsson redan har allt underlag får hon i och för sig
              gärna presentera det. Men jag kan inte se att det kan skada att
              få mer kunskap.
            </seg>
            <seg n="0917de95">
              Om Eva Olofsson är väldigt tvärsäker, så avvakta utredningen,
              så får vi se! Du kanske har alla dina goda argument. Då kan du
              stå här om tre eller fyra år, när utredningen är klar, och säga:
              Titta, vad var det vi sade!
            </seg>
          </u>
          <note type="speaker" n="255da8a2">
            Anf. 24 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-4" n="1d06914b">
            <seg n="a92d82c3">
              Fru talman! Moderaternas politik i största allmänhet är inte
              något som Vänsterpartiet älskar. Men det finns frågor där vi kan
              vara överens, och en sådan fråga är rätten till insemination för
              ensamstående föräldrar. Sedan tror jag inte att ni kommer att
              köpa vår politik för individuell föräldraförsäkring ni heller
              det gjorde ju inte Kristdemokraterna, men det tror jag inte heller
              att Moderaterna gör.
            </seg>
            <seg n="74445d61">
              Man tillsätter en utredning för att man vill något så är det.
              En utredning brukar alltid leda åt något håll. Det vore hemskt
              intressant att se direktiven för utredningen. Ett kunskapsunderlag
              kan tas fram på många andra sätt än genom att tillsätta en förutsättningslös
              utredning.
            </seg>
            <seg n="5e85778a">
              Vi kan konstatera att Statens medicinsk-etiska råd, SMER, håller
              på med detta kunskapsunderlag och håller på att plocka fram många
              frågor när det gäller etik och annat. Man hade kunnat vänta tills
              de var färdiga. De har kommit en bit på väg, har jag hört.
            </seg>
            <seg n="eca7c1d2">
              Vi har tagit ställning utifrån en feministisk syn på kvinnors
              rätt till sina egna kroppar och till reproduktion av barn. Vi
              kan inte se att vare sig ett icke-kommersiellt surrogatmoderskap
              eller ett kommersiellt surrogatmoderskap kan leva upp till kvinnors
              rätt till sina egna kroppar.
            </seg>
            <seg n="85e366da">
              Mats Gerdau pratade om Sara, Abraham och tjänstekvinnan Hagar,
              som fick föda barn till Abraham kanske mest det är inte säkert
              att Sara var så förtjust i det. Så ser det ut i världen i dag
              på många håll. Vi kan väl säga att de indiska kvinnorna och många
              andra kvinnor som är fattiga och ställer upp som surrogatmamma
              av de skälen är Hagar.
            </seg>
            <seg n="634a1a1c">
              Det finns också en organisation, Feministiskt nej till surrogatmödraskap,
              som innehåller bland annat S-kvinnor i Jönköpings län, Gröna kvinnor,
              Ung Vänster, Kvinnliga Läkares Förening, Sveriges Kvinnolobby,
              ROKS, Kvinnojourerna och en rad andra organisationer. De har samma
              utgångspunkt för sitt nej som Vänsterpartiet har.
            </seg>
          </u>
          <note type="speaker" n="79470b99">
            Anf. 25 MATS GERDAU (M) replik:
          </note>
          <u who="Q5756351" xml:id="i-0d31a547f14efaf2-6" n="432688e4">
            <seg n="2e6feaa0">
              Fru talman! Det är sant att Statens medicinsk-etiska råd tittar
              på frågan. Men det är inte utifrån det mycket breda perspektiv
              som vi ser framför oss i utredningen. Jag tror inte att de tittar
              så mycket på juridik och ekonomi och vad som händer i omvärlden
              utan mer på de medicinsk-etiska aspekterna, vilket ju är deras
              uppdrag att göra.
            </seg>
            <seg n="c769b480">
              Vi vill bredda detta och ha en förutsättningslös översyn. Jag
              förstår fortfarande inte vad ni i Vänsterpartiet är rädda för.
              Vad är det som ny kunskap och nytt underlag kan förstöra i Eva
              Olofssons världsbild?
            </seg>
            <seg n="ce40c776">
              Vi vill ha kunskap. Sedan fattar vi beslut utifrån de värderingar
              vi har och som bygger på mänskliga rättigheter, individuell frihet
              och sådant. För Vänsterpartiet är det tydligen farligt med kunskap.
              Jag kan inte riktigt förstå det. Det var synd att Eva Olofsson
              inte tog tillfället i akt att svara på den frågan.
            </seg>
          </u>
          <note type="speaker" n="c1c8205b">
            Anf. 26 BARBRO WESTERHOLM (FP):
          </note>
          <u who="Q4859755" xml:id="i-1e10f9eb18083996-0" n="c5a36710">
            <seg n="308a2fa5">
              Fru talman! År 1992 avslog riksdagen ett motionsyrkande med följande
              lydelse: att riksdagen som sin mening ger regeringen till känna
              vad i motionen anförts om behovet av en översyn av inseminationslagen
              med hänsyn till att insemination av ensamstående och lesbiska
              kvinnor förekommer. Det var 20 år sedan. Under den tiden har det
              fötts väldigt många barn till ensamstående kvinnor. De har kommit
              till världen på lite olika sätt, bland annat genom insemination
              i våra grannländer.
            </seg>
            <seg n="18a1a41c">
              Detta handlar om barn som är planerade och efterlängtade, inte
              bara av sina mödrar utan också av morföräldrar, mostrar, morbröder
              och andra i det sociala nätverk som deras mamma har omkring sig.
              Om de hade fötts i Sverige hade de också haft möjlighet att efterforska
              sitt biologisk-genetiska ursprung.
            </seg>
            <seg n="59d392dc">
              Jag är väldigt glad över att vi i dag tillkännager för regeringen
              att detta nu ska bli lovligt också i Sverige.
            </seg>
            <seg n="c565aecb">
              Den andra frågan är komplicerad och svår och har många olika
              frågor i sig. Det är frågor vi inte får blunda för. Vi får inte
              göra som de där små aporna ni har sett statyetter av: De blundar,
              håller för öronen, knäpper till munnen och låtsas som om verkligheten
              inte fanns. Den finns. Barnen finns. Kvinnorna finns och föräldrarna
              finns.
            </seg>
            <seg n="e06bf118">
              Det är lite olika problem i det här. Det finns olika skäl bakom
              surrogatmoderskap. Jag vill egentligen kalla det för värdmoderskap,
              för surrogat är i mina ögon ett negativt laddat ord. Det handlar
              om par där kvinnan inte har någon livmoder den kanske är skadad
              eller hon har inte haft någon sedan födseln och som har en stark
              barnönskan. Paret vill ha biologiska barn. Det kanske finns en
              annan lösning för de paren, nämligen livmodertransplantation.
              Den första lär äga rum i år någonstans i världen. Men det för
              också etiska problem med sig.
            </seg>
            <seg n="77793932">
              Sedan har vi de homosexuella paren. De har rätt att adoptera
              men hittar inga adoptivbarn. I Sverige har det inte ens visat
              sig möjligt att bli fosterföräldrar om man är ett homosexuellt
              par och vill ta hand om fosterbarn. När det gäller de barn som
              nu finns är det krångel med juridik, försäkringar och annat.
            </seg>
            <seg n="37c2a644">
              När det gäller mödrarna har vi ett problem eftersom de finns
              utomlands. Det har skrivits en hel del om tvång. Det har likställts
              med prostitution, vilket jag tycker är förfärligt. Vi vet inte
              tillräckligt. Vi har inte tillräckligt kunskapsunderlag om situationen
              för de här kvinnorna.
            </seg>
            <seg n="3d1bac8c">
              Det här får ju inte ske under tvång. Det är ekonomi i det hela.
              Det får inte bli någon handel med barn, känner jag, även om vi
              inte har diskuterat den frågan. Vårt parti har tagit ställning
              för en förutsättningslös utredning och därför inte satt ned foten
              på några punkter.
            </seg>
            <seg n="2a6e5d1d">
              Det handlar om säkerheten för dessa kvinnor. Graviditet är inte
              ofarligt. Vad gör man vid ånger? Vad gör man vid fosterskada kan
              man behålla barnet? Det här är också en global fråga. Vår lagstiftning
              når ju inte in i andra länder. Detta är en fråga som vi också
              måste få upp i den internationella debatten, i en FN-organisation
              som WHO.
            </seg>
            <seg n="5638c6f4">
              SMER:s arbete har nämnts här. Precis som Mats Gerdau säger har
              vi den medicinsk-etiska utgångspunkten. Vad jag kan se är att
              man måste göra en förutsättningslös utredning där man tar upp
              alla dessa aspekter etiska, medicinska, säkerhetsmässiga, ekonomiska,
              juridiska och globala aspekter. Jag ser SMER:s arbete som underlag
              för ett direktiv som regeringen sedan kan formulera. Därför är
              det helt klart att vi står bakom just en utredning där vi inte
              har satt ned fötterna på någon enda punkt.
            </seg>
            <seg n="6e01d05d">
              Så kommer jag till det sista jag vill säga: Kalla inte de här
              barnen för surrogatbarn! Jag såg en löpsedel där ordet surrogatbarn
              stod med stora bokstäver. Tala om att stämpla barn!
            </seg>
            <seg n="7e59f8ad">
              Det här handlar om barn. Det är älskade barn barn som ska få
              växa upp på precis samma sätt som alla andra barn som vi skapar
              goda förutsättningar för i Sverige. De är barn, och det är oetiskt
              och oförsvarligt att kalla dem för något annat. Jag hoppas att
              medier och andra slutar med det.
            </seg>
          </u>
          <note n="609b531c">
            I detta anförande instämde Ismail Kamil (FP) och Börje Vestlund
            (S).
          </note>
          <note type="speaker" n="47f75927">
            Anf. 27 ANDERS W JONSSON (C):
          </note>
          <u who="unknown" xml:id="i-20c2afe0cc38e86b-0" n="334aa0db">
            <seg n="abf8bf07">
              Fru talman! Det är en glädjens dag för mig och för Centerpartiet
              i dag. Äntligen ska riksdagen göra ett tydligt ställningstagande
              att alla barn ska vara välkomna, även de som föds av en ensamstående
              mamma och som resultatet av en assisterad befruktning.
            </seg>
            <seg n="11775fc2">
              Det har sedan första halvan av 1900-talet varit en självklarhet
              att en ensamstående kvinna ska kunna adoptera. Det har också sedan
              2005 varit tillåtet för ett lesbiskt par att bli föräldrar genom
              insemination. Jag och Centerpartiet har sedan många år drivit
              frågan att det även ska vara tillåtet för en ensamstående kvinna
              att bli mamma genom insemination.
            </seg>
            <seg n="139a452f">
              Vi har drivit den här frågan framför allt ur ett barnperspektiv.
            </seg>
            <seg n="46307efa">
              Det finns nämligen redan ett stort antal barn i Sverige som har
              blivit till genom insemination av en ensamstående mamma. De har
              kunnat bli till genom att inseminationen har utförts i ett annat
              land, oftast Danmark eller Finland. De här barnen finns. De är
              älskade barn älskade av sina mammor, mormödrar och morfäder. De
              är älskade av det nätverk som oftast finns runt den ensamstående
              mamman. De har varit älskade av alla utom av det officiella Sverige,
              för i juridisk mening har de tillkommit på ett i Sverige olagligt
              sätt, genom insemination av en ensamstående kvinna. De har varit
              illegala barn. Med dagens beslut blir det klart att även det officiella
              Sverige, nu företrätt av Sveriges riksdag, anser att dessa barn
              är lika älskade som andra. De är inte illegala. De har tillkommit
              som ett resultat av en kvinnas starka önskan att bli mamma och
              genom en metod som snart kommer att vara laglig i Sverige.
            </seg>
            <seg n="09fac89f">
              Fru talman! Enligt FN:s barnkonvention har alla barn rätt att
              få veta sitt ursprung, att få veta vem mamma och vem pappa är.
              Alla svenska barn som tillkommer genom insemination har den rätten.
              Ingen spermadonator får vara anonym. Vid 18 års ålder har barnet
              rätt att efterforska vem den biologiska pappan är. Så är inte
              fallet i Danmark. Det leder till att de barn som har tillkommit
              genom insemination i Danmark sannolikt aldrig kommer att få vad
              FN:s barnkonvention slår fast, nämligen rätten att veta sitt ursprung.
              Bristerna i den svenska lagen leder de facto till brott mot FN:s
              barnkonvention. Genom dagens riksdagsbeslut blir det tydligt att
              detta fortsättningsvis inte kommer att vara fallet.
            </seg>
            <seg n="13b7760e">
              Det hårda motståndet mot att tillåta insemination av ensamstående
              kvinnor har också bottnat i den egentliga åsikten att barn till
              ensamstående kvinnor har det svårt. Visst kan det vara så! Mer
              än hälften av de barn som lever med en ensamstående mamma har
              det ekonomiskt svårt. Ensamstående mammor lever oftare än andra
              med små ekonomiska marginaler men har oftast möjligheter att kompensera
              det genom kärlek.
            </seg>
            <seg n="22a1ca9e">
              Den här stora gruppen, som vi ser i dag i Sverige, med ensamstående
              mammor har mycket lite eller rent av ingenting med den grupp som
              dagens diskussion rör. De kvinnor som är ensamstående och vill
              ha barn genom insemination är oftast i övre medelåldern. De har
              oftast ett gott socialt kontaktnät och oftast välordnade ekonomiska
              förhållanden. Det finns över huvud taget ingen forskning som visar
              att de barn som föds av en ensamstående mamma efter en insemination
              på något vis skulle ha det svårare än alla andra barn.
            </seg>
            <seg n="03194dd2">
              Dagens debatt handlar också om en annan grupp barn, barn som
              föds av en surrogatmamma. Det handlar om kvinnor som saknar livmoder
              eller som exempelvis efter en genomgången cancerbehandling inte
              själva kan bära fram sitt barn. Men det handlar också om män som
              lever i parförhållanden och vill ha barn. Det här, fru talman,
              är också barn som finns mitt ibland oss i dagens Sverige.
            </seg>
            <seg n="2ebefc22">
              Frågeställningarna är många. Vissa är mer komplicerade än andra.
              Men från Centerpartiets sida tycker vi att det är väldigt bra
              att riksdagen i dag kan ta ställning för en förutsättningslös
              utredning av den här frågan.
            </seg>
            <seg n="783e8c1a">
              Jag vill därmed yrka bifall till förslaget i utskottets betänkande.
            </seg>
          </u>
          <note n="08445628">
            Ajournering
          </note>
          <note n="8831c608">
            Kammaren beslutade kl. 13.52 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="unknown" xml:id="i-2464bb4921bba83c-0" n="334aa0db">
            <seg n="e3d3f56e">
              Återupptagna förhandlingar
            </seg>
            <seg n="e41cae96">
              Jag hälsar statsministern välkommen till dagens frågestund.
            </seg>
            <seg n="cc463903">
              Statsministern har ett meddelande att lämna innan vi övergår
              till frågestunden.
            </seg>
          </u>
          <note n="36fc20fe">
            Förhandlingarna återupptogs kl. 14.00.
          </note>
          <note n="776ed1b8">
            12 § Statsministerns frågestund
          </note>
          <note n="08077ce9" type="speaker">
            Anf. 28 TALMANNEN:
          </note>
          <note type="speaker" n="4fea82e7">
            Anf. 29 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-7" n="3873a591">
            <seg n="f3bc77d3">
              Herr talman! Jag vill till riksdagen meddela följande förändring
              i regeringens sammansättning:
            </seg>
            <seg n="b8ca8c48">
              Jag har i dag entledigat statsrådet och chefen för Försvarsdepartementet
              Sten Tolgfors, och jag har i dag förordnat statsrådet Catharina
              Elmsäter-Svärd att vara chef för Försvarsdepartementet.
            </seg>
            <seg n="c354e1a5">
              Ungdomsarbetslösheten
            </seg>
          </u>
          <note type="speaker" n="e371dbc5">
            Anf. 30 MIKAEL DAMBERG (S):
          </note>
          <u who="Q3372917" xml:id="i-6945ea2bbc3ce4c0-0" n="a5c90861">
            <seg n="7b5b05d2">
              Herr talman! Det är frestande att en dag som denna ställa frågor
              om regeringens samlade kunskap och ansvar för Saudiskandalen nu
              när försvarsministern tvingats avgå. Jag kan försäkra statsministern
              att granskningen av affären kommer att fortgå oavsett vad försvarsministern
              i den borgerliga regeringen heter.
            </seg>
            <seg n="f5bb33f0">
              Svenska folkets största oro och bekymmer kretsar kring frågor
              som rör deras vardag. Det är frågor om den höga ungdomsarbetslösheten.
              Jag håller med vice statsministern och näringsministern när de
              säger att regeringen har misslyckats med ungdomsarbetslösheten.
              Kritiken är stor också från oberoende experter. Finanspolitiska
              rådet, Konjunkturinstitutet och Riksrevisionen säger att era insatser
              har varit dyra och ganska verkningslösa.
            </seg>
            <seg n="bb741c56">
              Det ni säger till en ung person utan arbete är: Vi tror inte
              på dig och din förmåga, därför sänker vi kraven. Vi sänker din
              kompetens, och därför kan vi sänka din lön. Vi ska göra dig så
              billig som möjligt.
            </seg>
            <seg n="854118a2">
              Jag tror inte att det fungerar. Vi har sett att det inte fungerar.
              Jag är övertygad om motsatsen. Ungdomar i framtiden är smarta
              och kreativa och vill inget annat än att gå till ett riktigt jobb.
            </seg>
            <seg n="851d744c">
              Min fråga till statsministern är: Är du redo att ompröva regeringens
              misslyckade politik när det gäller ungdomsarbetslösheten?
            </seg>
          </u>
          <note type="speaker" n="9abf5ac5">
            Anf. 31 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-8" n="3873a591">
            <seg n="133e2928">
              Herr talman! Det är på sin plats att hälsa Mikael Damberg välkommen
              i hans nya roll.
            </seg>
            <seg n="44241ce9">
              Jag tycker att det är bra att Mikael Damberg tar upp frågan om
              ungdomsarbetslösheten. Det är ett problem som Sverige har haft
              under mycket lång tid och som vi delar med andra länder. Det finns
              flera grunder för det. Jag tror att det handlar om brister i vårt
              utbildningssystem. Vi är i färd med att rätta till en hel del
              av det. Det handlar också om kostnadsbilden för att anställa unga.
              Regeringen har vinnlagt sig om att kostnaderna ska kunna sjunka,
              men inte på ett sätt som leder till lägre lön. Jag tror att det
              handlar om att Arbetsförmedlingen finns som stöd och om andra
              insatser som höjer ungdomars självförtroende och skapar bättre
              vägar in i det moderna arbetslivet.
            </seg>
            <seg n="a4e94e65">
              Det finns en metod som jag inte tror fungerar, nämligen att,
              som Socialdemokraterna föreslår, lägga 25 miljarder i ökad skatt
              på produktion med särskild inriktning på att göra det dyrare att
              anställa unga. Jag tar gärna en debatt med Mikael Damberg och
              andra socialdemokrater om det.
            </seg>
          </u>
          <note type="speaker" n="a002fd6b">
            Anf. 32 MIKAEL DAMBERG (S):
          </note>
          <u who="Q3372917" xml:id="i-6945ea2bbc3ce4c0-1" n="a5c90861">
            <seg n="28ab4d31">
              Herr talman! Tack, statsministern för välkomnandet.
            </seg>
            <seg n="81195c7c">
              Jag noterar att statsministern inte svarar på min fråga om han
              är beredd att ompröva sin politik eftersom den inte har gett resultat.
              Statsministern talar hellre om annat. Han upprepar gårdagens politik
              som redan har visat sig vara verkningslös. Det är lägre krav,
              kanske lägre lön för vissa eller för alla, och det är lägre kompetens.
              Är det inte dags att tänka nytt när det gäller jobbpolitiken?
            </seg>
            <seg n="f1a453f9">
              Vi har presenterat en arsenal av åtgärder för att bekämpa ungdomsarbetslösheten
              och sätta ungdomar i arbete. Se till att uppdatera kompetensen
              så att arbetslösa ungdomar blir attraktiva för företagen. Dra
              tillbaka besparingen på gymnasieskolan och bygg ut den kvalificerade
              yrkesutbildningen. Vi vet att det ger jobb. Öppna möjligheten
              för ungdomar att få in en fot på arbetsmarknaden. Skapa traineeplatser
              och utbildningsvikariat så att de får erfarenhet och kan få ett
              nytt jobb. Viktigast av allt: Bedriv en aktiv näringspolitik så
              att de nya jobben kan skapas och växa fram.
            </seg>
            <seg n="f6eeb2f4">
              Nu har regeringen kört på i samma hjulspår i snart sex år. Fortfarande
              är ungdomsarbetslösheten i Sverige en av de högre i Europa. Är
              det inte dags att tänka nytt, statsministern, eller har ni slut
              på idéer?
            </seg>
          </u>
          <note type="speaker" n="69a71e12">
            Anf. 33 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-9" n="3873a591">
            <seg n="f6d1d09e">
              Herr talman! Vi har sett en växande sysselsättning i gruppen
              unga. Det behöver göras mer. Jag nämnde att vi är i färd med att
              förändra utbildningssystemet. Det är en förändring som möter de
              barn som började skolan i höstas och som ännu inte är helt genomförd.
              Vi har byggt ut resurserna till Arbetsförmedlingen och arbetsmarknadspolitiken
              just denna vår. Jag har själv suttit med arbetsförmedlare bland
              annat i Helsingborg som säger att man nu har mer resurser och
              mer tid för att göra ett kvalitativt bra arbete.
            </seg>
            <seg n="ac590db9">
              Jag vill göra mer. Jag vill att vi ska ha fungerande lärlingsplatser
              i Sverige som blir en länk in i arbetslivet. Jag är beredd att
              pröva ytterligare åtgärder för att sänka kostnaden för att anställa
              unga.
            </seg>
            <seg n="c9d216d1">
              Om lönen är 18 000 ska man med normal skatt betala 23 000 i månaden
              för att anställa en ung människa. Med halverad arbetsgivaravgift
              och med de sänkta arbetsgivaravgifter därutöver som nystartsjobben
              innebär kan en arbetsgivare i dag komma undan med 10 000 kronor
              i månaden samtidigt som den unga människan får samma lön. Det
              mesta av det vill ni ta bort; ni hävdar att det inte har någon
              effekt. Jag tror inte att det stämmer, och det tror nog inte svenska
              folket heller.
            </seg>
            <seg n="289f995a">
              Den svenska vapenexporten
            </seg>
          </u>
          <note type="speaker" n="f7b60da8">
            Anf. 34 GUSTAV FRIDOLIN (MP):
          </note>
          <u who="Q2029325" xml:id="i-42b02f7ca73d3e50-0" n="d79cdd5c">
            <seg n="947ed43b">
              Herr talman! Det har sannolikt aldrig funnits ett bättre tillfälle
              för Moderaterna och Socialdemokraterna de två partier som har
              understött svensk vapenexport också till diktaturer att dra nya
              slutsatser. Den arabiska våren påminner oss om att ingen diktatur
              varar för evigt. Den skandal med svenskt stöd till planerandet
              av en vapenfabrik i Saudiarabien som fortfarande briserar påminner
              oss om att vapenhandeln hotar Sveriges viktigaste tillgång i alla
              internationella sammanhang, inklusive den internationella handeln,
              nämligen vårt rykte. Ingen enskild vapenaffär, tvivelaktig eller
              inte, är värd mer än vårt rykte i internationella handelssammanhang.
            </seg>
            <seg n="43c49beb">
              Riksdagen har därför krävt en nyordning för den svenska vapenexporten.
              Sverige ska stå sida vid sida med modiga människor som kräver
              demokrati och mänskliga rättigheter. Vi ska inte beväpna deras
              förtryckare.
            </seg>
            <seg n="2594a416">
              Därför vill jag fråga statsministern när riksdagen kan förvänta
              sig att på sitt bord få ett lagförslag om en nyordning för den
              svenska vapenexporten.
            </seg>
          </u>
          <note type="speaker" n="549b3526">
            Anf. 35 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-10" n="3873a591">
            <seg n="ac4c3d52">
              Herr talman! Det som har sagts är att det ännu en gång ska utredas
              hur grunderna för svensk vapenexport ska se ut.
            </seg>
            <seg n="faf476a3">
              Vi tycker att ett land som säger sig vilja hävda sin frihet,
              i sista hand med vapen i hand, också ska tillerkänna andra den
              rätten. Vi har byggt en svensk vapenindustri på att vi på det
              sättet ska kunna försörja vår egen möjlighet att hävda vår frihet.
              När beställningarna inte blir lika stora behövs för dess överlevnad
              att man kan handla också med andra inom strikta regler och med
              tydliga lagar till stöd. Det ger jobb och finansierar välfärd
              i Sverige.
            </seg>
            <seg n="0b81b137">
              Ni kommer aldrig att få mig att säga att jobb kan försvinna och
              att det inte gör något. Det är lätt för andra att säga det. Jag
              kommer aldrig att säga det. Så länge man följer lagar och regler
              kommer jag att stå upp och försvara jobb. Metallarbetare får på
              det här sättet bra lön för utfört arbete. Vi kan ta en diskussion
              om hur många av de jobben som Miljöpartiet lättvindigt tycker
              kan försvinna. Vi ska titta på det i den särskilda utredningen.
            </seg>
            <seg n="93ee6e01">
              Jag står upp för de regler som finns och är beredd att ta en
              diskussion om huruvida vi ska göra smärre justeringar.
            </seg>
          </u>
          <note type="speaker" n="aa30d63f">
            Anf. 36 GUSTAV FRIDOLIN (MP):
          </note>
          <u who="Q2029325" xml:id="i-42b02f7ca73d3e50-1" n="d79cdd5c">
            <seg n="e451dd33">
              Herr talman! En av regeringens ledamöter har i dag lämnat in
              sin avskedsansökan. Det låter på svaret som om statsministern
              tror att frågan om den svenska vapenhandeln därigenom är avslutad.
              Jag vet att svenska folket och rikets valda företrädare i denna
              kammare förväntar sig annat.
            </seg>
            <seg n="e2e09599">
              Vi har krävt en ny lagstiftning och en ny ordning för den svenska
              vapenexporten, och jag förväntar mig att ett sådant förslag kommer
              på riksdagens bord.
            </seg>
            <seg n="9eac92a2">
              Herr talman! Statsministern talar om länder som ska ha rätt att
              försvara sig själva. Jag vill påminna statsministern om att den
              skandal som nu briserar handlar om regeringens myndigheters stöd
              till Saudiarabien att uppföra en vapenfabrik.
            </seg>
            <seg n="4a52e222">
              Saudiarabien är ett land som använder sin krigsmakt till att
              slå ned krav på mänskliga rättigheter och demokrati i sitt eget
              land och som inte heller drar sig för att gå in i grannländerna
              och kväsa den arabiska våren där.
            </seg>
            <seg n="64445ae9">
              Ska ett land som Saudiarabien någonsin kunna beväpnas med svenska
              vapen?
            </seg>
          </u>
          <note type="speaker" n="caa0013e">
            Anf. 37 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-11" n="3873a591">
            <seg n="6b5bf1ff">
              Herr talman! Jag hedrar ett avtal som ingicks 2005. Jag tycker
              att vi ska göra det. Om vi berättar för ett annat land att vi
              avser att bedriva handel och utbyte med det tycker jag att det
              ska gälla även över regimskiften.
            </seg>
            <seg n="0a74d1d5">
              Jag tror på en värld där vi handlar även med den som har system
              med vilka vi inte känner nära släktskap av det enkla skälet att
              jag tror att det öppnar upp vår värld. Men man ska vara särskilt
              försiktig när det gäller vapen. Jag vill dock bara påpeka att
              vad som är vapen kan man också diskutera en lång stund. Är Ericssons
              alla produkter också vapennära och någonting som man snabbt bör
              stänga ned?
            </seg>
            <seg n="54aa0cbb">
              Det finns inget enklare än att i opposition börja stryka länderna,
              stryka varorna och stryka företagen som ingenting ska få sälja,
              och jobben bara försvinner. Men det är inget problem för Gustav
              Fridolin. Han har inget ansvar för det. Det är ingen som kan följa
              upp huruvida det får den effekten. Men jag kan berätta för er
              att detta land har blivit rikt på att handla med andra. Det har
              byggt vårt välstånd, och det har skapat våra jobb. Jag kommer
              att vara den sista i Sverige som ger efter när det gäller den
              typen av kritik som Gustav Fridolin nu framförde.
            </seg>
            <seg n="19c14555">
              (TALMANNEN: Gustav Fridolin anmäler till protokollet att han
              inte har rätt till ytterligare inlägg.)
            </seg>
            <seg n="753ba1f0">
              Ensamkommande flyktingbarn
            </seg>
          </u>
          <note type="speaker" n="06506d94">
            Anf. 38 JIMMIE ÅKESSON (SD):
          </note>
          <u who="Q518776" xml:id="i-6eb5e14457321295-0" n="a8c7b37c">
            <seg n="77de5643">
              Herr talman! Ensamkommande barn och ungdomar som söker asyl i
              Sverige är återigen ett aktuellt ämne och en omdebatterad fråga.
              Antalet ensamkommande barn och ungdomar har enligt Migrationsverkets
              statistik ökat kraftigt från 388 år 2004 till 2 657 år 2011. För
              i år är prognosen 3 100 och för nästa år 3 300. Denna utveckling
              innebär att vårt mottagandesystem utsätts för ett hårt tryck.
              Det talas till och med om en förestående kollaps.
            </seg>
            <seg n="de1db961">
              Samtidigt som vi har denna situation i Sverige ser vi motsatt
              utveckling i våra nordiska grannländer. I Danmark, i Norge och
              i Finland har denna typ av invandring minskat kraftigt sedan rekordåret
              2009.
            </seg>
            <seg n="3b859e37">
              Detta föranleder förstås frågor om varför vi här i Sverige avviker
              så kraftigt från våra grannländer. Jag undrar helt enkelt vad
              statsministern har för syn och uppfattning om detta.
            </seg>
          </u>
          <note type="speaker" n="a39cb3f8">
            Anf. 39 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-12" n="3873a591">
            <seg n="2f74b2d4">
              Herr talman! Ensamkommande flyktingbarn, vilket ofta är barn
              i övre tonåren, kommer i stor utsträckning till Sverige från framför
              allt Afghanistan men även från andra länder. Det är en återspegling
              av en trasig värld. Det är en återspegling av brist på egna förutsättningar
              att växa upp och möta skolgång och att skapa ett bra liv. De söker
              sig till en bättre tillvaro, ofta bort från risk för våld och
              tortyr och från risk att ofrivilligt dras in i en försvarsmakt
              och krig som de önskar stå utanför.
            </seg>
            <seg n="4342ded0">
              Det är lite oklart för mig vad Jimmie Åkesson menar är alternativet.
            </seg>
            <seg n="9012a7c8">
              Sedan är det naturligtvis sant att det innebär en prövning att
              på kort tid ta emot väldigt många ungdomar. Jag träffade en av
              dessa ungdomar i Skåne för bara någon vecka sedan. Han var 17
              år och kom från Afghanistan och hade ett och ett halvt års utbildning.
              Det är en tuff väg för honom att komma in i Sverige. Det är en
              tuff väg att finna ett arbete till honom. Det tycker jag att vi
              ska vara ärliga att säga. Men jag tror inte på alternativet, att
              stänga in människor i deras länder och att döma dem till en sämre
              framtid. Det tycker inte jag är det mänskliga och humana svaret.
            </seg>
          </u>
          <note type="speaker" n="544467d1">
            Anf. 40 JIMMIE ÅKESSON (SD):
          </note>
          <u who="Q518776" xml:id="i-6eb5e14457321295-1" n="a8c7b37c">
            <seg n="f0b8c424">
              Herr talman! Nu undrade jag varför vi avviker så kraftigt från
              våra nordiska grannländer som har en väsentligt lägre invandring.
              Jag menar att det naturligtvis hänger ihop med regelverket och
              att vårt regelverk är avsevärt mer generöst, eller mer slappt
              som jag skulle vilja uttrycka det, än vad regelverket är i övriga
              Norden. Det är knappast en slump att denna kategori av asylsökande
              till Finland minskade kraftigt. Antalet minskade med över hälften
              sedan man kraftigt sänkt månadspengen.
            </seg>
            <seg n="582a3b0c">
              En annan avgörande sak är naturligtvis åldersbestämningen, där
              man i våra nordiska grannländer har mycket noggranna kontroller,
              medan vi här i Sverige i princip helt saknar regler för hur vi
              ska bestämma ålder på dem som kommer.
            </seg>
            <seg n="9a4d6916">
              Av dem som 2010 genomgick åldersundersökning i Norge var det
              nästan hälften som bedömdes vara 18 år eller äldre. Motsvarande
              siffra i Danmark 2009 var 73 procent, det vill säga nästan tre
              fjärdedelar.
            </seg>
            <seg n="6b841cc6">
              Jag har hört att migrationsministern har sagt att man vill harmonisera
              Sveriges regler med reglerna i övriga Norden. Då är min fråga:
              När kommer denna harmonisering att ske? Vad är det som hindrar
              regeringen från att agera skyndsamt i det akuta läge som vi befinner
              oss i?
            </seg>
          </u>
          <note type="speaker" n="0ceb6dc9">
            Anf. 41 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-13" n="3873a591">
            <seg n="d1867e90">
              Herr talman! En harmonisering bygger på en politisk vilja från
              flera parter att närma systemen till varandra. Det finns för övrigt
              även EU-överenskommelser om detta när det gäller hela asylpolitiken
              i Europa. Vi agerar för att det ska vara möjligt av det enkla
              skälet att det också blir ett sätt att säkerställa att själva
              asylmottagandet sker med större kvalitet och inte med det godtycke
              som många gånger uppträder gentemot olika individer.
            </seg>
            <seg n="315fc8db">
              Jag vill också påpeka en annan sak. Vi talar om vägar till integration,
              och jag nämnde de problem och utmaningar som kan finnas kopplade
              till en del av de tonåringar som kommer. Men jag vill samtidigt
              säga att många av dem har ett helt liv framför sig och en stor
              vilja att komma in i sitt nya samhälle och få ett arbete. Ibland
              är det kanske enklare att uppmuntra dem att komma in på arbetsmarknaden
              än en del andra grupper som kommer till Sverige.
            </seg>
            <seg n="7f5e6137">
              Jag såg att sysselsättningen för dem som är utrikes födda nu
              har passerat över 700 000. Detta är alltså en viktig sysselsättningsbas
              för att möta framtida utmaningar i ett åldrande Sverige. Det är
              en del av en ansträngning att få fler in i arbete snarare än att
              stänga en dörr och få dem att gå någon annanstans.
            </seg>
            <seg n="289f995a">
              Den svenska vapenexporten
            </seg>
          </u>
          <note type="speaker" n="88654d1c">
            Anf. 42 JOSEFIN BRINK (V):
          </note>
          <u who="Q517206" xml:id="i-8a15c2ded02b9c16-0" n="0e99d21f">
            <seg n="77792ca2">
              Herr talman! Även jag kommer att uppehålla mig vid affären med
              vapenfabriken i Saudiarabien.
            </seg>
            <seg n="88087e79">
              Under Fredrik Reinfeldts tid som statsminister har den svenska
              vapenexporten till icke-demokratier nästan fyrdubblats. Diktaturen
              Saudiarabien, som är ökänd för systematiska kränkningar av mänskliga
              rättigheter och för ett extremt kvinnoförtryck, hör till de verkligt
              stora importörerna. Förra året sålde Sverige vapen för 2,8 miljarder
              kronor till Saudiarabien, under samma år som Saudiarabien satte
              in trupper för att slå ned demokratiupproret i Bahrain.
            </seg>
            <seg n="e2550f92">
              Nu hör vi statsministern upprepa här i dag att denna fråga för
              regeringen i första hand är en fråga om jobb, sysselsättning och
              tillväxt i Sverige. Jag undrar: Menar statsministern verkligen
              att Sveriges tillväxt och välstånd ska bygga på vapenexport och
              militärt samarbete med diktaturstater som Saudiarabien?
            </seg>
          </u>
          <note type="speaker" n="3f86375c">
            Anf. 43 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-14" n="3873a591">
            <seg n="969f2ce3">
              Herr talman! Ja, jag menar att svenskt välstånd bygger på handel
              med andra länder. Ungefär hälften av den svenska ekonomin är kopplad
              till export.
            </seg>
            <seg n="ef774d7a">
              Då säger kanske någon att det inte är det som Josefin Brink säger.
              Vi stryker alla som är diktaturer. Den listan kommer att visa
              sig bli rätt lång och säkert leda till en diskussion om vad som
              är skillnad mellan demokrati och diktatur. Ska vi helt sluta handla
              med länder som Kina? Listan kommer att visa sig bli längre än
              vad man först tänker sig. Vad man till slut har åstadkommit är
              en nedsläckning av en stor del av de framväxande framtidsmarknader
              som finns i vår värld. Det är därför som jag säger att vårt vägval
              är att handla också med den som har med oss icke besläktade system,
              därför att vi tror att alternativet, slutenhet och isolering,
              inte främjar en bra utveckling i dessa länder.
            </seg>
            <seg n="850d7c14">
              Det finns dock särskild anledning att vara än mer restriktiv
              när det kommer till vapen, vilket jag menar att den svenska vapenlagstiftningen
              också präglas av.
            </seg>
          </u>
          <note type="speaker" n="a7344db6">
            Anf. 44 JOSEFIN BRINK (V):
          </note>
          <u who="Q517206" xml:id="i-8a15c2ded02b9c16-1" n="0e99d21f">
            <seg n="f3291960">
              Herr talman! Den 19 maj förra året fattades faktiskt ett beslut
              här i riksdagen om att man ska se över och förändra reglerna just
              för vapenexport eftersom vapen inte liknar några andra varor och
              där det finns ett behov av ett särskilt regelverk. Beslutet innebar
              att man ska begränsa vapenexporten till diktaturer. Nu uppfattar
              jag att den senfärdighet och den totala brist på handlingskraft
              som har följt av detta beslut beror på att statsministern egentligen
              inte håller med om detta beslut. Han tycker inte att det går att
              begränsa Sveriges vapenexport till diktaturer.
            </seg>
            <seg n="2de55c48">
              Man får här intrycket av att det beror på att regeringen saknar
              idéer om hur jobb, tillväxt och välstånd ska skapas i Sverige
              på något annat sätt än genom att bidra till kränkningar av mänskliga
              rättigheter och övergrepp i diktaturstater.
            </seg>
            <seg n="af341785">
              Är det verkligen statsministerns besked att vi kommer att fortsätta
              sälja vapen till diktaturer och beväpna dem för att rädda jobb
              och välstånd i Sverige?
            </seg>
          </u>
          <note type="speaker" n="15ecfe21">
            Anf. 45 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-15" n="3873a591">
            <seg n="972d3323">
              Herr talman! Detta är en karikatyr av verkligheten och av vad
              jag sade. Jag sade att det finns en mycket restriktiv lagstiftning
              som ska respekteras och följas.
            </seg>
            <seg n="ddeca643">
              Jag vill påpeka att den typ av MoU som ingicks med Saudiarabien
              2005 oftast är en grund för ett samarbete som spänner över flera
              områden. Deras synsätt är att de har en relation med ett annat
              land. Nu talar vi om en del av den handeln, men den är mycket
              större och täcker också andra områden.
            </seg>
            <seg n="b5c9b145">
              Det vi ska ha klart för oss är att om vi sänder signalen att
              den demokrati som finns här i norra Europa tänker befinna sig
              i kontakt bara med andra demokratier är det ett av de länder i
              världen som gjort sig allra rikast på handel med andra som då
              börjar sluta sig och stänga ned.
            </seg>
            <seg n="0b2655e7">
              Tro inte att det kommer utan någon som helst form av följd för
              sysselsättningen och grunden för vår välfärd! Var ärliga med det!
              Berätta om jobben som försvinner! Berätta om metallarbetarna som
              väl inte längre kommer att ha kvar sina jobb! Då får vi en lite
              bättre balans i debatten.
            </seg>
            <seg n="bd43d2d4">
              Jag ska samtidigt stå för att vi naturligtvis seriöst ska gå
              igenom om vi ska göra några justeringar i vad jag menar redan
              är en restriktiv svensk vapenlagstiftning.
            </seg>
            <seg n="b8da0134">
              Den ekonomiska utvecklingen
            </seg>
          </u>
          <note type="speaker" n="73622bb2">
            Anf. 46 ANNA KINBERG BATRA (M):
          </note>
          <u who="Q4767161" xml:id="i-6b22e087af161963-0" n="9c928cdc">
            <seg n="251174be">
              Herr talman! I dagarna rapporteras det i medierna om statsministerns
              första 2 000 dagar som just statsminister. Det görs olika vinklingar
              på det. Jag tycker att det är väldigt väsentligt att i sammanhanget
              slå fast att det viktigaste när det gäller jobben är att de blivit
              ungefär 200 000 fler sedan valet 2006 och att utanförskapet har
              minskat med ungefär 164 000 personer.
            </seg>
            <seg n="07a464b5">
              I går rapporterade Konjunkturinstitutet att både hushållens och
              företagens förtroende för den svenska ekonomin nu stärks detta
              samtidigt som många länder i vår omvärld fortfarande brottas med
              allvarliga problem och obalanser.
            </seg>
            <seg n="c702c483">
              Mot den bakgrunden vill jag här i dag ställa frågan om vilka
              hot statsministern ändå ser finns mot en fortsatt positiv ekonomisk
              utveckling för Sverige samt naturligtvis vad regeringen då avser
              att göra för att möta hoten och fortsätta att lägga grunden för
              en god ekonomisk utveckling.
            </seg>
          </u>
          <note type="speaker" n="d1441fe7">
            Anf. 47 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-16" n="3873a591">
            <seg n="6653a85c">
              Herr talman! I vår internationella ekonomiska miljö finns en
              tendens till att en regering tar åt sig all ära av saker som går
              bra och skyller ifrån sig då det ser lite sämre ut. Jag tror att
              vi ska vara ärliga och säga att i vår tid är vi oerhört påverkade
              av vad som sker i vår omvärld.
            </seg>
            <seg n="9073fc4b">
              Jag har berättat om den öppna ekonomin Sverige. 50 procent av
              vår ekonomi är kopplad till export. Det är klart att vi påverkas
              av det som sker i vår omvärld.
            </seg>
            <seg n="eacd5d2f">
              Våra största handelspartner är Tyskland och Norge, så det är
              väldigt mycket det nära grannskapet som spelar roll. Men den omedelbara
              oron är naturligtvis att Europas problem inte är över. Det har
              tagits några steg i rätt riktning, men det här kommer att påverka
              oss i form av efterfrågan på våra produkter. Det handlar också
              om hur det påverkar våra finansiella marknader om deras problem
              inte är lösta.
            </seg>
            <seg n="be9eadc9">
              Nu är det lite bättre drag i övriga världsekonomin. Det är därför
              jag varnar för att stänga ned handeln med allt som finns utanför
              Europa det är väldigt mycket där som efterfrågan trots allt finns.
              I slutet av dagen svarar det på våra viktigaste frågor om hur
              vi ska få fram jobben som finansierar sjukvården, äldreomsorgen
              och förskolorna. Det är så det hänger ihop.
            </seg>
            <seg n="9bd23e62">
              Kompetenssparande
            </seg>
          </u>
          <note type="speaker" n="579ac3ef">
            Anf. 48 ULF NILSSON (FP):
          </note>
          <u who="Q6012166" xml:id="i-0cade57b209476ab-0" n="89b2333d">
            <seg n="5a5f4123">
              Herr talman! Statsministern har tagit upp diskussionen om att
              vi ska kunna jobba längre och har till exempel nämnt 75-årsåldern
              som en lämplig ålder. Folkpartiet välkomnar detta. Främst vill
              vi utgå från frivillighet och öppenhet för den kompetens som äldre
              har.
            </seg>
            <seg n="f0a7ca1a">
              Men ska man jobba längre är det också viktigt att kunna vidareutveckla
              sig, byta arbete och så vidare. Många som kanske är i 50-årsåldern
              är tveksamma till att sätta sig i skuld.
            </seg>
            <seg n="aef328f3">
              En möjlighet, något som vi tidigare föreslagit, är att öppna
              för ett förmånligt kompetenssparande att pengar kan avsättas på
              ungefär samma sätt som när det gäller pensioner. Det gör att man
              på äldre dar skulle kunna välja att studera och kompetensutveckla
              sig utan att behöva skuldsätta sig. Skulle man inte använda de
              här pengarna skulle de kunna gå in i den pension man så småningom
              får ta ut.
            </seg>
            <seg n="4f0f7552">
              Jag undrar om statsministern är intresserad av att gå vidare
              med de här diskussionerna.
            </seg>
          </u>
          <note type="speaker" n="adfddde7">
            Anf. 49 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-17" n="3873a591">
            <seg n="9a1d3cae">
              Herr talman! I ett Sverige där vi blir allt äldre vill jag uppmuntra
              fler, som kan och vill, att arbeta längre. Jag tror att vi måste
              ändra vår syn på arbetsmarknaden och också vår möjlighet att ställa
              om kanske från ett val som vi som unga gör till ett val som vi
              kanske mer gör mitt i livet.
            </seg>
            <seg n="0b6e45d9">
              Det handlar om utbildningssystem, och det handlar om omställningsstöd
              som finns i en stor del av våra kollektivavtal som styr den svenska
              arbetsmarknaden.
            </seg>
            <seg n="4b166f7e">
              Huruvida särskilda kompetenskonton är rätt svar: Ja, det måste
              bygga på en analys av vad budgetpåverkan är av detta. En viss
              fördelningspolitisk analys är säkert också viktig. Det får vi
              i så fall återkomma till i särskilda budgetförhandlingar.
            </seg>
            <seg n="dff91740">
              Frågan ställs från rätt utgångspunkt. Men om det här är det exakt
              rätta svaret får vi i så fall återkomma till.
            </seg>
            <seg n="f406eae2">
              Sjukförsäkringen
            </seg>
          </u>
          <note type="speaker" n="0359bea6">
            Anf. 50 ANDERS W JONSSON (C):
          </note>
          <u who="unknown" xml:id="i-dd0c9e555a08fe39-0" n="334aa0db">
            <seg n="c8fe7830">
              Herr talman! Ett av alliansregeringens allra viktigaste reformområden
              har varit sjukskrivningarna. Det där har varit framgångsrikt.
              Vi har gått från att vara ett land med världens friskaste befolkning
              och världens längsta sjukskrivningar till att i dag ha ohälsotal
              som är jämförbara med andra länders. Vi ser ju nu siffror som
              visar att antalet sjukskrivningar återigen stiger.
            </seg>
            <seg n="e4d4565e">
              Min fråga till statsministern är om detta är ett tecken på att
              alliansregeringens reformarbete på området har misslyckats.
            </seg>
          </u>
          <note type="speaker" n="2f7d1d12">
            Anf. 51 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-18" n="3873a591">
            <seg n="5fda7c7a">
              Herr talman! Det är viktigt att påpeka att totalt sett sjunker
              nu antalet personer som lever med sjuk- och aktivitetsersättning,
              vad vi ibland kallar för förtidspension. Antalet var 555 000 personer
              år 2006 när alliansregeringen tillträdde. Nu är det strax över
              400 000, och det är färre som är långvarigt sjukskrivna.
            </seg>
            <seg n="d926c92b">
              Vi gjorde en sjukförsäkringsreform och sade: För väldigt många
              kommer vi nu att öka ansträngningarna för att testa om de kan
              komma tillbaka till arbetslivet även de som länge varit utanför.
              Vi sade att det sker i form av en omförsäkring.
            </seg>
            <seg n="ae28718f">
              Det finns de som sagt: Nej, det är ingen omförsäkring. Alla ska
              utförsäkras. Men det vi nu ser återspeglas är precis vad vi sade.
              Det är en stor grupp som återkommer till sjukförsäkringen och
              som får en ny sjukskrivning, helt enkelt därför att de inte haft
              arbetsförmåga nog.
            </seg>
            <seg n="48cab142">
              Var det då rätt att testa en ansträngning för att hitta möjliga
              vägar till arbete? Ja, det tycker jag. Arbete ska alltid sättas
              främst. Men systemen ska också respektera när människor inte har
              arbetsförmåga. Det är det som återspeglas i siffrorna. Fler får
              därför återigen sjukskrivning men från en väsentligt lägre nivå
              än där vi började.
            </seg>
            <seg n="c354e1a5">
              Ungdomsarbetslösheten
            </seg>
          </u>
          <note type="speaker" n="18f2c8dc">
            Anf. 52 ANDREAS CARLSON (KD):
          </note>
          <u who="Q5602835" xml:id="i-0d31a547f14efaf2-19" n="e39b062d">
            <seg n="5243d3d9">
              Herr talman! I morse möttes vi i Värnamo Nyheter, som kanske
              inte är den största tidningen, av en rubrik som många tidningar
              har: Arbetslösheten bland ungdomar chockhöjd. Detta oroar mig
              som är ung och som har kompisar och väljare som är högst medvetna
              om denna verklighet.
            </seg>
            <seg n="988c2b1a">
              I Gnosjö och i Värnamo har arbetslösheten bland ungdomar ökat
              med över 300 procent respektive 220 procent under de senaste fem
              åren. Det är höga tal. Oavsett hur man mäter och räknar ser vi
              att ungdomsarbetslösheten är stor. Den är ett stort strukturellt
              samhällsproblem.
            </seg>
            <seg n="d413029a">
              Alliansen har gjort stora reformer. Arbetsgivaravgiften för ungdomar
              har sänkts, halverats. Med jobbskatteavdragen har skatten sänkts
              i flera steg. Reformer för att bättre förbereda ungdomar för arbetslivet
              har gjorts och genomförts. Men vi måste vara ärliga: Vi har inte
              lyckats fullt ut.
            </seg>
            <seg n="64c81f86">
              Vilka vidare åtgärder ser statsministern för de här ungdomarna?
            </seg>
          </u>
          <note type="speaker" n="f2bea3e6">
            Anf. 53 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-20" n="3873a591">
            <seg n="170ecc2e">
              Herr talman! Som jag nämnde i ett tidigare svar har Sverige,
              och har väldigt länge haft, en hög ungdomsarbetslöshet. Men den
              är relativt stabil, så en hänvisning till siffror som 200 och
              300 procent måste man rimligen granska lite närmare. Frågan är
              hur man kommit fram till dem.
            </seg>
            <seg n="081fd470">
              Sverige avviker på ett annat sätt från andra länder. Vi har nämligen
              ungdomar som tenderar att ha en mer kortvarig arbetslöshet jämfört
              med hur det är i andra länder där man ofta har en mer långvarig
              arbetslöshet och där risken för utanförskap är större. Men det
              gör naturligtvis inte att vi inte måste göra större ansträngningar.
            </seg>
            <seg n="f8a5d23c">
              Just nu påverkar mycket stora ungdomskullar som lämnar gymnasiet.
              Det är klart att länkarna in i arbetslivet inte fungerar som det
              var tänkt. Vi har försökt sänka kostnaderna, men vi måste göra
              mer när det gäller lärlingsutbildningar och yrkesutbildningar
              som är relevanta för den efterfrågan som finns på arbetsmarknaden.
            </seg>
            <seg n="c1071a99">
              Jag har mött flera offentliga verksamheter där man talar om ett
              förestående stort generationsskifte. Där har vi självfallet en
              stor möjlighet. Det är på den vi delvis ska bygga våra satsningar
              för att få in unga. Där har vi mer kvar att göra.
            </seg>
            <seg n="aabd8c0a">
              Våldsutsatta kvinnor
            </seg>
          </u>
          <note type="speaker" n="1261700f">
            Anf. 54 CARINA OHLSSON (S):
          </note>
          <u who="Q3363827" xml:id="i-6e89f3bb3f6c465d-0" n="c0b350fa">
            <seg n="2b3186f1">
              Herr talman! Jag vet att statsministern mycket engagerat sig
              i kampen mot mäns våld mot kvinnor, för vi har mötts i de sammanhangen.
            </seg>
            <seg n="79d186c3">
              En del av våldet är det ekonomiska våldet att kvinnor inte har
              möjlighet att välja sitt eget liv. Tyvärr fortsätter svårigheterna
              även efter det att kvinnan har lämnat mannen. Till exempel kan
              det, som kronofogden tar upp, handla om att kvinnor inte kommer
              åt sina tillgångar eftersom de inte får hjälp och stöd av polis
              eller socialtjänst med att hämta vare sig räkningar eller andra
              tillhörigheter.
            </seg>
            <seg n="6d9f5dab">
              Det är också så att kvinnor som är utsatta för våld i ännu större
              utsträckning än kvinnor generellt är både sjukskrivna och arbetslösa.
            </seg>
            <seg n="f0e9dae9">
              Jag läser upp en mening ur regeringsförklaringen 2006, som statsministern
              föredrog för oss här: Hotade kvinnor ska skyddas och utsatta kvinnors
              ekonomiska trygghet säkras.
            </seg>
            <seg n="ce4a1c55">
              Jag tror inte att dessa kvinnor har känt av den senare delen,
              att den ekonomiska tryggheten ska säkras. Jag skulle vilja höra
              statsministern redogöra lite mer för hur han har jobbat med detta.
            </seg>
          </u>
          <note type="speaker" n="8e8cfb32">
            Anf. 55 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-21" n="3873a591">
            <seg n="2377c1e8">
              Herr talman! En av de största ofriheterna vi har kvar i Sverige
              är kopplad till våld i nära relationer. Det är väldigt ofta mäns
              våld mot kvinnor, även om det inte alltid bara ser ut så. Jag
              delar helt uppfattningen att det får en lång rad konsekvenser
              för kvinnorna, också sådant som handlar om att inte kunna kontrollera
              sin egen ekonomi eller övriga delar av det många tar för givet
              när det gäller att kunna leva ett fritt liv.
            </seg>
            <seg n="e4587ca3">
              Vi tror nog att vi tränger tillbaka och lär mer om detta fenomen,
              men vi har sannerligen inte fått det att försvinna. Möjligen ska
              man akta sig för att tro att det är möjligt att nå så långt. Vi
              har förstärkt resurser, och vi försöker tillse att rättsväsendets
              olika delar blir specialiserade och bättre på att se dessa fenomen,
              ingripa och använda den lagstiftning vi har samt ha resurser till
              stöd. Vi försöker också säkerställa att den frivillighet som finns
              och som är ett varmt och viktigt stöd för många av dessa kvinnor
              också har säkrade, större och stabilare resurser.
            </seg>
            <seg n="d9b6e527">
              Det är en del av de saker vi har gjort och en del av de saker
              jag tror är viktiga.
            </seg>
            <seg n="cd4f19df">
              Bostadsbyggandet
            </seg>
          </u>
          <note type="speaker" n="586afe27">
            Anf. 56 HILLEVI LARSSON (S):
          </note>
          <u who="unknown" xml:id="i-ce9b7979f072105f-0" n="334aa0db">
            <seg n="032f62d5">
              Herr talman! Vi har väldigt många så kallade mambor i vårt land.
              Det är en växande skara av ungdomar som inte kan flytta hemifrån
              eftersom de inte får tag i en lägenhet. Det är få unga som har
              fasta jobb så att de kan ta lån och köpa en bostadsrätt. Då är
              det hyresrätter som står till buds. Det finns dock alldeles för
              få hyresrätter, och det byggs alldeles för lite hyresrätter speciellt
              med rimliga hyror. Det byggs också alldeles för få studentlägenheter.
            </seg>
            <seg n="e58bfa17">
              Detta är ett hot mot dessa ungdomars framtid. Allting försenas
              familjebildning, utbildning och jobb. Det finns dessutom siffror
              på att en av tolv ungdomar tvingas tacka nej till ett jobb eller
              en utbildningsplats på grund av att de inte får en lägenhet i
              den kommunen. Det är alltså ett stort problem.
            </seg>
            <seg n="5c2bafbb">
              Regeringen har slopat allt stöd till byggande, och det har fått
              konsekvensen att det byggs för lite. Min fråga är: Kan regeringen
              tänka sig att återigen börja satsa på byggande så att ungdomar
              kan flytta hemifrån?
            </seg>
          </u>
          <note type="speaker" n="12152055">
            Anf. 57 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-22" n="3873a591">
            <seg n="cbad25cf">
              Herr talman! Jag delar uppfattningen att många ungdomar känner
              igen i sig i denna beskrivning. Det är svårt att få en egen bostad
              och svårt att etablera sig i vuxenlivet. Det kopplar vi också
              till att det är svårt att komma in på arbetsmarknaden.
            </seg>
            <seg n="80784b80">
              Jag skulle vilja ha bevis för att de subventioner som tidigare
              i svensk historia har använts i riklig omfattning skulle göra
              något åt detta. Jag har läst en del av utvärderingarna. De flesta
              påpekar att det i realiteten inte leder till de effekter man påstår.
              Det leder väldigt ofta till fördelningspolitiska orättvisor. Det
              är människor som redan har det rätt gott ställt som får en större
              andel av dessa subventioner sig till del, och det lämnar fortsatt
              stora grupper av bostadslösa utanför.
            </seg>
            <seg n="1f833a83">
              Systemet levererar helt enkelt inte det vi önskar; subventionerna
              har inte fungerat. Jag känner heller inte till att Socialdemokraterna
              går till val på eller i sina motioner har kraftigt ökade bostadssubventioner.
              Jag har åtminstone inte hittat detta. Det brukar ibland finnas
              med någon liten satsning, men det gör rimligen ingen större skillnad.
            </seg>
            <seg n="09774b35">
              Sanningen är att det behöver byggas mer, men vårt problem är
              att det som byggs också är dyrt. Det nämnde också Hillevi Larsson
              som en del av problemet. Det måste byggas ännu mer, vi måste minska
              på regelbördan och vi måste ha tålamod med att den efterfrågan
              som finns snart motsvaras av ökad produktion.
            </seg>
            <seg n="47c78cd8">
              Sverige och den ekonomiska utvecklingen i Europa
            </seg>
          </u>
          <note type="speaker" n="94ad0c28">
            Anf. 58 ELISABETH SVANTESSON (M):
          </note>
          <u who="Q4981393" xml:id="i-d66c28d235a5e6bc-0" n="e7e94913">
            <seg n="72eefb5b">
              Herr talman! I går rapporterade Konjunkturinstitutet att det
              finns en viss ljusning i svensk ekonomi. Det är jag den första
              att tycka är fantastiskt bra. Samtidigt ser jag en väldigt stor
              oro över Europa. Jag vill inte vara riksdagens dysterkvist, men
              när jag ser på Grekland och det senaste stödpaketet de fick märker
              man att många har andats ut. Jag tror dock knappast att det kan
              bli det sista stödpaketet. Ser vi på Portugal och Spanien finns
              också en ganska stor oro över skuldnivåer och budgetunderskott.
            </seg>
            <seg n="5c0b95d7">
              Min fråga till statsministern är hur han ser på utvecklingen
              i Europa och hur ekonomierna i södra Europa kan påverka svensk
              exportindustri, samt hur vi ska kunna stå starka när vi antagligen
              kommer att ha restriktioner i väldigt många länder i Europa under
              flera år framöver.
            </seg>
          </u>
          <note type="speaker" n="c8d59992">
            Anf. 59 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-23" n="3873a591">
            <seg n="cd96d6b3">
              Herr talman! Det är påtagligt hur vi får mer positiva signaler
              också från södra Europa, i en del för att vi har sett regeringsskiften
              i bland annat Italien, Spanien och Portugal. Det har införts en
              mer tydlig reformpolitik.
            </seg>
            <seg n="fbd30aaa">
              Det görs också en hel del i Grekland, det är bara det att det
              är väldigt mycket som är problematiskt i Grekland. Europeiska
              centralbanken försörjer med ökad likviditet sedan strax före jul
              i en omfattning som är mycket betydande, och det ger åtminstone
              kortvarigt känslan av att det nu också finns rikligt med likviditet
              som grund för investeringar. En del ställer dock frågan huruvida
              det sedan går att ta sig ur en del av dessa åtaganden. Det blir
              en kortvarig känsla av pengar till billig ränta, men det är inte
              alltid det är den i grunden bästa långsiktiga utvecklingen. Det
              finns alltså anledning att vara lite försiktig.
            </seg>
            <seg n="5e7c8b02">
              Vi tror att nyckeln ligger i reformerna, och vi tror att det
              i en hel del fall återstår prövningar, inte minst i Grekland,
              av de slag som påvisas. Det påverkar oss eftersom det påverkar
              förtroendet och de finansiella sektorerna, även om vi är i mindre
              utsträckning direkt exponerade för handel med södra Europa jämfört
              med det jag sade tidigare, alltså vårt närområde.
            </seg>
          </u>
          <note n="4795add5">
            Fas 3
          </note>
          <note type="speaker" n="4b7de945">
            Anf. 60 LARS JOHANSSON (S):
          </note>
          <u who="Q3373277" xml:id="i-0d787b903a21f776-0" n="39c10eef">
            <seg n="cb12e33d">
              Herr talman! Ekonomisk utveckling behöver inte innebära ökade
              ekonomiska klyftor, som vi har sett att regeringen har varit väldigt
              aktiv i att åstadkomma. Jag kan notera att Rädda Barnen för en
              tid sedan presenterade en rapport som visar att barnfattigdomen
              ökar och är större än någonsin i Sverige.
            </seg>
            <seg n="0366920c">
              En av de åtgärder regeringen har vidtagit för att försöka bekämpa
              arbetslösheten är något som kallas fas 3. Många har hamnat i denna
              situation efter långvarig arbetslöshet. Det är ungefär 30 000
              i Sverige. Jag har själv besökt ett antal inrättningar för fas
              3-deltagare där de beklagar sig oerhört mycket över att man har
              hamnat i denna passiva arbetsmarknadspolitiska åtgärd.
            </seg>
            <seg n="841cf480">
              Det är nämligen ingen arbetsmarknadspolitisk åtgärd; det är en
              passivitet. Man vågar inte ens berätta för kommande arbetsgivare
              när man söker jobb att man är i fas 3, för arbetsgivare på arbetsmarknaden
              vet att det inte sker någon utveckling. Det sker ingen arbetsmarknadsutbildning,
              och det sker ingen kompetensutveckling.
            </seg>
            <seg n="c0561968">
              När tänker regeringen ompröva denna politik till en aktiv arbetsmarknadspolitik?
            </seg>
          </u>
          <note type="speaker" n="d733d39c">
            Anf. 61 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-24" n="3873a591">
            <seg n="86d2d6c6">
              Herr talman! Det kanske blev lite fel i ingången där. Det är
              så att Rädda Barnen har visat på kraftigt minskad barnfattigdom
              i Sverige. Däremot har den ökat de senaste två åren. Mätåret man
              landar i är 2009, då svensk bnp minskade med över 5 procent. Därefter
              har regeringen satt in riktade åtgärder i form av en barndel i
              bostadsbidraget och ett höjt flerbarnstillägg, för att komma åt
              detta.
            </seg>
            <seg n="2387b4a1">
              Inkomstklyftorna i Sverige växer delvis, så som vi också ser
              i andra delar av världen. De växte med särskilt hög hastighet
              under de sista åren Göran Persson hade makten. Vi ser dock samtidigt
              att Sverige förblir med de minsta inkomstklyftorna i den utvecklade
              världen. Det är viktigt att använda sådana här saker rätt.
            </seg>
            <seg n="a869e700">
              Jag förälskar mig inte i någon form av arbetsmarknadspolitisk
              åtgärd, vad den än kallas, men jag försvarar att det finns aktiveringsåtgärder
              för människor som långvarigt har varit utanför arbetsmarknaden,
              och jag vet vad det socialdemokratiska alternativet är. Vi har
              levt med det. Det är förtidspensioneringar ut ur arbetskraften,
              in i osynliggörande. Den tiden är förhoppningsvis för alltid förbi.
            </seg>
            <seg n="78548234">
              Skyddet av Vättern
            </seg>
          </u>
          <note type="speaker" n="853c72d7">
            Anf. 62 KEW NORDQVIST (MP):
          </note>
          <u who="Q6015942" xml:id="i-d3c4a26902327b46-0" n="6cb67629">
            <seg n="2e246d8e">
              Herr talman! Vättern hyser såväl natur- och miljömässiga som
              samhällsviktiga värden och är därför skyddad av fyra riksintressen
              enligt miljöbalken. Det är friluftsliv, fiske och natur- och kulturmiljö.
              Dessutom är Vättern ett Natura 2000-område, en del av EU:s nätverk
              för skyddade områden. Vättern är också dricksvattentäkt för cirka
              en kvarts miljon människor.
            </seg>
            <seg n="fd4ad642">
              Ändå är Vättern hotad. Försvarsmakten vill utöka sin verksamhet
              i och runt Vättern med bland annat bombningar i sjön. Förutom
              buller och flygfotogenspill finns risk att olika metaller, bland
              annat bly, kommer ut i vattnet. Prospektering av sällsynta jordartsmetaller
              utanför Gränna, där risk kan finnas för att lakvatten innehåller
              olika metaller som kan läcka till Vättern, är ett annat orosmoln.
            </seg>
            <seg n="e181b324">
              Jag undrar: Vad anser regeringen bör göras för att stärka skyddet
              av Vättern, och delar statsministern den oro många känner över
              Vätterns situation?
            </seg>
          </u>
          <note type="speaker" n="91bc646c">
            Anf. 63 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-25" n="3873a591">
            <seg n="90e490c6">
              Herr talman! Jag är inte exakt insatt i de olika hot som nämns
              när det gäller Vättern. Jag förutsätter att de lagar och regler
              som finns följs och att myndigheter agerar ansvarsfullt samt betänker
              miljöaspekterna av olika beslut de fattar. Det är vad jag kan
              säga. Sedan finns det säkert anledning att i sak återkomma till
              just de specifika saker som Kew Nordqvist nämner.
            </seg>
            <seg n="f55d304e">
              Den kristna minoriteten i Syrien
            </seg>
          </u>
          <note type="speaker" n="be57c353">
            Anf. 64 EDIP NOYAN (M):
          </note>
          <u who="unknown" xml:id="i-0d31a547f14efaf2-26" n="bf9b9448">
            <seg n="22af229c">
              Herr talman! Sverige är ett land som har gjort sig känt för att
              vara ett land med en väl fungerande demokrati och där vi respekterar
              mänskliga rättigheter. Vi har också gjort oss kända för att vara
              skickliga på diplomati och engagerade i att förbättra levnadsförhållandena
              i länder där mänskliga rättigheter inte respekteras.
            </seg>
            <seg n="d534c6e5">
              I Syrien sker nu ett våldsamt angrepp på den egna befolkningen
              för att kväva dess strävan efter demokrati. Men där, liksom i
              många andra länder där den arabiska våren har dragit fram, finns
              en kristen minoritet som riskerar att fara mycket illa.
            </seg>
            <seg n="e2f85298">
              I Syrien är 10 procent av befolkningen kristna. Mot bakgrund
              av vad som hände vid kupperna i Egypten kan vi befara att samma
              grymheter kommer att möta Syriens kristna.
            </seg>
            <seg n="fe340783">
              Mot bakgrund av detta: Hur kommer statsministern att arbeta för
              den kristna syriska minoritetens rättigheter?
            </seg>
          </u>
          <note type="speaker" n="8887c049">
            Anf. 65 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-27" n="3873a591">
            <seg n="3bda87db">
              Herr talman! Det gör sig påmint att i stater som faller sönder
              eller där man tappar kontroll kommer olika former av konflikter
              i dagen. En av dem är på religiös grund. Ofta öppnar detta för
              förföljelse av minoriteter och människor som är avvikande på olika
              sätt. Sättet att motverka detta är naturligtvis att återfå en
              stabilitet och ordning i Syrien som respekterar mänskliga rättigheter
              och som ansluter sig till den del av arabiska våren som handlar
              om att bejaka viljan till reformer, att anträda vägen mot demokrati.
            </seg>
            <seg n="0e436336">
              Kofi Annan har nu tagit på sig ett medlingsuppdrag. Bland annat
              i kontakt med Ryssland och Kina, som ju är avgörande här för att
              samla ett starkare världssamfund, hoppas vi kunna få en bättre
              ordning till stånd och framför allt få slut på våldsanvändningen.
              Det måste vara det generella svaret. Det kopplar naturligen också
              till kristna grupper. Det känner vi igen från andra delar av Mellanöstern
              som känner sig särskilt hotade och utsatta.
            </seg>
            <seg n="6d835b4f">
              Detta är den väg som Sverige väljer för att försöka få en bättre
              ordning.
            </seg>
            <seg n="97c9a48b">
              Produktionen av välfärdstjänster
            </seg>
          </u>
          <note type="speaker" n="eca556b1">
            Anf. 66 GUNNAR HEDBERG (M):
          </note>
          <u who="unknown" xml:id="i-0d31a547f14efaf2-28" n="334aa0db">
            <seg n="6af4f4a3">
              Herr talman! Regeringen har gjort väldigt mycket för att stärka
              enskilda människors valfrihet och för att fler ska få vara med
              och producera välfärdstjänster.
            </seg>
            <seg n="8f64f463">
              Mycket i den offentliga debatten handlar om hur resurserna ska
              räcka till när vi får en allt äldre befolkning. Ett sätt som då
              prövas i många kommuner och runt om i samhället i övrigt är att
              låta fler vara med och producera just välfärdstjänsterna.
            </seg>
            <seg n="f3eac213">
              Min fråga är därför: Hur kan regeringen ännu mer understödja
              och underlätta att den som bäst kan producera en välfärdstjänst
              också kan komma i fråga för att få göra det?
            </seg>
          </u>
          <note type="speaker" n="564d6da8">
            Anf. 67 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-29" n="3873a591">
            <seg n="1759f8d8">
              Herr talman! Det viktigaste för oss är att det finns en skattefinansierad
              välfärd som är tillgänglig för alla, som utjämnar livschanser
              och som möjliggör för oss att leva bra liv.
            </seg>
            <seg n="bb824235">
              För mig är det underordnat vem som i varje läge utför de olika
              tjänster som vi behöver. Men jag tror att det kan bli bättre kvalitet
              och en större tillfredsställelse hos medborgarna om man känner
              att man får göra flera av egna val.
            </seg>
            <seg n="b92c470b">
              Därför tror jag väldigt mycket på den typ av valfrihetssystem
              som introducerats i olika delar av landet där man utan att det
              avgiftsbeläggs och utan att det påverkas av plånboken får möjlighet
              att välja skola, barnomsorg och äldreomsorg. Det är en viktig
              faktor, men det är inte den enda. Det måste också, som allt som
              handlar om skattepengar, följas upp att det sker med kvalitet
              och med långsiktighet, och vi har en del frågor kring detta. Men
              vår uppmuntran av den här typen av valfrihetssystem, som ju växer
              fram i delar av den skattefinansierade välfärden, är ett sätt
              att möta det som frågeställaren frågar efter.
            </seg>
            <seg n="992aad83">
              Socialförsäkringarna och jobben
            </seg>
          </u>
          <note type="speaker" n="f6e21aa6">
            Anf. 68 EVA-LENA JANSSON (S):
          </note>
          <u who="Q3374622" xml:id="i-4aac9ecab10e2b27-0" n="49a6e1b5">
            <seg n="a2e30d77">
              Herr talman! Regeringen har försämrat arbetslöshetsförsäkringen
              och också sjukförsäkringen. Och i dag fick vi uppgifter om att
              andelen sjuka har ökat. Långtidsarbetslösheten har ökat både bland
              unga och bland äldre.
            </seg>
            <seg n="97f5b527">
              Regeringen verkar tro att det finns ett samband mellan ökad fattigdom
              och fler jobb. Nu när så inte är fallet verkar regeringen ändå
              hänga kvar vid den villfarelsen.
            </seg>
            <seg n="e22a3081">
              Frågan till statsministern är: Vilka uträkningar har statsministern
              på att ökad fattigdom leder till fler jobb?
            </seg>
          </u>
          <note type="speaker" n="32cc3096">
            Anf. 69 Statsminister FREDRIK REINFELDT (M):
          </note>
          <u who="Q52920" xml:id="i-0d31a547f14efaf2-30" n="3873a591">
            <seg n="e4a4f0c5">
              Herr talman! Långtidsarbetslösheten bland unga är avvikande låg
              i Sverige, och vi ska vara väldigt tacksamma för att det ser ut
              så. Andra länder har en mycket tydligare utslagning just av unga
              människor.
            </seg>
            <seg n="c8003f74">
              Det gör inte att vi ska slå oss till ro. Vi har snarare ett problem
              med en mer kortvarig arbetslöshet hos grupper av unga. Vägen till
              arbete är naturligtvis också vägen till att fler får en förstärkt
              ekonomi. Det går inte att lösa något samhällsproblem, menar jag,
              med mindre än att man har en tydlig arbetslinje. Då blir svaret
              att försöka hitta det regeringsalternativ eller det parti som
              är bäst på att svara på frågan hur jobben ska kunna bli fler.
            </seg>
            <seg n="ec56d8f7">
              Vi använder varje budgetförhandling och varje möjlighet vi har
              att förstärka resurserna till det som vi menar är jobbskapande.
              Det gjorde vi i den budget som nu gäller sedan årsskiftet, och
              det kommer vi att göra i kommande förhandlingar.
            </seg>
            <seg n="e35ab2d8">
              Situationen för religiösa minoriteter
            </seg>
          </u>
          <note type="speaker" n="27e21837">
            Anf. 70 HANS WALLMARK (M):
          </note>
          <u who="Q5650816" xml:id="i-d2bf767480cabbbb-0" n="a36a1afd">
            <seg n="e199e50a">
              Herr talman! Jag har tidigare frågat statsministern om judiska
              gruppers känsla av oro i Sverige. Jag skulle vilja återvända till
              Skåne och till Malmö där just den judiska konektiviteten känner
              oro. Det har också funnits, av olika skäl, fräcka spekulationer
              om att den judiska gruppen i Malmö skulle ha varit utsatt för
              infiltration och en del annat.
            </seg>
            <seg n="fda12da0">
              Därför är min fråga till statsministern: Hur kan vi som förtroendevalda
              på olika positioner nationellt, regionalt och lokalt arbeta för
              att judiska grupper inte ska känna sig rädda för att bära kippa,
              för att gå till synagogan, för att uttrycka sin stolthet över
              sitt judiska arv? Och hur gör vi det möjligt som förtroendevalda
              att skapa ett klimat i Sverige där olika religiösa grupper, alldeles
              oavsett om man är jude, muslim, kristen eller icke-troende, känner
              att man lever i ett samhälle med sammanhållning och respekt för
              varandra?
            </seg>
          </u>
          <note type="speaker" n="a663892e">
            Anf. 71 Statsminister FREDRIK REINFELDT (M):
          </note>
          <u who="Q52920" xml:id="i-dc756e8fecdd6e7a-0" n="3873a591">
            <seg n="01d055ef">
              Herr talman! Jag tycker att vi i Sverige har gjort två kloka
              vägval. Det ena är att vi har sagt att vi ska hålla isär politik
              och religion. Det gör man inte överallt. Det andra vi har sagt
              är att i vårt land ska världsreligioner med ibland lite skilda
              synsätt få leva sida vid sida med varandra. Det klarar inte heller
              alla. Men det ställer ett väldigt krav på ett sådant samhälle
              för att få detta att fungera. Det måste bygga på en ömsesidig
              respekt, nyfikenhet och en vilja att acceptera att det finns en
              annan person som inte ser ut och gör precis som jag men att det
              är okej. Det är också ett sätt att visa en respekt för varandra.
              Det är naturligtvis vägen till att möta det problem som Hans Wallmark
              nämner.
            </seg>
            <seg n="b3fe46c4">
              Det finns få exempel i världen på att det här verkligen fungerar.
              En av de vanligaste grunderna för konflikter är just att på religiös
              grund peka finger åt varandra och skapa en känsla av misstro och
              distans mellan människor.
            </seg>
            <seg n="29887495">
              Vi kan bara möta detta med respekt, och det berör var och en
              av oss. Visa själva den respekt inför andra som ni tycker att
              de ska visa mot er! Det är en väldigt viktig grund att bygga detta
              på.
            </seg>
          </u>
          <note n="4f748531" type="speaker">
            Anf. 72 TALMANNEN:
          </note>
          <u who="unknown" xml:id="i-5f9d8eccf068cb20-0" n="3873a591">
            <seg n="f27338bd">
              Därmed tackar vi statsministern och deltagande frågeställare.
            </seg>
          </u>
          <note n="81e1cab9">
            13 § (forts. från 11 §) Assisterad befruktning (forts. SoU26)
          </note>
          <note type="speaker" n="94a4b7ae">
            Anf. 73 ROLAND UTBULT (KD):
          </note>
          <note n="3c8b200c">
            Herr talman! Jag yrkar bifall till reservationerna 1 och 2.
          </note>
          <u who="Q6220743" xml:id="i-6c712dcb580a15dd-0" n="42661053">
            <seg n="2710f232">
              Vi har ett grundkoncept i vårt samhälle. Det har vi i generation
              efter generation byggt upp det här samhället kring. Det handlar
              om att ha en mor och en far. Det handlar om att förstå sitt ursprung,
              om identitet, om integritet.
            </seg>
            <seg n="db1f13a9">
              Min far dog när jag var relativt ung. Men jag kan lova att jag
              under hela mitt liv har kunnat relatera till honom, dels i uppväxten,
              dels senare i livet. Han fanns alltid där inte fysiskt närvarande
              eftersom han mest var ute på det stora havet i väster, men han
              fanns, och finns, som en viktig del av mig.
            </seg>
            <seg n="08f558e4">
              Det finns många ensamstående mödrar. Dessa kvinnor gör storverk
              med sina barn. Men jag tror att det är viktigt, ja, faktiskt avgörande
              att barnet också har en pappa att relatera till, oavsett om han
              finns nära familjen eller inte på grund av skilsmässa eller att
              han inte längre är i livet så som det blev för mig när min far
              plötsligt drabbades av sjukdom och avled. Pappa är alltid pappa.
            </seg>
            <seg n="94e4bc25">
              Pappor är viktiga för barn. Vi behöver fler närvarande pappor
              i barns liv, inte färre. Vår lagstiftning bygger på att pappor
              har ansvar för sina barn, och vi kristdemokrater vill inte minska
              pappans roll eller ansvar.
            </seg>
            <seg n="8d7f7437">
              Jag ser det ur barnets perspektiv. Det handlar om barnets behov
              och barnets bästa. Barn som ska födas saknar egen röst. Vi kristdemokrater
              fortsätter att värna barns rätt till båda sina föräldrar, och
              vi vill därför inte öppna för att ensamstående kvinnor ska få
              genomföra assisterad befruktning. Kort sagt, barn behöver två
              föräldrar att relatera till.
            </seg>
            <seg n="682d3a30">
              Vi är ju det parti i Sveriges riksdag som mer än andra hävdar
              att familjen är en sammanhållande länk i vårt samhälle. Det finns
              de som menar att familjen är en gammalmodig och uråldrig institution
              som inte har någon egentlig roll att spela längre. Om man söker
              efter den åsikten finns det ett antal politiska partier som jag
              kan rekommendera. Därför blir Kristdemokraternas röst så oerhört
              viktig.
            </seg>
            <seg n="f56cfcdf">
              Herr talman! Den andra stora frågan i det här betänkandet gäller
              surrogatmoderskap. Här har samtliga partier utom Vänsterpartiet
              och Kristdemokraterna slagit in på en väg som jag menar är tveksam.
              Att frågan utreds är ett steg på vägen mot ett införande också
              av detta, och det är mycket tveksamt ur en rad etiska aspekter.
            </seg>
            <seg n="14255d67">
              En kvinna ska alltså bära andra personers barn. Hon är bärare
              av andras börda under nio månader men får inte skörda frukten
              av det, såvida hon inte får ekonomisk ersättning. Och här, mina
              vänner, ligger en uppenbar fara för att många av dessa kvinnor
              blir exploaterade, speciellt de som lever under fattiga förhållanden
              i till exempel Indien och Polen.
            </seg>
            <seg n="af9798bc">
              Hur ska barnet förstå sitt ursprung i en sådan här situation
              och få svar på de ständiga frågorna: Vem är jag? Var kommer jag
              ifrån?
            </seg>
            <seg n="bad887c7">
              Men, säger någon, om tre vuxna personer kommer överens om att
              låta en kvinna vara surrogatmamma, vad har staten med det att
              göra? Det borde väl vara upp till dem.
            </seg>
            <seg n="7429884f">
              Staten ska garantera barnets rättigheter. Barnet har annars ingen
              talan. Vi talar ju ofta i riksdagen om barns rättigheter och barnets
              bästa. Barnperspektivet kommer vi kristdemokrater aldrig att överge.
            </seg>
            <seg n="4a2cb923">
              Det är intressant att notera att när det vid sidan om barns rättigheter
              också handlar om vuxnas rättigheter tar övriga partier, utom Vänsterpartiet
              i det här fallet, genast lättare på problemen.
            </seg>
            <seg n="d8d0ad3b">
              Herr talman! Anders Andersson tog tidigare i debatten upp de
              argument som den socialdemokratiska regeringen anförde för tio
              år sedan när de ansåg att surrogatmoderskap inte är etiskt försvarbart.
              Nu har Socialdemokraterna ändrat sig. Men vad säger de socialdemokratiska
              väljarna ute i vårt land om det här?
            </seg>
            <seg n="1e9e3732">
              Vad säger övriga partiers medlemmar och väljare om den väg ni
              slagit in på? Har ni lyssnat på dem som gett er förtroendet att
              fatta viktiga beslut i Sveriges riksdag? För det är väl inte så
              att det är beslut fattade ovanför huvudet på svenska folket?
            </seg>
          </u>
          <note n="e250034b">
            I detta anförande instämde Anders Andersson och Annika Eclund
            (båda KD).
          </note>
          <note type="speaker" n="666f94eb">
            Anf. 74 AGNETA LUTTROPP (MP) replik:
          </note>
          <u who="Q4964320" xml:id="i-decdf97333fd84fe-1" n="0fca83af">
            <seg n="c22ba8d2">
              Herr talman! Ibland blir jag lite trött på KD:s resonemang om
              barnperspektivet som klingar lite falskt för mig. Ni är ett av
              de partier som inte vill ha in barnkonventionen, och ni är med
              i en regering som skickar tillbaka barn som saknar inte bara pappa
              utan föräldrar över huvud taget. Var är barnperspektivet då?
            </seg>
            <seg n="633e0023">
              Ni har ju gått med på att man ska kunna adoptera som ensamstående.
              Vad är det för skillnad på att vara adoptivmamma och att ha blivit
              mamma genom assisterad insemination?
            </seg>
            <seg n="d99934e9">
              Roland Utbult tar upp att barn har rätt till sin egen historia.
              Ett av skälen till att vi vill att inseminationen sker i Sverige
              är att här finns den rätten, men den saknas om insemination sker
              utanför Sverige. Det här borde ni tycka är bra.
            </seg>
            <seg n="56d7043d">
              Det är inte så vanligt att KD ligger några år före i tiden, men
              nu gör ni det. Det kommer att ta år innan utredningen om surrogatmoderskap
              är klar. Inget är bestämt, men ni pratar som om vi skulle få surrogatmammor
              nästa vecka. Så är det inte. Låt oss hålla oss till det läge som
              är i dag. Hur det blir framöver har vi ingen aning om.
            </seg>
          </u>
          <note type="speaker" n="662b4c8a">
            Anf. 75 ROLAND UTBULT (KD) replik:
          </note>
          <u who="Q6220743" xml:id="i-73fb6ebba49bdcb0-0" n="42661053">
            <seg n="9c91cdac">
              Herr talman! Jag tackar Agneta Luttropp. När det gäller barnkonventionen
              har vi klart deklarerat att vi vill få den inkorporerad i svensk
              lag. Jag vet inte varifrån du fått att vi skulle vara emot barnkonventionen,
              för såväl vår barn- och äldreminister Maria Larsson som Anders
              Andersson och jag med flera har deklarerat att det är en verkligt
              viktig sak för oss. Vi kommer att arbeta mycket framöver för att
              det ska ske.
            </seg>
            <seg n="b43a2b55">
              Jag vet inte vad du menar med att vi skickar tillbaka barn. Vart
              skickar vi dem? Jag förstod inte riktigt, Agneta Luttropp.
            </seg>
            <seg n="b37853b4">
              Vid en adoption finns inga föräldrar, och då har vi ansett att
              det är bättre för barnet med en ensamstående förälder än ingen
              förälder alls. Man kan säga att det finns en inbyggd konflikt
              här, men så ser vi på det. Det hindrar inte att vi anser att pappans
              roll och plats i en familjesituation är viktig. Vi måste dock
              se till den verklighet som finns.
            </seg>
            <seg n="e75da0cc">
              När det gäller surrogatmoderskap har jag i dag hört representanter
              från dem som vill ha utredningen tala om ett tillkännagivande
              till regeringen om att detta ska bli tillåtet också i Sverige,
              men jag har också hört socialdemokrater tvivla starkt på det.
              Ni är tydligen ganska oeniga inom oppositionen.
            </seg>
          </u>
          <note type="speaker" n="72df51cd">
            Anf. 76 AGNETA LUTTROPP (MP) replik:
          </note>
          <u who="Q4964320" xml:id="i-decdf97333fd84fe-2" n="0fca83af">
            <seg n="08c1dd21">
              Herr talman! Vad gäller barnkonventionen handlar det om det ställningstagande
              som regeringen har, och Kristdemokraterna ingår i regeringen.
            </seg>
            <seg n="913e5242">
              När jag sade att ni skickar tillbaka barn avsåg jag de ensamstående
              flyktingbarn under 18 år som skickas tillbaka till länder där
              det varken finns mamma eller pappa.
            </seg>
            <seg n="95f46a63">
              Roland Utbult menar att det vid adoption inte finns några föräldrar.
              Det finns i och för sig biologiska föräldrar, men de har valt
              att lämna bort barnet.
            </seg>
            <seg n="72534e7e">
              När det gäller surrogatmoderskap vill jag bara framhålla det
              jag sade förra gången, nämligen att i alla fall för Miljöpartiets
              räkning gäller beslutet vi har tagit: en utredning och ingenting
              mer. Punkt slut.
            </seg>
          </u>
          <note type="speaker" n="5b435844">
            Anf. 77 ROLAND UTBULT (KD) replik:
          </note>
          <u who="Q6220743" xml:id="i-73fb6ebba49bdcb0-1" n="42661053">
            <seg n="04918782">
              Herr talman! Jag måste säga att detta ger mig ett visst hopp.
              Jag har hört att socialdemokrater och miljöpartister nu börjar
              tvivla på att det här med surrogatmoderskap ska gå igenom. Det
              känns bra, därför att vi tycker att det är ett väldigt dåligt
              förslag.
            </seg>
            <seg n="eebd6c7f">
              Du säger också att vi ingår i en regering som inte har inkorporerat
              barnkonventionen. Det är ju riktigt, men vi har naturligtvis rätt
              som parti att slåss för att den ska inkorporeras, och det kommer
              vi att fortsätta göra. Sedan är vi som du säger del av en regering,
              och var och en får svara för sig när det gäller den frågan.
            </seg>
            <seg n="6c0b8d1c">
              När det gäller de ensamkommande flyktingbarnen är det samma sak.
              Jag kan bara svara för oss kristdemokrater, och vi är ett humant
              parti. Vi har medkänsla och empati för människor. Det betyder
              att vi också i regeringssammanhang naturligtvis anför våra särskilda
              skäl som vi har utifrån vår värdegrund och som bygger väldigt
              mycket på människors rätt att leva ett värdigt liv.
            </seg>
            <seg n="95430603">
              Jag gläder mig som sagt över att det finns en ljusning när det
              gäller surrogatmoderskapet att tvivlen börjar komma, även om några
              andra har sagt att det här skulle innebära att det så småningom
              blir tillåtet.
            </seg>
            <seg n="5bb4afa7">
              Låt mig säga till sist att staten genom lagstiftning ska värna
              barns rätt till en pappa. Det är den grunden vi har i Sverige.
              Pappor är viktiga för barn. Jag vill säga det en gång till. Tycker
              man något annat finns det partier som jag kan rekommendera, men
              vi tror att pappan är viktig. Vi menar att det som har fört vårt
              samhälle framåt i generationer också bör fortsätta att göra det.
            </seg>
          </u>
          <note type="speaker" n="eb2233b8">
            Anf. 78 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-5" n="1d06914b">
            <seg n="2283922b">
              Herr talman! En familj som duger för KD är mamma-pappa-barn,
              det är tydligt när man hör Roland Utbult.
            </seg>
            <seg n="1054826e">
              Vad händer om det är mamma-mamma-barn eller pappa-pappa-barn?
              Två vuxna som älskar varandra och som har barn, duger inte det
              alls? Det är en sådan fråga som är relevant att ställa till Kristdemokraterna.
              Jag tycker också att det är mycket relevant att ifrågasätta att
              på det här sättet klassa ned alla andra familjekonstellationer.
              Ensamstående föräldrar som älskar sina barn och som jobbar och
              sliter och kvinnor som har valt att få barn genom insemination
              eller på annat sätt och som har ett jobb har tänkt igenom beslutet,
              har ett nätverk och släktingar omkring sig som ställer upp och
              tillsammans ger barnet en väldigt bra och trygg uppväxt det duger
              tydligen inte.
            </seg>
            <seg n="6c874b66">
              För Vänsterpartiet kan familjen se ut på väldigt olika sätt.
              Det betyder inte att den inte är viktig. De närmaste människorna
              kring ett barn, de närmaste vuxna som ger kärlek och trygghet,
              är jätteviktiga. Men det kan se ut på många olika sätt.
            </seg>
            <seg n="90c0ec43">
              Den här bilden av att det perfekta är mannen, kvinnan och barnet
              tycker jag snarare skapar en sorts stigmatisering av alla andra
              familjekonstellationer som finns. Det tror jag inte gynnar barnen,
              och det gynnar inte de andra familjekonstellationerna heller.
            </seg>
            <seg n="58ee60ec">
              Vad vi behöver är ett samhälle som faktiskt har barnperspektivet
              i fokus oavsett vilken familj barnen lever i. Det har inte KD,
              utan man talar om vad som gäller, är bra och är normen, och det
              ska alla andra rätta sig efter, annars vill de inte ha en bra
              uppväxt för barnen.
            </seg>
            <seg n="8a44e579">
              Jag förstår inte det här, Roland Utbult! Mamma-mamma-barn eller
              pappa-pappa-barn kan inte det duga lika bra?
            </seg>
          </u>
          <note type="speaker" n="612af347">
            Anf. 79 ROLAND UTBULT (KD) replik:
          </note>
          <u who="Q6220743" xml:id="i-73fb6ebba49bdcb0-2" n="42661053">
            <seg n="1436df0e">
              Herr talman! Jag kan inte förstå detta. Om jag säger att det
              är en bra konstellation med mamma-pappa-barn, vad hindrar det
              att jag respekterar andra former av konstellationer? Jag lyfter
              fram pappans roll och säger att han är viktig. Vi vill inte minska
              pappans roll, men det vill tydligen Eva Olofsson göra. I allt
              annat när det gäller jämlikhet och så vidare lyfter du fram fädernas
              roll, men här är det bara en förälder som det handlar om.
            </seg>
            <seg n="64541187">
              Det finns inget motsatsförhållande i att jag anser att en familj
              är en viktig grundkonstitution i vårt samhälle och att det finns
              andra konstellationer. Jag vet att familjer ser olika ut. Jag
              har många vänner som lever i andra situationer än jag själv som
              faktiskt har en familj som består av mamma, pappa, barn och även
              barnbarn.
            </seg>
            <seg n="dc434f88">
              Jag vill säga också att när det gäller pappa-pappa-barn är det
              inte min livsstil, men det ger mig inte rätt att döma andra människor.
              Jag vet vad det handlar om när man väljer att leva i pappa-pappa-barn-konstellationen,
              eller som du gav exempel på, till och med fyra föräldrar, om jag
              förstod det rätt. Man har valt det. Jag dömer absolut ingen. Jag
              har inte rätt att göra det. Jag tror säkert att man lever i varma,
              goda förhållanden, absolut! Men det hindrar inte att jag lyfter
              fram pappans roll, och det vill jag fortsätta att göra.
            </seg>
            <seg n="d5e22f18">
              Ensamstående gör storverk, och det sade jag. Men jag menar att
              barns behov av föräldrar är starkare än vuxnas längtan efter och
              rättighet till barn.
            </seg>
          </u>
          <note type="speaker" n="7f13ea9d">
            Anf. 80 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-6" n="1d06914b">
            <seg n="5cc096d5">
              Herr talman! Självklart har barn behov av föräldrar. Men nu var
              du inne på begreppet familj, och då satte du likhetstecken mellan
              det och det som är mamma-pappa-barn. Du måste vidga ditt familjebegrepp!
              Det handlar inte om din eller min livsstil, utan det handlar om
              vilket samhälle vi bygger upp, vilken lagstiftning vi har, vilket
              stöd vi ger och vilka möjligheter vi ger till människor som gör
              olika livsval och på alla sätt försöker ge sina barn en bra uppväxt.
              Det ska kunna fungera oavsett vad man väljer för familjekonstellation,
              och det ser jag inte att KD bejakar alls.
            </seg>
            <seg n="40354a53">
              Vill man ha närvarande pappor, som jag sade tidigare i dag, vore
              ju en delad föräldraförsäkring jättebra. Vi vet av erfarenhet
              att pappor som har tagit del av sina barns småbarnstid och varit
              nära dem inte blir sådana pappor som försvinner vid en skilsmässa
              eller jobbar hela tiden och inte har tid med sina barn. Det är
              de som kommer att fortsätta att spela en stor roll och ha kontakt
              med sina barn oavsett om det blir skilsmässor eller inte.
            </seg>
            <seg n="3352dcdd">
              Sedan är det inte så att man är ensamstående jämt för att man
              fått barn som ensamstående via insemination, eller att man alltid
              är en familj för att man varit det när man fick barnet. Det är
              en väldigt statisk bild. Vi vet ju att väldigt många förhållanden
              spricker. Vi vet att ensamstående kvinnor som har fått barn genom
              insemination kanske träffar någon att leva med. Den här bilden
              är alltså oerhört statisk, och jag tycker att KD verkligen borde
              fundera på vilka signaler man sänder ut när man bygger upp en
              idealbild som består av en familjekonstellation.
            </seg>
            <seg n="13fab90a">
              Vad vi vill göra är att stötta människor så att de kan ge barnen
              en trygg uppväxt. Vi vill att föräldrar ska kunna jobba och fungera
              med barnen samtidigt. Vi vill ha barnomsorg med mindre barngrupper
              och se till att inga ensamstående föräldrar behöver vara fattiga
              i den utsträckning som de är i dag. I stället vill vi ha ett samhälle
              som bejakar olika familjekonstellationer och som skapar trygghet
              för och kärlek till barnen.
            </seg>
          </u>
          <note type="speaker" n="b921bc65">
            Anf. 81 ROLAND UTBULT (KD) replik:
          </note>
          <u who="Q6220743" xml:id="i-73fb6ebba49bdcb0-3" n="42661053">
            <seg n="4a43537e">
              Herr talman! Jag utgår lite grann från min egen livsstil och
              från mina värderingar när jag lägger fram mina tankar här. Det
              är klart.
            </seg>
            <seg n="459bc350">
              Du kan tänka dig fyra föräldrar, om jag förstod dig rätt, och
              du kan tänka dig många olika konstellationer. Det får stå för
              dig, och de finns säkert fler som delar de tankarna.
            </seg>
            <seg n="215ec0a7">
              Jag menar fortfarande att det inte finns någon motsättning. Om
              jag lyfter fram familjen, såsom vi levt i generationer, som en
              bra modell betyder det inte att jag inte förstår att det finns
              andra sätt att leva på, och jag respekterar det.
            </seg>
            <seg n="1a8566d6">
              Jag är fullt medveten om att det i vårt samhälle finns mängder
              med familjer som är splittrade på grund av skilsmässa och annat.
              Många ensamstående kvinnor kämpar hårt. Det vet jag. Jag delar
              uppfattningen att det är viktigt att de får en ekonomi som fungerar.
              Vi arbetar för det.
            </seg>
            <seg n="5d44baf9">
              En signal som jag vill skicka ut i dag gäller pappans roll. Vi
              har talat om att pappans roll är viktig. Nu har vi hört att Eva
              Olofsson kanske inte tycker samma som jag. Vi har lite olika värderingar.
              För mig är det viktigt att ett barn har rätt att veta vem som
              är dess far. Därmed kan barnet också relatera till fadern under
              hela sitt liv, inte bara när det blir 18 år utan när det är 1,
              10, 15, 20 år och så vidare.
            </seg>
          </u>
          <note type="speaker" n="e5a9f7e0">
            Anf. 82 MARTIN ANDREASSON (FP):
          </note>
          <u who="unknown" xml:id="i-0d31a547f14efaf2-31" n="334aa0db">
            <seg n="585894ba">
              Herr talman! Om någon som är helt okunnig om vårt lands lagar
              och traditioner av en ren händelse befann sig i kammaren för att
              lyssna på denna debatt skulle den personen först och främst gripas
              av respekt för talarnas stora engagemang för barns situation men
              därefter förvånas över de grundsatser på vilka stora delar av
              diskussionen vilar.
            </seg>
            <seg n="b205930c">
              Det talas om att tillåta, om att införa, om att ge rätt till.
              Mer sällan nämns vad det egentligen handlar om, att ta bort ett
              förbud. Det är två vitt skilda perspektiv, och de leder tankarna
              åt vitt skilda håll. I det ena fallet handlar det om att staten
              har makten i sin hand, och att staten i sin välvilja kan ge den
              enskilde lov till något. I det andra fallet ligger beslutet hos
              den enskilde, och staten använder sin myndighet bara när det finns
              överväldigande starka skäl att gå in och göra det.
            </seg>
            <seg n="f947769a">
              Valet mellan dessa två synsätt blir särskilt viktigt när det
              handlar om livets slut och livets början. Att staten pekar på
              en människa och säger att detta liv borde inte få bli till är
              i grunden en oerhörd maktutövning som riktas mot den enskilde
              i tillvarons kanske viktigaste ögonblick. Låt oss aldrig glömma
              detta när vi diskuterar och lagstiftar om hur och i vilka livssituationer
              en kvinna borde tillåtas bära ett barn.
            </seg>
            <seg n="f6c7c9f8">
              Denna församlings makt att påverka det allra mest privata i människors
              tillvaro ska inte underskattas. Låt oss använda den makten med
              eftertanke. Vi kan använda den för att bygga murar, stänga igen,
              låsa ute. Men vi kan också använda den för att öppna, släppa in
              och bygga till så att fler får plats.
            </seg>
            <seg n="5b17ab21">
              Sakta men säkert har vi byggt om och byggt till så att barn födda
              utanför äktenskapet fått fullt rättsligt erkännande, att adoptivbarns
              ställning stärkts, att alla par kan få tillgång till assisterad
              befruktning och möjlighet att prövas som adoptivföräldrar och
              att alla barn kan få möjlighet till rättsliga band till sin styvförälder,
              oavsett om styvföräldern är av det ena eller det andra könet.
            </seg>
            <seg n="9afa12e4">
              I dag kan vi fatta principbeslut om att slopa förbudet för ensamstående
              att få tillgång till assisterad befruktning och göra en förutsättningslös
              utredning om surrogatmoderskap, en utredning där vi ska väga in
              både positiva och negativa erfarenheter från andra länder. Låt
              oss glädjas över möjligheten att vi kan fatta det beslutet, och
              låt oss vara ödmjuka inför om denna församlings makt ska användas
              till att motverka eller erkänna familjens och föräldraskapets
              mångfald.
            </seg>
          </u>
          <note n="834e70fa">
            Jag yrkar bifall till utskottets förslag i betänkandet.
          </note>
          <note n="cc7438d9">
            I detta anförande instämde Maria Lundqvist-Brömster och Barbro
            Westerholm (båda FP).
          </note>
          <note type="speaker" n="2ea8923f">
            Anf. 83 BÖRJE VESTLUND (S):
          </note>
          <u who="Q512590" xml:id="i-bf061ef736fc57b2-0" n="f8a210c1">
            <seg n="6231762b">
              Herr talman! Det är inte ofta man får gå upp i denna talarstol
              och glädjas åt att två motioner som man väckt i princip är bifallna.
              Det är jag väldigt glad över, speciellt som det är motioner som
              jag väckt varje år sedan jag kom in i riksdagen.
            </seg>
            <seg n="0d38c71b">
              Jag ska inte orda så mycket om ensamstående kvinnors rätt till
              insemination. Mycket klokt har redan sagts, inte minst av Eva
              Olofsson, Mats Gerdau och Christin Hagberg. Jag nöjer mig med
              det som sagts tidigare.
            </seg>
            <seg n="c9013a5f">
              Jag tänkte i stället berätta om mina kompisar Robert och Fredrik.
              Robert och Fredrik ingick registrerat partnerskap, som det hette
              på den tiden det var ganska tidigt och de blev ett av de första
              paren i Sverige som godkändes som adoptivföräldrar. Men då uppstod
              problemet att ingen ville adoptera barn till ett samkönat par.
              Där stod vi. Vi höll på i många år. Vi har bland annat haft interpellationer
              i riksdagen med utgångspunkt från detta par, och frågan har diskuterats
              fram och tillbaka. Till slut såg de sig tvingade att ha en värdmoder.
            </seg>
            <seg n="e1ba9eb1">
              Var det bra? Nej, jag tycker att det finns många saker man kan
              ifrågasätta, och jag hade tänkt bygga hela mitt anförande på det.
              Det gjorde dock Barbro Westerholm bättre än vad jag skulle ha
              gjort, och därför instämde jag i hennes anförande.
            </seg>
            <seg n="e1ee2bc7">
              Jag skulle vilja göra några reflexioner utifrån den här debatten.
              Jag tror att jag hört alla debatter som så mycket som luktat hbt,
              och framför allt hbt och familj, ända sedan frågan om registrerat
              partnerskap diskuterades. Varje gång får KD, som i grunden är
              ett klokt parti, något vilt i blicken och säger att nu kommer
              samhällets grundvalar att gå om intet, nu raseras hela bygget
              genom att det finns andra familjer.
            </seg>
            <seg n="5b9d6387">
              Den argumentationen som används är oftast att det finns många
              andra typer av familjer, och vi ser dem framför oss. Men KD säger
              nej, vi ska ha mamma-pappa-barn. Inget annat ska regleras, trots
              att det finns flera hundra par som lever i antingen den ena eller
              den andra typen av familj. KD vägrar att se det.
            </seg>
            <seg n="45b33f87">
              När det lagstiftades att samkönade par skulle få adoptera hade
              många redan fixat barn på andra sätt. Homosexuellt samkönade par
              hade barn i ganska stor utsträckning. Det kunde till och med påvisas
              hur många det var. Det hade gjorts försök att räkna dem. Trots
              det säger KD att vi inte ska lägga oss i detta. Det visar att
              man alltid får dra KD in i framtiden när det gäller familjepolitiken.
              Det får vi göra även den här gången.
            </seg>
            <seg n="a3b992fb">
              Slutligen skulle jag vilja säga några ord om surrogatmoderskap
              och Vänsterns agerande. Jag läste att Eva Olofsson sagt att det
              fanns risk för att det skulle uppstå svarthandel på grund av surrogatmoderskap.
              Men, Eva Olofsson, vad är det då vi har i dag? I dag kan vi inte
              säga att handeln är ett öppet, transparent, system, utan det sker
              i stor hemlighet.
            </seg>
            <seg n="e172fadd">
              Med det, herr talman, ber jag att få yrka bifall till utskottets
              förslag.
            </seg>
          </u>
          <note type="speaker" n="b058f28d">
            Anf. 84 ANDERS ANDERSSON (KD) replik:
          </note>
          <u who="Q5553885" xml:id="i-69e911b227a57eee-4" n="db44ec96">
            <seg n="9fd5495c">
              Herr talman! Det är trevligt att lyssna på dig, Börje Vestlund.
              Du beskriver något som jag vet delvis finns där i bakgrunden och
              som är orsaken till att jag skrivit reservation 2, som innebär
              nej till surrogatmoderskap.
            </seg>
            <seg n="088fe7a7">
              Du beskrev två mäns önskan att få barn, och därför tillsätts
              nu en utredning. Men vi ska inte bara ha en utredning. I majoritetens
              skrivning på s. 14 talar man inte om en utredning utan om att
              man ska pröva mer förutsättningslöst. Det gäller ett antal frågor,
              kanske för att tillgodose den intention som du har.
            </seg>
            <seg n="99235a7b">
              Min fråga till dig, Börje, är: Vad är det som gör att du så går
              på tvärs mot vad den socialdemokratiska regeringen kom med för
              besked när statsministern hette Göran Persson? Vad är det du vänder
              dig emot i den tidigare socialdemokratiska regeringens uppfattning
              och den nuvarande socialdemokratiska ledarsidan i Aftonbladet?
            </seg>
            <seg n="e02b3b24">
              Den dåvarande S-regeringen och den nuvarande ledarsidan i Aftonbladet
              står upp för samma principer som vi kristdemokrater. Vi noterar
              att det nu finns en sajt som heter Feministiskt nej till surrogatmödraskap.
              Vi vill inte ha handel med kroppar. Vi vill inte ha handel med
              kvinnor och kvinnors livmödrar. Det är inte det samhälle vi vill
              nå. Det är därför vi nu säger nej.
            </seg>
            <seg n="8f9a6216">
              Jag undrar: Vad är det som gör att du går emot vad andra socialdemokrater
              så tydligt har givit besked om på den här punkten?
            </seg>
          </u>
          <note type="speaker" n="b2dbf9d2">
            Anf. 85 BÖRJE VESTLUND (S) replik:
          </note>
          <u who="Q512590" xml:id="i-bf061ef736fc57b2-1" n="f8a210c1">
            <seg n="e4eac8e7">
              Herr talman! När det gäller det tidigare regeringsbeslutet kan
              det ha sin orsak i att det har gått tio år. Politiken utvecklas
              och förändras under tio år. Det har den gjort på detta område
              och på många andra områden. Ibland borde vi till och med när vi
              ser vad våra partikamrater gjorde för tio år sedan nästan le i
              dag, för det var kanske naivt och dumt. Men sedan kan man konstatera
              att situationen har ändrats. Det är vad jag har att säga om detta.
            </seg>
            <seg n="cf2b9f0e">
              När det gäller ledarsidan på Aftonbladet får den ha vilken uppfattning
              den vill. Varken jag eller någon annan ska tycka om vad den har
              för uppfattning. Vad man talar om är framför allt handeln med
              kvinnors kroppar. Det ville inte heller jag och inte heller Socialdemokraterna
              ha. Men vi vill pröva hur man ska komma ifrån detta oskick med
              att människor ska behöva åka till Indien för att kunna bli surrogatförälder
              i dag.
            </seg>
            <seg n="b8b9cdbe">
              Det är en väldigt viktig punkt. Vi ska inte ha handel med kroppar.
              Vi ska inte ha handel med barn. Vi ska inte ha handel med livmödrar.
              Om jag möjligen ska kunna gå med på detta någon gång i framtiden
              måste alla frågetecknen som jag tycker är ett problem vara totalt
              utraderade och klarlagda. Går detta att införa trots detta? Gör
              det inte det ska vi inte heller införa det.
            </seg>
            <seg n="6f482855">
              Fortfarande återstår frågan: Varför denna vildhet i blicken från
              Kristdemokraterna varje gång vi diskuterar att det finns andra
              familjekonstellationer än mamma-pappa-barn? Det återkommer varje
              gång diskuterar detta. Tro mig, jag har varit med ganska länge
              i debatten.
            </seg>
          </u>
          <note type="speaker" n="be1acb3a">
            Anf. 86 ANDERS ANDERSSON (KD) replik:
          </note>
          <u who="Q5553885" xml:id="i-69e911b227a57eee-5" n="db44ec96">
            <seg n="72aa0094">
              Herr talman! Vi kristdemokrater har ständigt tagit ställning
              för barns rättigheter. Det gäller barns rättigheter i barnkonventionen.
              Barns rättigheter ska gå före vuxnas önskemål. Det är detta som
              har varit utgångspunkten.
            </seg>
            <seg n="b0c254b6">
              Det är därför som vi har lyft fram vikten av pappan och barns
              rätt att också få kännedom om sin far och möjlighet att möta vederbörande
              om det är möjligt inte bara när de blir 18 eller 19 år utan också
              när de är 1, 2, 5, 10 eller 15 år.
            </seg>
            <seg n="0082fe9f">
              När det gäller frågan om surrogatmoderskap formulerade Kvinnolobbyn
              följande uttalande som ligger på nätet: Kvinnolobbyn ser surrogatmoderskap
              som en handel med kvinnors kroppar och med barn. Bakom uttalandena
              från Kvinnolobbyn finns 1,6 miljonersklubben, Fredrika-Bremer-Förbundet,
              Gröna kvinnor som jag kan påminna mina miljöpartistiska kolleger
              om Kvinnliga Läkares Förening, Riksorganisationen för kvinnojourer
              och tjejjourer i Sverige, Roks, med flera. De har just varnat
              för detta beslut.
            </seg>
            <seg n="fcb4367e">
              Du, Börje, markerade nu tydligt att du egentligen tog avstånd
              från vad Göran Persson hade som grundsyn i den här frågan när
              han var statsminister. Är det så att du redan i dag är beredd
              att säga att du inte ställer upp bakom Christin Hagberg som här
              sade: Vi har inte tagit ställning, och nästan ville krypa ur frågan.
            </seg>
            <seg n="2b913503">
              Du inledde ditt anförande med, som vi ser när vi senare kommer
              att läsa det, att du välkomnade att motionerna nu tar ett steg
              framåt. Vi säger nej och sätter nu ned foten. Kvinnors kroppar
              är ingen handelsvara.
            </seg>
          </u>
          <note type="speaker" n="33376704">
            Anf. 87 BÖRJE VESTLUND (S) replik:
          </note>
          <u who="Q512590" xml:id="i-bf061ef736fc57b2-2" n="f8a210c1">
            <seg n="b1a6bb8a">
              Herr talman! Vi börjar med barnen. Ni struntade i barnens rättigheter
              vad gällde barn som hade föräldrar som inte var i konstellationen
              mamma-pappa-barn. De struntade ni i. Ni tyckte inte att det var
              viktigt och att dessa människor skulle få erkännas som föräldrar.
            </seg>
            <seg n="d05094e4">
              Ni tyckte att det var bättre att ha en annan konstellation vid
              det tillfället. Jag vet inte om ni har ändrat uppfattning. Ni
              höll i varje fall på att ändra uppfattning ett tag om detta. Jag
              kan inte förstå att ni kan slå er för bröstet och säga att ni
              alltid tänker på barn.
            </seg>
            <seg n="e4403f3b">
              Jag tror att alla partier i denna kammare tycker att barns rättigheter
              är väldigt viktigt. Men ni vill gå ett steg längre och är extrema
              när det gäller dessa ståndpunkter.
            </seg>
            <seg n="311025d0">
              När det gäller handel med kroppar sade jag ganska noga så här:
              Jag var jätteglad för Robert och Fredrik, men jag såg samtidigt
              att det fanns en del tveksamheter. Det var också därför som det
              ordagrant i min motion står att jag vill utreda frågan.
            </seg>
            <seg n="592c3bc3">
              Jag vill inte att vi ska sätta ned foten och säga: Nu ska vi
              ha det så här. Nu ska vi ha surrogatmoderskap. Vi ska utreda och
              fundera. Sedan ska vi på sedvanligt tråkigt svenskt manér bestämma
              hur vi kan hantera det i framtiden.
            </seg>
            <seg n="74e7e836">
              Går det över huvud taget att få en lagstiftning om det, eller
              hur kommer det att vara? Det är det viktigaste och min poäng.
            </seg>
          </u>
          <note type="speaker" n="b9c90446">
            Anf. 88 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-7" n="1d06914b">
            <seg n="ed716be2">
              Herr talman! Jag kan instämma i väldigt mycket av det Börje Vestlund
              sade. Jag har läst många av dina motioner och i flera fall också
              lyft fram dem även när ditt eget parti inte har gjort det. Det
              du ville ta upp och diskutera med Vänstern var surrogatmoderskap.
              Du hade inte så mycket talartid kvar.
            </seg>
            <seg n="a8a15b40">
              Vi har reserverat oss här för att vi ser att det är problematiskt
              när det gäller kvinnors rätt till sina kroppar och till sin reproduktion.
              Det gäller både vid kommersiellt surrogatmödraskap och vid ett
              icke-kommersiellt. Vi ser också att de kan hänga ihop.
            </seg>
            <seg n="7107ae9b">
              Jag vet att du ser frågorna om klass, kön och etnicitet när du
              tittar på den här frågan eftersom jag har läst dina motioner.
              Vad vi ser är också att med ett surrogatmoderskap som är icke-kommersiellt
              kan det finnas saker inunder. Det handlar om kvinnor som har det
              tufft ekonomiskt, svagare ställning och annat går in i ett surrogatmoderskap.
            </seg>
            <seg n="4b596236">
              Det har också visat sig i England att många därifrån ändå åker
              till Indien därför att det är ganska få kvinnor som bara av rent
              altruistiska skäl utan att de erbjuds någon fördel tar på sig
              att föda barn till någon annan.
            </seg>
            <seg n="1ac6e457">
              Vi ser att med detta att vara gravid i nio månader, att föda
              ett barn och att lämna bort det blir kvinnans kropp till för något
              annat än för sin egen skull. Vi ser att det ligger en stor problematik
              i det.
            </seg>
            <seg n="1326d31d">
              Kvinnors kroppar är fortfarande på många håll i världen, och
              deras möjligheter att föda barn och ta hand om barnen, något som
              andra bestämmer över och utnyttjar. Vi ser här en problematik
              som kan hänga ihop. Det är anledningen till att vi inte kan tänka
              oss en förutsättningslös utredning.
            </seg>
          </u>
          <note type="speaker" n="12e03bc5">
            Anf. 89 BÖRJE VESTLUND (S) replik:
          </note>
          <u who="Q512590" xml:id="i-bf061ef736fc57b2-3" n="f8a210c1">
            <seg n="c5000a1e">
              Herr talman! Jag får tacka för att Eva Olofsson driver mina motioner
              ibland. Det jag reagerade på i det Eva Olofsson sade var att det
              trots allt kan uppstå en svarthandel. Det är i dag en stor svarthandel.
              I dag är det en verklig handel med kvinnors kroppar. Det är det
              stora problemet.
            </seg>
            <seg n="0268fd47">
              Jag har fem systrar. Tänk om någon av mina systrar inte hade
              kunnat få barn nu har de tack och lov fått det allihop och någon
              annan av mina systrar hade sagt: Självklart ställer jag upp och
              bär fram ett barn åt dig. Om det hade varit så är det något som
              lagstiftningen i dag hindrar. Det är vad man måste pröva. Det
              handlar inte bara om extremexemplen där man säljer livmödrar och
              kvinnokroppar. Man måste titta på vad det är man gör.
            </seg>
            <seg n="13e1df36">
              Sedan ska jag säga en sak till Eva Olofsson som jag fick mig
              till del häromdagen. Det handlar om par som åker utomlands och
              inte har barn innan. När de kommer tillbaka har de sagt att de
              har fött barn under den perioden. Det har när man har tittat på
              detta i en amerikansk utredning visat sig att det väldigt ofta
              är så att de har fått ett barn genom värdmoderskap eller surrogatmoderskap.
            </seg>
            <seg n="cb65ccec">
              Detta är mer komplicerat än man tror. Man måste utreda det, och
              utreda det ur alla perspektiv både ur kvinnoperspektivet, som
              naturligtvis är jätteviktigt, och ur barnets perspektiv. Men det
              handlar också om de här paren. I USA, där detta inte är förbjudet,
              har också surrogatmamman i sin tur kunnat använda barnet för att
              säga att hon vill ha mer pengar. Det finns alltså en problematik
              även med detta, även om den inte ska överbetonas.
            </seg>
          </u>
          <note type="speaker" n="3ed5a001">
            Anf. 90 EVA OLOFSSON (V) replik:
          </note>
          <u who="Q4970993" xml:id="i-3e2664c2414a77c3-8" n="1d06914b">
            <seg n="e50a213a">
              Herr talman! Jag tycker att det är viktigt att Börje Vestlund
              lyfter fram att detta inte bara handlar om hbt-frågor. Det är
              många par både sådana som inte kan få barn och en del som kan
              få barn men som väljer detta av andra skäl som skaffar barn på
              detta sätt.
            </seg>
            <seg n="cd048e7a">
              Det kompliceras ytterligare av att man kan donera ägg och sätta
              in ett ägg som inte är moderns. Man kan använda den stora industri
              som finns i Indien, men detta finns ju också i USA, som du säger.
              Ofta är det kvinnor som inte har så gott ställt som får ett tillskott
              som de kan leva på när de ställer upp som surrogatmödrar där.
            </seg>
            <seg n="1a9f59a0">
              Jag tror att frågan måste lyftas fram på flera plan. Det är ingen
              lösning att säga att vi inte gör någonting. Vi måste titta på
              detta att barn finns. Vi måste titta på vad som händer internationellt
              nu när handeln finns. EU har tagit upp frågan, och vi måste gå
              vidare med den.
            </seg>
            <seg n="5c66d10d">
              Men det vi har svårt att ställa upp på är att man säger att det
              är en förutsättningslös utredning när man öppnar för ett icke-kommersiellt
              surrogatmoderskap. Man kan ju säga att man inte heller har sagt
              nej till ett kommersiellt sådant, även om det är få i Sverige
              som driver den linjen. Men den drivs, och vi har sagt att på denna
              premiss kan inte vi ställa upp.
            </seg>
            <seg n="5fddd8eb">
              Men det finns frågor som man måste titta på och på något sätt
              ta ställning till, lyfta fram och reglera. Och det är ingen lösning
              att säga att vi inte säger någonting; det kan jag instämma i och
              hålla med dig om.
            </seg>
            <seg n="4da188a2">
              Vår utgångspunkt är i mycket kvinnors rätt till sin kropp och
              reproduktion och att detta inte ska utnyttjas. Kvinnan och det
              barn som föds ska inte vara något som kan bli en behållare och
              vara till för andras önskan att få barn. Vi vill inte använda
              kvinnors kroppar på det sättet.
            </seg>
          </u>
          <note type="speaker" n="1f105f8c">
            Anf. 91 BÖRJE VESTLUND (S) replik:
          </note>
          <u who="Q512590" xml:id="i-bf061ef736fc57b2-4" n="f8a210c1">
            <seg n="4a782833">
              Herr talman! Jag tror inte att någon har sagt eller önskat i
              denna debatt att kvinnor ska användas som behållare eller att
              man ska utnyttja kvinnors kroppar. Man ska titta på om det finns
              en möjlighet att få en lagstiftning som gör det möjligt att undvika
              detta. Det är det som är skälet till att vi ska ha en utredning.
            </seg>
            <seg n="eb718738">
              Om man var övertygad om att man hade den uppfattning som Eva
              Olofsson påstår att vi har skulle vi inte behöva utreda detta.
              Då skulle vi inte behöva utreda det förutsättningslöst. Det finns
              ju fler aspekter i detta både psykologiska frågor och juridiska
              frågor. Det finns också många andra aspekter som man behöver se.
            </seg>
            <seg n="5c26d1ba">
              Vi ska komma ihåg en sak när det gäller USA. Man kan säga mycket
              om USA. I vissa delstater får man så pass bra betalt att det är
              en hel del medelklasskvinnor som ställer upp på detta kanske för
              att kunna köpa någonting. Man kan tycka att det är konstigt ur
              svensk synpunkt, men så är det.
            </seg>
            <seg n="f0fb43a4">
              Slutligen: Det kan inte vara farligare att utreda denna fråga
              än andra frågor som vi utreder i detta land. Det kan inte vara
              så att man ska backa i just denna fråga därför att man eventuellt
              inte kommer att uppfylla kvinnolobbyns krav. Jag tycker att det
              är viktigt, och det är också just därför vi ska utreda frågan.
            </seg>
          </u>
          <note type="speaker" n="ab7e8048">
            Anf. 92 OLOF LAVESSON (M):
          </note>
          <u who="Q1593545" xml:id="i-3ecadb6c1d46f7fd-0" n="8bed5f19" next="i-5080d89712018d32-0">
            <seg n="9e458478">
              Herr talman! Att människor vill leva tillsammans, fortplanta
              sig och sörja för sig och de sina är någonting i grunden positivt.
              Sedan kan familjer se ut på väldigt olika sätt. Den politiska
              uppgiften blir att underlätta och se till att det finns en rättssäker
              grund för familjebildandet.
            </seg>
            <seg n="573aea8c">
              Detta är också grunden och anledningen till den motion som min
              kollega Maria Abrahamsson och jag har väckt under namnet Underlättande
              för barnlösa att bilda familj .
            </seg>
            <seg n="fc67e0ba">
              I Sverige har hetero- och homosexuella kvinnor som har ingått
              äktenskap eller är sammanboende rätt att bli inseminerade inom
              hälso- och sjukvården. Samma rätt har däremot inte ensamstående
              ofrivilligt barnlösa kvinnor. När deras barnlängtan blir för stark
              återstår för dem att låta inseminera sig på klinik utomlands.
              Det orättvisa i denna diskriminering av barnlösa kvinnor är ännu
              mer uppenbart efter 2005, då inseminering av lesbiska par blev
              möjlig i Sverige på samma villkor som för heterosexuella par.
              För ensamstående fortsatte dock dörren att vara stängd.
            </seg>
            <seg n="d5d88800">
              Att en majoritet i socialutskottet nu har valt att bifalla vår
              motion och den del som handlar om ensamståendes rätt att insemineras
              i svensk sjukvård är oerhört glädjande för många kvinnor i vårt
              land. Det är emot allt vad logik och rättvisa heter att ofrivilligt
              barnlösa kvinnor i Sverige tvingas åka utomlands.
            </seg>
            <seg n="deeb546c">
              För en del är dock denna väg fortsatt stängd. Ca 1015 procent
              i Sverige lider av infertilitet. En provrörsbefruktning är inte
              alltid möjlig. Kvinnan kan exempelvis sakna livmoder eller ha
              andra medicinska skäl till att en graviditet inte kan genomföras.
              Ett annat exempel kan gälla ett manligt par med barnönskan.
            </seg>
            <seg n="b8a7f7c1">
              Herr talman! Att bli förälder med hjälp av en surrogatmoder har
              varit möjligt rent medicinskt i åtskilliga år. Det är inte heller
              olagligt att kvinnor föder barn åt någon annan. Däremot är det
              förbjudet att, som det heter, vanemässigt eller med vinstsyfte
              assistera vid surrogatarrangemang. Inte heller får sjukvårdspersonal
              assistera vid en sådan process. Förbudet innebär att svenska par
              tvingas att anlita och betala surrogatmödrar utomlands, alternativt
              finna en lösning inom landet utanför sjukvården. Det skapar ett
              otryggt läge för föräldrarna, för surrogatmodern och framför allt
              för barnet.
            </seg>
            <seg n="c192e89a">
              Lagstiftningen är över huvud taget inte anpassad till hur svenska
              familjer i dag kan se ut och växa fram. Det borde inte ligga i
              statens intresse att via lagstiftning förbjuda vuxna, friska människor
              att bilda familj och få barn. I det ligger att regering och riksdag
              bör ta bort de lagliga hinder som finns i Sverige för att inom
              den offentligt finansierade vården eller på privat klinik hjälpa
              barnlösa.
            </seg>
            <seg n="8fea344a">
              Frågan om surrogatmoderskap är, som har sagts i debatten, omgärdad
              av ett antal frågetecken. Det gäller den juridiska processen,
              men också de medicinska och psykosociala riskerna. De har inte
              nämnts i samma utsträckning här i dag. Frågorna måste också ställas
              ur flera perspektiv framför allt utifrån barnets rätt till en
              trygg graviditet, födsel och uppväxt, men också utifrån surrogatmoderns
              och de tilltänkta föräldrarnas perspektiv.
            </seg>
            <seg n="30ea309b">
              När socialutskottet nu föreslår regeringen att förutsättningslöst
              pröva frågan om surrogatmoderskap är det ett förslag som även
              på denna punkt ligger i linje med vår motion. Det är i sammanhanget
              oerhört viktigt att man särskilt vill pröva hur en reglering bör
              se ut för de barn i Sverige som har tillkommit genom surrogatmoderskap
              utomlands.
            </seg>
            <seg n="20b0357f">
              Herr talman! Den tredje delen av vår motion rör transpersoner
              och tvångssterilisering. Steriliseringskrav har något unket över
              sig och hör inte hemma i en demokrati och en rättsstat som vår.
              Frågan tas inte upp i detta betänkande, men vi ser fram emot att
              den återkommer längre fram. Vi är glada över att det verkar finnas
              en bred parlamentarisk majoritet även för detta motionsförslag.
            </seg>
            <seg n="48751b3c">
              Herr talman! Människor finner varandra, älskar varandra, lever
              tillsammans och bildar familj. Jag kan berätta för kammaren att
              det gör man oavsett vilka beslut vi fattar här inne. Det finns
              saker som politiken tack och lov inte råder över.
            </seg>
            <seg n="676ae4db">
              För mig är det självklart att bejaka denna rätt och möjligheten
              att bilda familj. I dag tar vi flera viktiga steg mot detta. Jag
              yrkar bifall till utskottets förslag.
            </seg>
          </u>
          <note n="21f1a7a1">
            Överläggningen var härmed avslutad.
          </note>
          <note n="08445628">
            Ajournering
          </note>
          <note n="60bf5530">
            Kammaren beslutade kl. 15.38 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="Q1593545" xml:id="i-5080d89712018d32-0" n="8bed5f19" prev="i-3ecadb6c1d46f7fd-0">
            <seg n="e3d3f56e">
              Återupptagna förhandlingar
            </seg>
          </u>
          <note n="7e9a7c03">
            Förhandlingarna återupptogs kl. 16.00.
          </note>
          <note n="7a289f7c">
            14 § Beslut om ärenden som slutdebatterats den 28 mars
          </note>
          <note n="91147e86">
            Punkt 1
          </note>
          <note n="c1c1f7cb">
            Punkt 2
          </note>
          <note n="b9d68680">
            Punkt 5
          </note>
          <note n="95f2bad6">
            Punkt 13
          </note>
          <note n="7936312d">
            Punkt 14
          </note>
          <note n="c91cc89e">
            Punkt 17
          </note>
          <note n="324fc82d">
            Punkt 18
          </note>
          <note n="6aaf8ba7">
            Punkt 23
          </note>
          <note n="c903ca20">
            Övriga punkter
          </note>
          <note n="91147e86">
            Punkt 1
          </note>
          <note n="86969182">
            Punkt 4
          </note>
          <note n="7f968dab">
            Punkt 6
          </note>
          <note n="040cc4d3">
            Punkt 9
          </note>
          <note n="c903ca20">
            Övriga punkter
          </note>
          <note n="99df8ea4">
            Punkt 3
          </note>
          <note n="86969182">
            Punkt 4
          </note>
          <note n="b9d68680">
            Punkt 5
          </note>
          <note n="1a1a8d28">
            Punkt 8
          </note>
          <note n="c903ca20">
            Övriga punkter
          </note>
          <note n="99df8ea4">
            Punkt 3
          </note>
          <note n="b9d68680">
            Punkt 5
          </note>
          <note n="ad5a019d">
            Punkt 7
          </note>
          <note n="1a1a8d28">
            Punkt 8
          </note>
          <note n="81cac120">
            Punkt 10
          </note>
          <note n="61296fe6">
            Punkt 11
          </note>
          <note n="c903ca20">
            Övriga punkter
          </note>
          <note n="214cd50f">
            15 § Beslut om ärenden som slutdebatterats vid dagens sammanträde
          </note>
          <note n="91147e86">
            Punkt 1
          </note>
          <note n="c1c1f7cb">
            Punkt 2
          </note>
          <note n="91147e86">
            Punkt 1
          </note>
          <note n="c1c1f7cb">
            Punkt 2
          </note>
          <note n="c903ca20">
            Övriga punkter
          </note>
          <note n="b294a1ad">
            16 § Bordläggning
          </note>
          <note n="1971d309">
            Anmäldes och bordlades
          </note>
          <note n="13fe2157">
            17 § Anmälan om interpellationer
          </note>
          <note n="98eae033">
            Anmäldes att följande interpellationer framställts
          </note>
          <note n="3089ceb9">
            den 29 mars
          </note>
          <note n="c1174ade">
            Maria Stenberg
          </note>
          <note n="7b16c3b6">
            Per Bolund
          </note>
          <note n="dea4a818">
            Lars Johansson
          </note>
          <note n="ea33e12e">
            Valter Mutt
          </note>
          <note n="3845b17b">
            Leif Pettersson
          </note>
          <note n="9d746b00">
            Interpellationerna redovisas i bilaga som fogats till riksdagens
            snabbprotokoll tisdagen den 10 april.
          </note>
          <note n="07cf17f2">
            18 § Anmälan om frågor för skriftliga svar
          </note>
          <note n="322ef03e">
            Anmäldes att följande frågor för skriftliga svar framställts
          </note>
          <note n="3089ceb9">
            den 29 mars
          </note>
          <note n="1b20097d">
            av Tuve Skånberg
          </note>
          <note n="920715c7">
            Josefin Brink
          </note>
          <note n="7ee51ee9">
            Frågorna redovisas i bilaga som fogats till riksdagens snabbprotokoll
            tisdagen den 10 april.
          </note>
          <note n="0751fd5d">
            19 § Anmälan om skriftligt svar på fråga
          </note>
          <note n="2cd81a2a">
            Anmäldes att skriftligt svar på följande fråga inkommit
          </note>
          <note n="3089ceb9">
            den 29 mars
          </note>
          <note n="48ff3916">
            Krister Örnfjäder
          </note>
          <note n="ee6c3b14">
            Svaret redovisas i bilaga som fogats till riksdagens snabbprotokoll
            tisdagen den 10 april.
          </note>
          <note n="15283c0c">
            20 § Kammaren åtskildes kl. 16.34.
          </note>
          <note n="060ad754">
            Förhandlingarna leddes
          </note>
          <note n="31ce055b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
