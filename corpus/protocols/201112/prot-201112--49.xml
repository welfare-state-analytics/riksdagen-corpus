<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--49</head>
          <docDate when="2011-12-15 00:00:00">2011-12-15 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:49
          </note>
          <note>
            Torsdagen den 15 december
          </note>
          <note>
            Kl. 12:00 - 22:33
          </note>
          <note>
            1 § Justering av protokoll
          </note>
          <note>
            Justerades protokollet för den 9 december.
          </note>
          <note>
            2 § Avsägelse
          </note>
          <note>
            Andre vice talmannen meddelade att Carina Adolfsson Elgestam
            (S) avsagt sig uppdraget som ledamot i EU-nämnden från och med
            den 1 januari 2012.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till EU-nämnden
          </note>
          <note>
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Börje Vestlund som ledamot
            i EU-nämnden.
          </note>
          <note>
            Andre vice talmannen förklarade vald från och med den 1 januari
            2012 till
          </note>
          <note>
            ledamot i EU-nämnden
          </note>
          <note>
            4 § Meddelande om partiledardebatt
          </note>
          <note>
            Andre vice talmannen meddelade att partiledardebatt skulle äga
            rum onsdagen den 18 januari 2012 kl. 9.00 .
          </note>
          <note>
            5 § Anmälan om inkomna protokollsutdrag från utskott
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            6 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)704
          </note>
          <note>
            KOM(2011)439
          </note>
          <note>
            KOM(2011)715, KOM(2011)720, KOM(2011)721, KOM(2011)722, KOM(2011)723,
            KOM(2011)724, KOM(2011)725, KOM(2011)726, KOM(2011)727
          </note>
          <note>
            KOM(2011)728
          </note>
          <note>
            KOM(2011)702
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:161
          </note>
          <note>
            Interpellation 2011/12:161 Strukturfondernas roll i den regionala
            tillväxten
          </note>
          <note>
            Interpellationen kommer att besvaras onsdagen den 21 december
            2011.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Fredrik Ahlén
          </note>
          <note>
            Interpellation 2011/12:163
          </note>
          <note>
            Interpellation 2011/12:163 Relationen mellan regeringen, Svenska
            kraftnät och EU
          </note>
          <note>
            Interpellationen kommer att besvaras onsdagen den 21 december
            2011.
          </note>
          <note>
            Skälet till dröjsmålet är tidigare inbokade arrangemang.
          </note>
          <note>
            Fredrik Ahlén
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 7 februari 2012
          </note>
          <note>
            9 § Sekretess hos Försvarsexportmyndigheten samt vissa ändringar
            om immunitet och privilegier
          </note>
          <note>
            Föredrogs
          </note>
          <note type="speaker">
            Anf. 1 ANN-BRITT ÅSEBOL (M):
          </note>
          <note>
            Herr talman! Konstitutionsutskottets betänkande Sekretess hos
            Försvarsexportmyndigheten samt vissa ändringar om immunitet och
            privilegier behandlar regeringens proposition om offentlighets-
            och sekretesslagen vad gäller handlingar som innehåller uppgifter
            om villkor i slutet avtal hos Försvarsexportmyndigheten. Det är
            glädjande att ett enigt utskott ställer sig bakom regeringens
            proposition.
          </note>
          <note>
            Försvarsexportmyndigheten startades i augusti 2010. Tidigare
            låg verksamheten på flera olika myndigheter. Med en enda myndighet
            är det lättare att överblicka och prioritera hur resurser används.
          </note>
          <note>
            Export är en viktig del av den svenska försvarspolitiken. Bildandet
            av myndigheten bygger på en bred politisk enighet om ett försvar
            som har tillgång till teknologi och försvarsmateriel till en rimlig
            kostnad.
          </note>
          <note>
            Av förordningen med instruktionen för Försvarsexportmyndigheten
            framgår att myndigheten ska bedriva exportrelaterad verksamhet
            inom försvarssektorn genom att genomföra allmänt exportfrämjande
            åtgärder för internationella marknader och organiserade aktiviteter
            vid särskilda exportsatsningar. Försvarsexportmyndighetens uppdrag
            är att främja svensk försvarsexport när exporten är av försvarspolitiskt
            intresse. Myndigheten har därvid tre verksamhetsområden.
          </note>
          <note>
            Det första är att främja export. Myndigheten vänder sig till
            stora och små svenska företag inom försvars- och sekretessektorn
            för att stödja dem i exportfrågor, förutsatt att det samtidigt
            är av nytta för det svenska försvaret.
          </note>
          <note>
            Det andra är att företräda Sverige och den svenska staten i försvarsexportaffärer
            mellan länder.
          </note>
          <note>
            Det tredje är att sälja övertalig materiel. Man säljer den materiel
            som det svenska försvaret inte längre har användning för. Detta
            görs på uppdrag av Försvarsmakten.
          </note>
          <note>
            Med anledning av att Försvarsexportmyndigheten tagit över uppgifter
            från bland annat Försvarets materielverk behöver också kap. 19
            i lagen om offentlighet och sekretess ändras så att lagen blir
            transparent med den nya myndigheten.
          </note>
          <note>
            De uppgifter som Försvarsexportmyndigheten har enligt myndighetens
            instruktion har övertagits från bland annat Försvarets materielverk.
            Uppgifterna medför omfattande kontakter med företag och myndigheter
            såväl nationellt som internationellt. Merparten av dessa kontakter
            är av affärsmässig karaktär, och i vissa fall resulterar kontakterna
            i att myndigheten ingår avtal med tredje part. För att Försvarsexportmyndigheten
            ska kunna fullgöra sin uppgift behöver uppgifter i ett avtal som
            sluts av Försvarsexportmyndigheten omfattas av samma sekretesskydd
            som uppgifterna i ett avtal som sluts av FMV eller av ett statligt
            affärsverk.
          </note>
          <note>
            Herr talman! Betänkandet behandlar också ett upphävande av vissa
            paragrafer i lagen om immunitet och privilegier i vissa fall.
            Genom att ett antal samarbetsavtal har upphört att gälla finns
            det inte längre skäl att ha dessa bestämmelser i lagen.
          </note>
          <note>
            De föreslagna lagändringarna föreslås träda i kraft den 1 maj
            2012.
          </note>
          <note>
            Herr talman! Jag vill härmed yrka bifall till förslaget i utskottets
            betänkande.
          </note>
          <note>
            Överläggningen var härmed avslutad.
          </note>
          <note>
            10 § Försvar och samhällets krisberedskap budgetåret 2012
          </note>
          <note>
            Föredrogs
          </note>
          <note type="speaker">
            Anf. 2 PETER HULTQVIST (S):
          </note>
          <note>
            Herr talman! Riksdagen ska nu ta ställning till försvarsutskottets
            betänkande Utgiftsområde 6 Försvar och samhällets krisberedskap
            budgetåret 2012 , som spänner över ett brett fält behandlande
            försvarets ekonomi, EU:s stridsgrupper, grundorganisation, försvarets
            logistik, materiel, forskning, en luftförsvarsutredning och frivilliga
            försvarsorganisationer. Totalt tar riksdagen ställning till anslagen
            till ett tiotal myndigheter. I betänkandet finns två blocköverskridande
            uppgörelser och två tillkännagivanden till regeringen. Jag återkommer
            till detta.
          </note>
          <note>
            Den ekonomiska ramen för Försvarsmakten uppgår till 45,5 miljarder
            kronor. På denna punkt råder enighet mellan regeringen och Socialdemokraterna.
            Det finns dock anledning att känna oro för försvarets ekonomi
            långsiktigt. Dels har det nya personalförsörjningssystemet lett
            till ett starkt underliggande ekonomiskt tryck i organisationen,
            dels finns inför framtiden stora behov av förnyelse på materielsidan.
            Det är ingen överdrift att säga att Försvarsmakten utifrån sina
            uppgifter är ekonomiskt underdimensionerad. Sammanlagt anvisar
            Socialdemokraterna 250 miljoner kronor mer än regeringen till
            förband respektive materiel.
          </note>
          <note>
            Den nya personalförsörjningen finns det all anledning att rikta
            särskild uppmärksamhet mot. Riksdagen tog beslutet att avskaffa
            värnplikten i oenighet och med några få rösters övervikt. Hela
            det beslutsförfarandet var negativt och lever kvar som en skugga
            när det gäller förändringen av försvaret. Det är ingen bra bakgrund
            eller plattform.
          </note>
          <note>
            Riksdagens beslut innebär dock att den nya insatsorganisationen
            ska byggas upp till och med 2014. Då ska den vara bemannad, utrustad,
            utbildad och övad enligt fastställda förbandsmålsättningar. Eftersom
            över 10 000 befattningar ännu inte är besatta och kostnadstrycket
            är starkt är detta en stor utmaning.
          </note>
          <note>
            Försvarsmaktens förmåga att långsiktigt behålla och stimulera
            de heltidsanställda soldaterna är avgörande. Om stora grupper
            av soldater bryter sina kontrakt i förtid leder det till såväl
            merkostnader som försämrad kvalitet. Den nya personalförsörjningen
            ska vara fullt genomförd 2019. En stor osäkerhetsfaktor är också
            det förhållande att riksdagen ännu ej tagit ställning till det
            lagstöd som ska reglera de tidvis anställdas, det vill säga de
            deltidsanställda soldaternas förhållanden.
          </note>
          <note>
            Från ekonomisk synpunkt finns stora osäkerheter när det gäller
            personalförsörjningen. Det finns ingen anledning att skönmåla
            situationen vare sig när det gäller rekrytering eller de ekonomiska
            utfallen. I värsta fall leder ett sådant agerande till att man
            blundar för de reella problemen och att kraften för att åtgärda
            dem försvagas på grund av att de ytterst ansvariga politikerna
            inte riktigt vill konfronteras med verkligheten. Riksdagens försvarsutskott
            måste ta sin uppgift att följa upp och successivt utvärdera den
            nya personalförsörjningen på det största allvar. Det är en uppgift
            som försvarsutskottet måste ta till sig och genomföra.
          </note>
          <note>
            Riksdagens försvarsutskott bör också uppmärksamma och tydliggöra
            de stora konsultkostnader som finns inom Försvarsmakten. I organisationer
            och företag som utsätts för stor kostnadspress är det normalt
            att ordentligt se över konsultkostnader och även dra ned på dessa
            i tider av besparingar. Så gör man i näringslivet, och så gör
            man i offentlig förvaltning. I dag finns ingen tydlig redovisning
            på den punkten. Det handlar om mycket stora belopp, kanske uppemot
            1 miljard kronor. Det är någonting som måste följas upp. Det finns
            en del pengar att göra.
          </note>
          <note>
            När det gäller materielförsörjningen finns det all anledning
            att konstatera de stora framtida behov som föreligger. Enligt
            en kartläggning som riksdagens utredningstjänst har gjort för
            perioden 20122021 finns ett behov av att börja förnyelse och omsättning
            av sådant som fordon, luftvärnsförmåga, taktiskt UAV, del av artillerisystem,
            eldhandvapen, understödsvapen, ubåtar i Västergötlandsklass, korvetter
            i Göteborgsklass, lätt torped, fjärrspaningsradar, signalspaningsfartyget
            Orion och skolflygplanet SK 60. Samtidigt har vi en uppgradering
            av JAS 39 Gripen framför oss som är en nödvändig åtgärd och som
            kommer att resultera i en ekonomisk anspänning. Materielanslaget
            är mycket ansträngt, och behoven är stora.
          </note>
          <note>
            Inom ramen för materielförsörjningen ligger också det strategiska
            utvecklingsarbete som är kopplat till de nationella säkerhetsintressena.
            Från socialdemokratiskt håll vill vi särskilt peka på vikten av
            långsiktiga forsknings- och utvecklingsinsatser när det gäller
            nanoteknik, sensorer och undervattensteknik. Det är av största
            vikt att regeringen tar initiativ till att precisera de nationella
            säkerhetsintressena, detta för att värna svenskt kunnande, teknologi
            och utvecklingsförmåga på för landet från säkerhetssynpunkt avgörande
            områden. Om så inte sker kommer kompetensen och kunnandet i den
            svenska försvarsindustrin att successivt försvagas. Det kommer
            också att drabba vår förmåga till att försörja oss med viktiga
            vapensystem. Jag vill här särskilt markera vikten av att den svenska
            kompetensen och förmågan när det gäller undervattensteknik värnas
            och utvecklas.
          </note>
          <note>
            Den luftförsvarsutredning som riksdagen förmodligen kommer att
            besluta om i dag kommer att samla en bred majoritet. Det är tillfredsställande
            att det är en del av en blocköverskridande överenskommelse. Kombinationen
            av en affär där Schweiz köper JAS och där regeringen så småningom
            lägger fram ett förslag om uppgradering av JAS kopplat till en
            luftförsvarsutredning skapar mycket goda utvecklingsförutsättningar
            för den svenska luftförsvarsteknologin.
          </note>
          <note>
            Luftförsvarsutredningen kan rätt hanterad visa sig vara mycket
            strategisk för att bana vägen för svensk teknologi och kunnande
            på lång sikt. Det bidrar till att positionera Sverige i ett europeiskt
            flygsammanhang.
          </note>
          <note>
            När det gäller JAS startade det programmet samtidigt som det
            franska Rafale och det flernationella Eurofighter. Gripen har
            som system mycket hög operabilitet och är i särklass mest kostnadseffektiv
            när det gäller såväl utveckling, styckpris som underhåll. Både
            Rafale och Eurofighter har fått leva med stora förseningar och
            kostnadsöverdrag.
          </note>
          <note>
            Gripen delserie 3 levererades i tid och till en lägre kostnad
            än budgeterat. Gripen är som flygplan ett bevis för att den svenska
            modell som lett till ett konkurrenskraftigt och kunskapsintensivt
            näringsliv där regering, myndigheter och forskning samverkar fungerar
            tillfredsställande.
          </note>
          <note>
            Det är denna typ av samverkan som är viktig för framtiden. Att
            lämna fältet fritt för den så kallade marknaden riskerar att leda
            till både fördyringar och sämre kvalitet. Därför bör regeringens
            materielstrategi revideras och en ny försvarsindustristrategi
            tas fram.
          </note>
          <note>
            Betänkandet omfattas också av en blocköverskridande överenskommelse
            när det gäller Nordic Battlegroup. Mot bakgrund av den uppgift
            som Försvarsmakten har när det gäller att skapa den beslutade
            insatsorganisationen, föra in ett nytt helikoptersystem och möta
            den ekonomiska utmaning som präglar verksamheten är det klokt
            att vänta med ledarskapsåtaganden inom Nordic Battlegroup till
            tidigast 2015. Sverige har tidigare lett Nordic Battlegroup vid
            två tillfällen och varit sjöstyrkechef vid operation Atalanta.
          </note>
          <note>
            Sverige har medverkat i alla EU:s militära fredsinsatser. Vi
            har ställt upp och tagit vårt ansvar. Dessutom finns det anledning
            att se över Nordic Battlegroup-konceptet i syfte att bredda dess
            roll och se möjligheter i samband med civila behov och humanitära
            katastrofer. Noterbart är att Nordic Battlegroup som stridsgrupp
            ännu ej använts förutom att en del utnyttjades för flygstyrkan
            i Libyen. En översyn är därför viktig.
          </note>
          <note>
            När det gäller vår nära omvärld i Östersjön och Arktis finns
            det anledning att understryka vikten av samverkan mellan länderna
            i Norden och Baltikum. Nordic Battlegroup kan som stridsgrupp
            sättas in i detta strategiska sammanhang. Men den kan också utgöra
            en av många komponenter för att skapa stabilitet och säkerhet.
            De omfattande transporterna av gas och olja i kombination med
            den ökade ryska militära övningsverksamheten i Östersjöområdet
            är sådant som motiverar en höjd ambition när det gäller sjöövervakning
            där Ryssland bör ingå. Men det motiverar också såväl marin närvaro
            som flygnärvaro i anslutning till Gotland. Gotland har en viktig
            strategisk betydelse för Sverige.
          </note>
          <note>
            Det ökade intresset för Arktis är också något som för svenskt
            vidkommande är av strategisk betydelse. De gränsförändringar i
            Arktis som Ryssland ställer krav på och den ökade militära övningsverksamheten
            i närområdet är självfallet sådant som måste noteras från svensk
            sida. Den samverkan som i dag sker på Nordkalotten där Norge,
            Sverige och Finland kontinuerligt samordnar sina tre flygbaser
            är av stort värde och ett exempel på ett gott och fungerande nordiskt
            samarbete. Jag vill här markera att detta är något som ska stimuleras
            och uppmuntras.
          </note>
          <note>
            Förändringarna inom Förvarsmakten logistik är en av de bitar
            i betänkandet som det inte råder någon enighet om. Försvarsutskottets
            majoritet yrkar avslag på regeringens krav på ett bemyndigande
            när det gäller rätten att fatta beslut om avgörande förändringar
            inom Försvarsmaktens logistikverksamhet. Genom ett bemyndigande
            blir riksdagen i princip ett rundningsmärke, och regeringen överlåter
            till myndigheterna att arbeta fram en myndighetskompromiss som
            blir svår att ifrågasätta. Regeringen måste i stället lägga korten
            på bordet i denna utomordentligt viktiga fråga och stora förändring
            och redovisa för riksdagen vad man egentligen vill göra. Det duger
            inte att gömma sig bakom myndigheterna och att vi sedan ska ta
            ställning till en myndighetskompromiss.
          </note>
          <note>
            Verksamheten inom Försvarsmakten logistik är Försvarsmaktens
            största. Den omfattar 3 600 anställda inom verkstäder, it, drift,
            underhåll och kommunikation. Med de anställda inom Försvarets
            materielverk berör de planerade förändringar som handlar om sammanslagningar,
            tydligare förhållande mellan beställare och utförare samt privatiseringar
            totalt 5 000 personer. Vi vet inte i dag vad som i fortsättningen
            ska vara militärt eller civilt, eller graden av privatisering
            och bolagisering. Vet regeringen själv detta? Var går den bortre
            gränsen för privatiseringar för regeringens egen del?
          </note>
          <note>
            Det svenska försvaret står under de närmaste åren inför många
            stora utmaningar. Vid sidan av den nya personalförsörjningen,
            åtagandena på materielsidan och behovet av strategi för försvarsindustrin
            är försvarets folkliga förankring långsiktigt en stor utmaning.
            De frivilliga försvarsorganisationerna har här en viktig uppgift
            och måste anslagsmässigt behandlas så att stabilitet kan råda
            i deras verksamhet. Därför måste de åter få en budgetpost i statsbudgeten.
            Det är en uppfattning som försvarsutskottets majoritet står bakom.
          </note>
          <note>
            Mot bakgrund av detta yrkar jag bifall till utskottets förslag
            i ärende 5 EU:s stridsgrupper och luftförsvarsutredning, ärende
            7 försvarslogistik, ärende 8 frivilliga försvarsorganisationerna
            samt bifall till S-reservationerna 1, 4 och 6.
          </note>
          <note>
            I detta anförande instämde Clas-Göran Carlsson, Roza Güclü Hedin
            och Eva Sonidsson (alla S).
          </note>
          <note type="speaker">
            Anf. 3 CECILIA WIDEGREN (M):
          </note>
          <note>
            Herr talman! Alliansregeringen har på riksdagens bord lagt en
            ansvarsfull budget för statens finanser under de kommande åren.
            Sverige har en stark ekonomi jämfört med den globala oro som råder
            i vår omvärld.
          </note>
          <note>
            Jobben och arbetslinjen är i fokus. Det gäller även försvarets
            ekonomi och de kommande förutsättningarna för Försvarsmakten.
            Det är en jobbreform för unga som Försvarsmakten nu håller på
            att genomföra. Den röda tråden går alltså även här. Om några år
            kommer Försvarsmakten att vara en av Sveriges största ungdomsarbetsgivare;
            på vissa orter, som Skövde, Enköping och Halmstad, kommer det
            att vara den absolut största. De kommande åren kommer 4 000 unga
            människor att anställas per år.
          </note>
          <note>
            Sverige sticker ut i vår omvärld. När Sveriges försvarsminister
            åker på möten i EU, Nato och FN företräder han Sverige och det
            svenska försvaret med svensk försvarsekonomi i balans. Det sticker
            ut jämfört med länderna i vårt närområde och länder längre bort.
          </note>
          <note>
            Det är inga drastiska nedskärningar som vi måste hantera här
            i kammaren i dag, något som andra länder tvingas till. Men ta
            inte detta för givet. Det är inte självklart. Det är något som
            vi dag kan vara glada över när vi diskuterar en ekonomi i balans
            med något vidare ramar än tidigare år. Det är unika förutsättningar.
            En stark svensk försvarsminister har under de gångna åren genomfört
            detta tillsammans med myndigheterna.
          </note>
          <note>
            Jag yrkar bifall till förslaget i utskottets betänkande, med
            undantag av punkterna 7 och 8, och därmed till alliansregeringens
            budgetproposition.
          </note>
          <note>
            Herr talman! Alliansregeringen genomför nu en omfattande reformering
            av det svenska försvaret. Med solidaritetsförklaringen som grund
            tonar nu steg för steg ett nyare, mer användbart, mer tillgängligt
            och flexibelt svenskt försvar fram. Vi ska skydda vårt land och
            vårt närområde, och vi ska fortsatt bidra till internationell
            solidaritet. Grunden för reformeringen är en enig försvarsberedning
            från 2008.
          </note>
          <note>
            Oppositionspartiet Socialdemokraterna har under en längre tid
            varit sökande efter vägen i försvarspolitiken. Det är glädjande
            att se att ramarna för försvaret nu ligger på samma nivå som alliansregeringens.
            Därmed kan vi gemensamt börja diskutera innehållet. Ibland har
            vi gemensamma vägar, ibland olika, för hur vi ska nå de uppsatta
            målen.
          </note>
          <note>
            Jag tror att det är ett bra steg för Sveriges skattebetalare
            när vi nu jobbar för att öka tryggheten för alla. Vi jobbar med
            solidaritet i praktiken, och vi är faktiskt överens om de yttre
            ramarna.
          </note>
          <note>
            Försvars- och säkerhetspolitiken kräver och har krävt breda och
            långsiktiga överenskommelser över blockgränserna. Därför är det
            glädjande att flera av riksdagens partier nu är villiga till mer
            ansvar och mer långsiktighet för att trygga dessa så viktiga frågor.
          </note>
          <note>
            Miljöpartiet tar viktiga steg för att synliggöra sambandet mellan
            civila och militära hot och medel för att samutnyttja detta framöver.
            Det kommer att gynna skattebetalarna. Det kommer också att gynna
            den försvarspolitiska debatten i Sveriges riksdag. Vi allianspartier
            gläds över dessa rörelser som vi kan se från två av riksdagens
            oppositionspartier. De är därmed våra samarbetspartier i de här
            frågorna. Vi ser fram mot framtida diskussioner.
          </note>
          <note>
            Varje dag är svenska män och kvinnor soldater, sjömän, officerare,
            civilanställda beredda att riskera sina liv för att rädda andras,
            som i dag i insatserna i Afghanistan och Kosovo till exempel.
          </note>
          <note>
            Herr talman! Det är glädjande att vi presenterar ett par sexpartiöverenskommelser
            i det här budgetbetänkandet. Betydelsen av försvarets säkerhetspolitiska
            samarbete i Norden med de baltiska länderna och inom EU är viktiga.
            Sverige har under en följd av år aktivt bidragit till EU:s fredsfrämjande
            krishanteringsoperationer och krishanteringsberedskap. Sverige
            har tillsammans med andra länder som ramnation vid ett par tillfällen
            och även tidigast från 2015 visat sig vara intresserade av att
            leda de stridsgrupper som vi har samlat inom EU:s krishantering.
            Sverige har till dags dato bidragit till EU:s samtliga militära
            krishanteringsinsatser. Jag vill särskilt notera den flyginsats
            som vi, med ett brett samförstånd i Sveriges riksdag, gjorde och
            tog ur Nordic Battlegroup 2011 för att göra en insats i Libyen.
          </note>
          <note>
            Genom medverkan och ledarskap i EU:s stridsgrupper tar Sverige
            ansvar för fred och säkerhet i och utanför vårt närområde. Snabbinsatsförmågan
            bidrar till EU:s möjlighet att hantera kriser och stärker därmed
            EU som utrikes- och säkerhetspolitisk aktör.
          </note>
          <note>
            Med det nya användbara försvaret kommer stående kontrakterade
            förband att vara tillgängliga för olika uppgifter, till exempel
            som snabbinsatsstyrka inom EU:s ram. Några särskilda förband kommer
            därför inte att behöva organiseras. För svensk militär handlar
            det om att flagga om från en svensk flagga till en EU-flagga i
            de fall Sveriges riksdag fattar ett sådant beslut.
          </note>
          <note>
            Herr talman! En svensk luftförsvarsutredning kommer att tillsättas
            parlamentariskt med fokus på hur det svenska luftförsvaret kommer
            att se ut efter 2040. Som Peter Hultqvist sade fattar utskottet
            redan i dag beslut om en utveckling av JAS Gripen i en E/F-version
            om Brasilien eller annat land väljer att inleda förhandlingar
            om anskaffning av en E/F-variant. Det gör det möjligt för regeringen
            att beställa upp till tio uppgraderade JAS Gripen.
          </note>
          <note>
            Personalförsörjningsreformen är det som vi i utskottet lägger
            mest krut på. Det är en viktig fråga för Sverige en jobbfråga.
            Sveriges största ungdomsarbetsgivare kommer nu att bli en offentlig
            myndighet. Det förpliktar myndigheten att fokusera på att vara
            en modern arbetsgivare också i morgon. Det bygger också på att
            vi tillsammans kan finansiera det. En av de förutsättningar som
            fanns med i uppdraget från Försvarsberedningen 2008 var att inte
            bara reformera utan också fullt ut finansiera den reform som vi
            nu genomför. Därför anser vi att det är viktigt att frigöra medel
            från materiell logistikförsörjning och stödverksamheter. Myndigheterna
            har själva sagt sig vara beredda att ta fram de konkreta förslag
            som ska göra detta möjligt. Det handlar inte om att förändra hela
            myndigheter. Vi skulle mycket väl kunna bemyndiga regeringen att
            genomföra det som är en förutsättning för att vi ska kunna ha
            en ekonomi i balans.
          </note>
          <note>
            Jag ser med oro på att Socialdemokraterna i stället hotar att
            försena den finansiering som vi i sak är överens om. Varför försena
            någonting som vi redan nu kan fatta beslut om? Jag tror att det
            skulle skada reformen, inte minst för unga människor.
          </note>
          <note>
            I detta anförande instämde Abdirizak Waberi (M).
          </note>
          <note type="speaker">
            Anf. 4 PETER HULTQVIST (S) replik:
          </note>
          <note>
            Herr talman! Varför är det så svårt att skriva en proposition?
            Varför är det så svårt att skapa en proposition om Försvarsmaktens
            logistik? Om regeringen nu vill göra förändringar och hänvisa
            till en utredning, varför kan man då inte lägga fram ett förslag
            som vi i demokratisk ordning får ta ställning till i parlamentet?
            Varför ska man ha ett bemyndigande och skaffa sig själv hela rätten
            att hantera detta och sedan skjuta över på myndigheten att ta
            fram ett förslag och göra en myndighetskompromiss vid sidan av
            det demokratiska förfarandet så att det i stort sett blir ett
            faktum som vi har att acceptera? Så kommer det att se ut i praktiken.
            Det tycker jag inte är en demokratisk ordning.
          </note>
          <note>
            Detta innehåller så många stora viktiga principiella frågor.
            Vi vet inte vad som kommer att vara militärt och civilt. Vi vet
            inte vad som ska bolagiseras och privatiseras och hur långtgående
            saker och ting ska vara. Det kanske vore klokt att, i stället
            för att ta omvägen och göra riksdagen till ett rundningsmärke,
            skriva en proposition och kanske till och med prata med oppositionen
            innan man skriver propositionen. På det sättet skulle man få en
            mer demokratisk behandling av detta.
          </note>
          <note>
            Om man lägger ihop dem som finns inom Försvarsmakten logistik
            och Försvarets materielverk handlar det här alltså om 5 000 personer.
            Det handlar om grunderna i försvarsverksamheten. Försvarsmakten
            logistik är dessutom den största enheten i det svenska försvaret.
          </note>
          <note>
            Jag anser att man har all anledning att skriva en proposition
            här. Varför gör man inte det?
          </note>
          <note type="speaker">
            Anf. 5 CECILIA WIDEGREN (M) replik:
          </note>
          <note>
            Herr talman! Peter Hultqvist inledde sitt anförande med att säga
            att han var orolig över finansieringen av den reformering av personalförsörjning
            som vi nu genomför. Det är kärnan i detta. Via en proposition
            som ligger på riksdagens bord väljer vi här i dag att möjliggöra
            detta genom att fatta ett beslut redan här i dag.
          </note>
          <note>
            Jag menar att Peter Hultqvist på det här sättet kommer att försena
            den nödvändiga finansiering som han själv efterfrågar i ett läge
            när de myndigheter som befinner sig i de här förändringsprocesserna
            kunde få mandat att fungera som expertmyndigheter. Vi har förslagen
            på hur vi bäst löser ut den framtida logistik- och stödverksamheten.
            Låt oss ta fram de förslagen så genomför vi dem! Myndigheterna
            har själva sagt att de är beredda att göra detta och tycker att
            det vore väldigt bra.
          </note>
          <note>
            Då undrar jag: Varför ska försvarsutskottets politiker ha synpunkter
            på experterna, som varje dag jobbar med detta, när vi redan i
            dag kan fatta ett beslut via en proposition? Därmed kan vi också
            undanröja den oro som är så stark hos Peter Hultqvist om att finansieringen
            inte är tillräckligt bra. Precis som jag sade i mitt inledningsanförande
            har försvaret i Sverige inte bekymmer med sin ekonomi. Det är
            i vår omvärld som försvarsekonomierna ser sämre ut. Vi riksdagsledamöter
            kan redan i dag se till att vi inte skjuter den finansieringen
            på framtiden utan tar ansvar för den i dag.
          </note>
          <note>
            Jag tycker att Peter Hultqvist själv är svaret skyldig. Varför
            ska vi skjuta på den finansiering som vi i dag kan fatta beslut
            om via en proposition?
          </note>
          <note type="speaker">
            Anf. 6 PETER HULTQVIST (S) replik:
          </note>
          <note>
            Herr talman! Det är alltså experterna som ska bestämma, och så
            ska experter ta fram en myndighetskompromiss som vi ska konfirmera.
            Har regeringen ingen uppfattning om vad man vill med den här stora
            myndigheten och hur den ska se ut? Eller är det så att man har
            en uppfattning som man inte vill lägga upp på bordet och att man
            i stället vill gömma sig bakom experter och myndigheter och driva
            igenom det här på ett sådant sätt att riksdagen egentligen inte
            har någon praktisk roll mer än att så småningom konfirmera ett
            beslut?
          </note>
          <note>
            Jag tycker faktiskt att man också ska värdera demokratin i sammanhanget.
            Hela den här verksamheten innehåller oerhört många olika komponenter
            som är principiellt viktiga att ta ställning till. Det är regeringen
            som fördröjer det här genom sin oförmåga att presentera en proposition
            som är genomarbetad. Detta är inte genomarbetat. Det är bara ett
            bemyndigande som innebär att man gör riksdagen till ett rundningsmärke.
            Jag tycker att det är att visa dålig respekt för riksdagen att
            hantera det på det här viset.
          </note>
          <note>
            Regeringen hade kunnat använda tiden till att ta fram ett förslag
            och lägga det på riksdagens bord. Man hade kunnat använda tiden
            till att föra djupa resonemang om de här frågorna och hur de ska
            komponeras ihop, men nu kommer man lite arrogant till riksdagen
            och säger: Vi vill ha ett bemyndigande, och tar ni inte det här
            orsakar ni ekonomiska problem.
          </note>
          <note>
            Man kan använda vilken utpressningsargumentation man vill, men
            demokratin måste också ha sin gång. En process måste vara genomskinlig.
            Vi måste ha möjlighet att påverka detta innan myndighetskompromissen
            presenteras för att sedan konfirmeras.
          </note>
          <note>
            Eller är det så att regeringen inte har kraft att ta fram ett
            förslag, inte har kraft att skriva en enskild proposition om detta?
            Har man bara kraft till att säga att man vill ha ett bemyndigande
            för att sedan skjuta in det på myndighetssidan? Är det så det
            fungerar?
          </note>
          <note type="speaker">
            Anf. 7 CECILIA WIDEGREN (M) replik:
          </note>
          <note>
            Herr talman! Jag konstaterar att Peter Hultqvist fortfarande
            är svaret skyldig när det gäller hur han ska finansiera den försening
            som han vill bidra till genom det riksdagsbeslut som han föreslår
            här i dag.
          </note>
          <note>
            Jag beklagar att man inte ser expertmyndigheten som en möjlighet
            att ro hem en sådan här förändring. Det handlar om två myndigheter
            som befinner sig i förändring i dag och som vill redovisa olika
            förslag på hur de kan göra det här möjligt. Vi har haft en utredare
            som har lagt fram en utredning som grund för det arbetet. Vi har
            en proposition på riksdagens bord i dag som möjliggör att man
            fortsätter detta.
          </note>
          <note>
            När vi pratar om samarbete mellan Försäkringskassan och Arbetsförmedlingen
            bemyndigar vi gärna de myndigheterna att själva fortsätta samarbetet
            för att bryta det utanförskap som är så tydligt här i Sverige.
            De myndigheterna kan få det uppdraget. De kan samverka. Det är
            först när vi förändrar hela myndighetsstrukturer som frågan bör
            hamna på riksdagens bord. Myndigheter är våra redskap och ska
            göra saker enligt de beslut vi fattar, men vi ska inte lägga oss
            i hur de genomför de uppgifter och uppnår de mål som Sveriges
            riksdag lägger fast.
          </note>
          <note>
            Jag tror att det här handlar om att det finns socialdemokrater
            som är oroliga över att någon annan än en statlig aktör ska sköta
            logistiken. Jag tror att det handlar om en oro för att andra aktörer,
            minst lika bra som statens aktörer, kan sköta detta framöver.
            Om myndigheterna ser det som en möjlighet att andra aktörer, små
            och medelstora företag och entreprenörer, runt om i Sverige kan
            sköta logistik likväl som en statlig aktör tycker jag att det
            är välkommet. Det är ingenting som jag tycker ska få lägga en
            våt filt över den här debatten. Vi ska få ut det bästa möjliga
            för de skattepengar som vi här inne fattar beslut om. Men när
            det gäller hur det ska göras har vi myndigheter som redskap för
            att genomföra det.
          </note>
          <note type="speaker">
            Anf. 8 PETER RÅDBERG (MP):
          </note>
          <note>
            Herr talman! Under det kalla kriget stod världens till numerären
            största armé bokstavligen runt hörnet i form av Sovjetunionen.
            Då kunde vi prata om ett reellt hot mot vårt land. I dag är vi
            rörande överens om att den ryska militära kapaciteten är långt
            ifrån den som de förfogade över i mitten av 1980-talet. Ryssland
            år 2011 är inte Sovjetunionen som det såg ut 1985. Det borde samtliga
            riksdagspartier här i kammaren vara ense om.
          </note>
          <note>
            I dag är så gott som hela Östeuropa EU-medlemmar och integrerade
            i Europa. De baltiska länderna har också blivit EU-medlemmar och
            är dessutom medlemmar av Nato.
          </note>
          <note>
            Vi känner alla till att Ryssland har en relativt omodern försvarsmakt,
            och trots att deras förändringsvilja är stor och de har ekonomiska
            resurser att öka investeringsgraden i nytt försvarsmateriel kommer
            det att dröja länge innan Ryssland kan mäta sig med västländernas
            stridsförmåga. Ryssland dras också med strukturella och kulturella
            problem inom de väpnande styrkorna.
          </note>
          <note>
            Allt detta vet regeringen och vår underrättelsetjänst. Det vet
            också den europeiska underrättelsetjänsten. De famlar inte i luften,
            utan de har bra kontroll på vad som händer i vår omvärld.
          </note>
          <note>
            Tittar vi sedan på hur den militära utvecklingen går i vår omvärld,
            förutom Ryssland, kan vi se att i stort sett alla europiska länder
            har gått ifrån sin värnplikt och dessutom skär ned ganska mycket
            på sitt försvar.
          </note>
          <note>
            Genom EU-medlemskapet och vår solidaritetsförklaring har Sverige
            tagit ett historiskt steg mot att försöka lösa eventuella kriser
            och konflikter tillsammans med andra. Sverige ska inte vara passivt
            om en konflikt utbryter, men vi ska agera utifrån ett FN-mandat.
          </note>
          <note>
            Den arabiska våren och situationen i Libyen var ett bra exempel
            på detta. Vi lever inte i något vakuum, som många vill hävda.
            Gårdagens stater löste sina konflikter genom stora arméer som
            skulle sättas in om något skulle hända. I dag har den militärtekniska
            utvecklingen blivit så bra att vi inte längre behöver dessa massarméer.
            I dag handlar det mer om precisionsförmåga, teknisk utveckling,
            rörlighet och tillgänglighet än om att räkna antalet huvuden.
          </note>
          <note>
            Herr talman! Vad går Ryssland åt för håll?
          </note>
          <note>
            Jag kan inledningsvis säga att jag som så många andra är orolig
            över de vägval som Ryssland har gjort och som de står inför. Politiskt
            går Ryssland helt fel väg. Det visade det senaste valet för ett
            par veckor sedan där ett omfattande valfusk uppdagades. Många
            partier hindrades dessutom att registrera sig för att få delta
            i valet. Möjligheterna för den fria pressen att verka är mycket
            begränsade. Dessutom går demokratiseringsutvecklingen åt fel håll,
            och korruptionen är utbredd.
          </note>
          <note>
            Ryssland har i dag utvecklat sig till Europas värsting i korruption
            och ligger på plats 154 av 178 undersökta länder på Transparency
            Internationals rankning över de mest korrumperade länderna i världen.
            Den stora frågan är hur vi ska förhålla oss till detta faktum.
            Den samlade borgerligheten vill upprusta för att försöka mota
            Olle i grind. Folkpartiet och Kristdemokraterna är två partier
            som hittills har använt rysskräcken som ett argument för att rusta
            upp. Deras svar på rysskräcken har hittills handlat om att upprusta
            Gotland.
          </note>
          <note>
            Miljöpartiet anser det sänder helt fel signaler. Vi ska naturligtvis
            ha ett försvar som är optimalt, men att lägga så mycket pengar
            på till exempel materielanslagen tycker vi är oansvarligt. Det
            är dessutom kontraproduktivt. Jag förklarar detta närmare om en
            liten stund.
          </note>
          <note>
            Riksdagen har ställt sig bakom målen för vår säkerhet, vilka
            ska vara utgångspunken för vårt arbete med såväl samhällets krisberedskap
            som vår militära förmåga. Dessa mål är befolkningens liv och hälsa,
            samhällets funktionalitet och förmågan att upprätthålla grundläggande
            värden som demokrati, rättssäkerhet och mänskliga rättigheter.
            Det som hotar något av de ovanstående målen är ett säkerhetshot.
            Om man har dessa tre mål för vad som är vår säkerhet bör vi få
            en helt annan debatt i denna kammare, men tyvärr handlar säkerhetspolitiken
            inte särskilt mycket om dessa tre mål för säkerhet.
          </note>
          <note>
            Det är den traditionella försvarsdebatten jag hör år ut och år
            in. Vi ska utveckla stridsflygplanet Gripen för minst 40 miljarder
            kronor för våra operativa behov, säger försvarsministern. Men
            de hot som står framför vår dörr är av en helt annan karaktär.
            En del av dessa är naturligtvis väpnade angrepp men också terrorism,
            organiserad brottslighet, avbrott i vitala system och flöden,
            finanskris, massarbetslöshet, politisk extremism, hot mot demokratin
            och rättssystemen, socialt utanförskap, hot mot värdegrunder,
            klimatförändringar, naturkatastrofer, pandemier etcetera.
          </note>
          <note>
            Tittar vi på vad EU skriver ser vi följande: Inom EU har den
            gemensamma säkerhetsstrategin, Ett säkert Europa i en bättre värld,
            som utgångspunkt att säkerhet är en förutsättning för utveckling.
            Där sägs bland annat att storskalig aggression mot något enskilt
            medlemsland i EU bedöms i dag som inte troligt. I stället betonas
            att de hot som Europa står inför är betydligt mer diversifierade,
            mindre synliga och mindre förutsägbara än tidigare.
          </note>
          <note>
            FN:s säkerhetsråd har slagit fast behovet av att förebygga väpnade
            konflikter genom att angripa grundorsaker som fattigdom, brist
            på demokrati och mänskliga rättigheter samt överutnyttjande av
            naturresurser.
          </note>
          <note>
            Internationellt samarbete som stärker demokratiska institutioner
            och främjar långsiktigt hållbar utvecklig är fundamentalt för
            att stärka säkerheten. Det är just det vi i Miljöpartiet år ut
            och år in försökt påtala i den svenska debatten. En fråga till
            försvarsministern är om han håller med om denna analys från EU
            eller om förvarsministern har någon annan uppfattning. En kommentar
            från försvarsministern skulle vara vägledande.
          </note>
          <note>
            Som nämnts tidigare har Schweiz deklarerat att de är intresserade
            av att köpa 22 JAS Gripen-plan från Saab och Sverige. Hur det
            går med den frågan får vi se när Schweiz haft sin folkomröstning
            och parlamentet sagt sitt. Skulle Schweiz välja att köpa JAS betyder
            det att regeringen får möjlighet att utveckla tio JAS Gripen-plan
            på grund av att riksdagen kommer att godkänna det som vi i Miljöpartiet
            anser vara lite av en gummiparagraf och som lyder: Om Brasilien
            eller något annat land köper Gripen ska även Sverige få möjlighet
            att anskaffa tio JAS Gripen E/F.
          </note>
          <note>
            Miljöpartiet har länge kritiserat regeringen för deras usla underlag
            gällande försvaret i allmänhet och Gripen i synnerhet. Riksdagen
            har fattat beslut om att anskaffa JAS 39 Gripen E/F med ett näst
            intill obefintligt underlag som grund. Det går inte att säga annat
            än att anskaffningsprocessen i den här JAS-historien är mycket
            märklig då Försvarsmakten ännu inte har kommit in med en kravspecifikation
            över vilka uppgifter planet ska kunna lösa eller vilka övriga
            specifikationer planet ska ha. Försvarsmakten har inte ens sagt
            att man behöver planet. Först i mars 2012 väntas Försvarsmaktens
            kravspecifikationer presenteras.
          </note>
          <note>
            Att hela den här processen är helt bakvänd verkar inte bekymra
            stora delar av denna kammare. För försvarsindustrin med Saab och
            Investor i spetsen är detta självfallet en del av affärsidén.
            Man prackar på skattebetalarna ett plan, inte anpassat för svenska
            behov utan ett plan anpassat och byggt för exportmarknaden. Hanteringen
            av JAS Gripen blir extra svårsmält då Saab och Investor använder
            sig av tvivelaktiga försäljningsmetoder med sina olika motköpsupplägg
            motsvarande hela värdet och i en del fall till och med mer.
          </note>
          <note>
            Skulle Schweiz gå vidare efter folkomröstning och beslut i deras
            parlament bakbinds den svenska riksdagen och Sverige måste bygga
            tio JAS E/F enligt det bristfälliga beslut jag tidigare hänvisade
            till. Frågan är om det är så svensk krigsmaterielanskaffning ska
            gå till.
          </note>
          <note>
            Låt säga att riksdagen fattar beslut om anskaffning av nytt stridsflygplan.
            Vore det då inte rimligt att Försvarsmakten själv beslutar vilka
            uppgifter ett nytt stridsflygplan bör kunna utföra och vilka specifikationer
            planet bör ha för att kunna utföra uppgifterna? Nu har ju försvarsindustrin
            tagit fram ett plan helt utifrån sina egna exportbehov. Det är
            bara Saabs intressen som ligger till grund för det planet. Inte
            ens den svenska flygindustrin drar någon nytta av det. En helhetssyn
            saknas.
          </note>
          <note>
            Det som jag har svårt att förstå är att vi i dag har en svensk
            Volvomotor i våra Gripenplan, en så kallad RM12-motor som Volvo
            Aero kan utveckla och då i princip komma upp i samma kapacitet
            som den amerikanska motor som regeringen vill beställa för det
            framtida Gripen E/F. Den fråga som svenska folket måste få svar
            på är varför ni prioriterar amerikansk industri framför svensk.
            Men den frågan vänder jag mig i första hand till försvarsministen
            men också till socialdemokraterna Peter Hultqvist och Håkan Juholt.
          </note>
          <note>
            Volvomotorn har endast gått i 700 timmar, av en livslängd på
            4 000 timmar. Det betyder att den motor som nu finns i Gripenplanet
            utnyttjats i endast 17,5 procent av sin livstid. Om regeringen
            tillsammans med Saab bestämmer sig för att satsa på Gripen E/F,
            en super-JAS, innebär det ett helt nytt skrov, ny motor, ny radar,
            större bränsletank, kraftigare beväpning etcetera. Vi talar alltså
            om ett helt nytt plan. Det kommer att bli vår generations största
            industriprojekt om det går igenom.
          </note>
          <note>
            Huvudfrågan är vilka operativa behov regeringen ser när man vill
            beställa ett sådant plan. Det ska också ses i ljuset av det jag
            nyss talade om, nämligen vår gemensamma säkerhet. Väljer regeringen
            och Socialdemokraterna en E/F-motor framför en Volvo RM12-motor
            kommer Volvo att lägga ned sin verksamhet vad gäller motorer till
            Gripen. Det är inget hot utan den verklighet som Volvo Aero kommer
            att stå inför om riksdagen fattar detta beslut. Om Volvo inte
            får några fler uppdrag kommer deras kompetens att snabbt utarmas,
            vilket får till följd att verksamheten inom kort kommer att läggas
            ned. Hur förhåller sig försvarsministern till detta faktum?
          </note>
          <note>
            Alternativet är naturligtvis att fortsätta på den C/D-plattform
            vi har och bygga vidare med nya censorer, radar, uppgradering
            av motorn etcetera. JAS har redan på ett märkligt sätt ätit ur
            flygvapnets operativa förmåga. Stridsledningssystemet är i gungning,
            vapen saknas i stor utsträckning, det svenska bassystemet är skrotat
            och piloterna får alltför lite tid att flyga.
          </note>
          <note>
            Jag vill avslutningsvis yrka bifall till reservationerna 2, 4,
            6 och 11.
          </note>
          <note type="speaker">
            Anf. 9 ALLAN WIDMAN (FP):
          </note>
          <note>
            Herr talman! Det är emellanåt viktigt att erinra om att försvaret
            av Sverige ytterst är ett ansvar som vilar på riksdagsledamöternas
            axlar. Det borde höja graden av allvarskänsla hos oss alla.
          </note>
          <note>
            Det är naturligtvis också alltid viktigt att så tidigt som möjligt
            uppmärksamma de risker som finns i försvars- och säkerhetspolitiken.
            Så är det oavsett om riskerna gäller hot utifrån som drabbar eller
            kan drabba Sverige eller om det är projektrisker inom Sverige,
            risker för att vi inte når de mål vi ska och risker för att vi
            underpresterar.
          </note>
          <note>
            När det gäller hot och risker utifrån måste jag instämma i det
            som Peter Rådberg säger. Den ryska försvarsmakten är bara en strimma
            av vad den var på 1980-talet. Men det är också viktigt att komma
            ihåg att detsamma gäller även den svenska Försvarsmakten. Numerärt
            talar vi i dag om mindre än 10 procent av den förbandsmassa som
            Sverige förfogade över under det kalla krigets slut.
          </note>
          <note>
            Det är måhända också riktigt som EU påstår och som jag förstår
            att Peter Rådberg instämmer i, att väpnade angrepp mot enskilda
            medlemsländer i EU inte framstår som troliga. Men detta är bara
            en sak som vi måste förhålla oss till. Det andra man måste förhålla
            sig till är vilka konsekvenser som uppstår, särskilt för militärt
            alliansfria länder, om detta icke-troliga ändå inträffar.
          </note>
          <note>
            Herr talman! År 2009 utpekades ett tydligt mål för den svenska
            insatsorganisationen. Det sades att vår insatsorganisation om
            ca 50 000 soldater skulle kunna användas inom en vecka. Jag tycker
            att det är bra med starka och tydliga ambitioner, men dessa ambitioner
            ställer också krav på att vi har uppsikt över de varningstecken
            som kan dyka upp.
          </note>
          <note>
            I den nya insatsorganisationen är det tänkt att det ska ingå
            2 500 reservofficerare. Vi har nu blivit varse att någon grundläggande
            reservofficersutbildning i Sverige inte har genomförts över huvud
            taget de senaste tio åren. Vi kan konstatera att de som utbildades
            på 90-talet och 80-talet inte svarar mot de krav som ställs på
            officerare i en modern insatsmiljö.
          </note>
          <note>
            Jag har noterat att man i Försvarsmaktens personalplanering i
            dag är över 8 000 yrkesofficerare. Ambitionen är att dessa drygt
            8 000 om två år ska vara ca 3 000. Det handlar om omgalonering,
            alltså att få personal av viss grad med vissa arbetsuppgifter
            att söka andra arbetsuppgifter inom ramen för en ny grad. Även
            om man lyckas med detta finns det en stor övertalighet.
          </note>
          <note>
            För en dryg vecka sedan ställde jag frågan till överbefälhavaren
            hur många nya heltidsanställda soldater som kommer att rekryteras
            under nästa år. Jag har fortfarande inte erhållit något svar på
            den frågan. Vad jag däremot vet är att man i Försvarsmakten nu
            resonerar utifrån att Insatsorganisation 2014 ska förverkligas
            2019. Bland dem, också forskare, som följer den här processen
            finns det tveksamheter också vad beträffar det senare årtalet.
          </note>
          <note>
            Jag är en av dem som läser försvarsministerns blogg. Jag noterade
            att försvarsministern funderade över de teoretiska bärighetskrav
            som nu gäller inom Försvarsmakten för antagning till den militära
            grundutbildningen. Jag tycker att det är väldigt bra att försvarsministern
            funderar över detta, inte bara i termer av hur vi ska kunna behålla
            dem som vi rekryterar och låter genomgå grundläggande militär
            utbildning utan också i termer av folkförankring: Hur ska det
            försvar som vi nu bygger kunna bli en spegelbild av vårt samhälle
            och därmed åtnjuta samhällets förtroende och engagemang? Jag vågar
            påstå att den här kammaren har anledning att återkomma till personalförsörjningen
            framöver.
          </note>
          <note>
            Det är också viktigt att notera att det i detta sammanhang inte
            på något sätt är en hjälp att den församlade politiska oppositionen
            kräver propositioner för en rationalisering och en effektivisering
            av det som kallas för den bakre logistiken. Ända sedan 2004 har
            det rått total politisk enighet i Sverige om att vi måste prioritera
            kärnverksamheten, i första hand förbandsanslagen, på bekostnad
            av den mycket omfattande stödorganisation som den lilla insatsorganisationen
            i dag har.
          </note>
          <note>
            Jag uppfattar till och med att det också bland alla berörda statliga
            myndigheter råder enighet om den här ambitionen. Att då kräva
            en formenlig proposition för att styra upp den inre organisationen
            i två myndigheter blir i en tidskritisk verksamhet som denna subversivt.
            Det är Sveriges försvar som kommer att få betala priset för denna
            fördröjning.
          </note>
          <note>
            Affärsidén uttryckt i redovisningstermer är att ta resurser från
            materielanslaget och föra över dem till förbandsverksamhet. Jag
            tror att viss rationalisering är möjlig, men samtidigt måste vi
            förstå att förbandsanslag och materielanslag är kommunicerande
            kärl. Om man år efter år överför pengar riskerar det att påverka
            inte bara förbandsanslaget utan också de ambitioner som finns
            i materielanslaget.
          </note>
          <note>
            Vi befinner oss just nu i en period av omfattande förnyelse.
            Det handlar om helikoptrar, ubåtar, robotar och fordonspark och
            kanske också ett förmågelyft när det gäller stridsflyg. Överbefälhavaren
            har varnat för behov av ökade anslag efter 2014, och jag tror
            att han har mycket goda skäl till det.
          </note>
          <note>
            Jag vill avslutningsvis påminna om att siffran 50 000 soldater
            i sig är ganska irrelevant, åtminstone i termer av försvarsförmåga.
            Det räcker inte med 50 000 individer. Dessa 50 000 individer måste
            inordnas i militära förband. Dessa förband måste vara samövade,
            och det är bara när detta system är byggt som vi uppnår den önskvärda
            krigsdugligheten för dessa militära förband.
          </note>
          <note>
            Sedan några år tillbaka planerar vi återigen för ett försvar
            av Sverige. Detta är utomordentligt glädjande. Som det heter i
            Strategiska högkvarteret på Lidingövägen 24: Den strategiska timeouten
            är nu över. Det är dock min bestämda övertygelse att den försvarsplaneringsprocess
            som nu åter har satts i gång kommer att transformeras till stridsplaner
            på regional och nationell nivå. När de stridsplanerna görs upp
            kommer det att uppstå ett behov av att Sverige återigen kan organisera
            och öva sig i brigadformatet.
          </note>
          <note>
            Brigaderna är vår lägsta taktiska nivå. Det är först på den nivån
            som vi får full effekt av alla de delfunktioner som finns i våra
            markstridskrafter. Det paradoxala är att vi i dag har det som
            krävs för att bygga brigaden. Vi har underhållsbataljoner och
            ingenjörsbataljoner. Vi har artilleribataljoner och mekaniserade
            bataljoner. Vi har till och med, herr talman, brigadstaber som
            nu organiseras. Det enda vi behöver göra är att sätta dessa samman
            och därefter öva dem.
          </note>
          <note>
            Det finns många viktiga försvarspolitiska frågor för ögonblicket.
            Men, herr talman, jag nöjer mig med att konstatera att vid sidan
            av militär förmåga på vår största ö, Gotland, är just brigaderna
            avgörande för svensk försvarsförmåga.
          </note>
          <note>
            Med detta yrkar jag bifall till utskottets förslag med undantag
            av punkterna 7 och 8.
          </note>
          <note type="speaker">
            Anf. 10 PETER HULTQVIST (S) replik:
          </note>
          <note>
            Herr talman! Jag får först tacka Allan Widman för ett intressant
            reflekterande anförande. Jag tycker att detta med reservofficerarna
            är en intressant reflexion. Folkförankringen, det underliggande
            ekonomiska trycket, situationen 2014, funderingarna kring personalförsörjningen,
            krigsdugligheten för förbanden och övningarna på brigadnivå allt
            detta är värdefulla reflexioner och synpunkter.
          </note>
          <note>
            Jag spårar också en öppenhet i fråga om att personalförsörjningssystemet
            som det ser ut kanske inte är optimalt och att man kanske måste
            vara beredd på att göra förändringar under pågående process. Det
            är någonting som jag sätter värde på.
          </note>
          <note>
            Det jag skulle vilja beröra särskilt är Gotland. Vi har sagt
            från vår sida vi skriver det i vår motion, och jag sade det i
            mitt anförande att en ökad marin närvaro, ökad flygnärvaro och
            breddade uppgifter för hemvärnet på Gotland markerar Gotlands
            position. Det är viktigt. Vi måste också se med öppna ögon på
            den ökade övningsverksamheten på den ryska sidan. Allan Widman
            säger att det är en strimma av vad det var.
          </note>
          <note>
            Men då kanske man ska fråga sig: Var går nyanserna i en debatt?
            Vad är rimligt att säga och inte säga?
          </note>
          <note>
            Vice statsministern talade i somras om 5 000 man på Gotland,
            att vi skulle placera en brigad där. Jag riktade en fråga till
            försvarsministern om det verkligen var regeringens uppfattning,
            det vice statsministern redogjorde för i samband med Almedalsveckan.
            Jag fick ett svar på den frågan som inte var ett tydligt ja eller
            nej, men det lutade mer åt ett nej.
          </note>
          <note>
            Vad är då Allan Widmans uppfattning? Är den bild jag ger av marin
            närvaro, flygnärvaro och utvecklat hemvärn en realistisk nivå?
            Eller vill du också ha en brigad på Gotland?
          </note>
          <note type="speaker">
            Anf. 11 ALLAN WIDMAN (FP) replik:
          </note>
          <note>
            Herr talman! Jag tror att i det som både försvarsministern och
            Överbefälhavaren har upprepat de senaste åren, att den nu pågående
            personalförsörjningsreformen är en samhällsreform av monumentala
            mått, ligger det nästan i sakens natur att under resans gång särskilt
            som denna resa ser ut att bli mycket lång måste man kunna göra
            justeringar. Jag redogjorde för att jag på en punkt har märkt
            hur försvarsministern har kommit att reflektera över antagningskraven
            till grundläggande militär utbildning.
          </note>
          <note>
            Att komma tillbaka när det gäller en nationell försvarsdimension,
            efter en strategisk timeout på säg tio till tolv år, är ingen
            lätt sak. Jag misstänker att en sådan process, som jag gärna medverkar
            till det tror jag att många andra partier också gör måste tas
            stegvis. Möjligen måste den också inledas i en liten, begriplig
            skala.
          </note>
          <note>
            Jag tror att om en sådan återuppbyggnad påbörjas är Gotland inte
            bara det strategiskt naturliga valet. Det är också ett format
            som gör det möjligt för oss att visa på ett exempel.
          </note>
          <note>
            I samband med förra försvarsbeslutet var Folkpartiet starkt pådrivande
            för att det skulle finnas stridsvagnar förhandslagrade på Gotland.
            Det är svårt att i trängda lägen föra tung materiel över sjön
            på ett säkert sätt. Det där var en början, som Folkpartiet sedan
            vill ska byggas på med att dessa stridsvagnar övas på Gotland
            och eventuellt bemannas med personal folkbokförd på Gotland.
          </note>
          <note>
            Det här är en lång process, Peter Hultqvist. Om den en dag slutar
            i att det finns en brigad utgångsgrupperad på Gotland, så verkligen
            inte mig emot!
          </note>
          <note type="speaker">
            Anf. 12 PETER HULTQVIST (S) replik:
          </note>
          <note>
            Herr talman! Det var ett intressant svar, på det sättet att det
            Allan Widman nu presenterar är Folkpartiets vision när det gäller
            Gotland, lite långsiktigt, successivt. Det är så jag måste tolka
            det. Folkpartiets vision när det gäller Gotland är 5 000 man,
            en brigad, där stridsvagnsplaceringen tydligen är början på den
            uppbyggnaden.
          </note>
          <note>
            Jag tycker att marin närvaro, flygnärvaro och utvecklat hemvärn
            är mycket mycket viktigare än de här stridsvagnarna. Jag tror
            att det är av mycket större betydelse. Det är mycket modernare
            och mycket mer tänkande anpassat till den tid och den miljö som
            det här gäller. Kan det vara så att Folkpartiet tänker lite väl
            gammaldags när det gäller detta?
          </note>
          <note>
            Det är ändå så att 5 000 man av hela den försvarsorganisation
            vi ska ha i framtiden, med de beslut som riksdagen har fattat,
            innebär en monumental koncentration av försvaret på Gotland. Det
            blir som en befäst ö. Det är på något vis Folkpartiets vision.
          </note>
          <note>
            Man måste inse att Gotland är strategiskt. Man måste se den ökade
            övningsverksamheten på den ryska sidan. Man måste realistiskt
            ta till sig detta, men man måste lägga sig på realistiska nivåer.
          </note>
          <note>
            Om du ser till hela Sveriges behov när det gäller Östersjön,
            Arktis, den nationella försvarsförmågan i hela landet, med de
            40 hemvärnsbataljonerna, det behov vi har med insatsstyrkor i
            utlandet och annat: Kan det verkligen vara en rimlig prioritering?
            Du är en kunnig man jag vet det och du har förmåga att reflektera.
            Är detta verkligen rimligt? Kanske man till och med kan säga att
            det blev lite fel i somras?
          </note>
          <note type="speaker">
            Anf. 13 ALLAN WIDMAN (FP) replik:
          </note>
          <note>
            Herr talman! Nej, jag tycker inte att det var fel. Nej, Folkpartiet
            kör inte alltid politiken genom backspegeln, om jag uttrycker
            det så.
          </note>
          <note>
            I mitten av 80-talet försvarades Arlanda flygplats av sju bataljoner
            plus en hel infanteribrigad, med sammantaget kanske över 10 000
            soldater. Det framtida insatsförsvaret, är vi alla överens om,
            ska bestå av 50 000 man. Nu frågar Peter Hultqvist mig: Kan en
            tiondel av det finnas på Gotland? Ja, det kan det. Även om Gotlands
            yta inte motsvarar en tiondel av Sverige vill jag påstå att Gotlands
            strategiska läge väl skulle motivera detta.
          </note>
          <note>
            Sedan är det viktigt att notera att om man för ett stridsvagnsförband
            nu förs det stridsvagnar till Gotland till Gotland och har det
            utgångsgrupperat där kommer det att ställa krav på understöd.
            Det handlar om krav på understöd från mekaniserade förband, krav
            på understöd från markbaserat luftvärn och andra enheter. Det
            var naturligtvis med den tanken bakom som Folkpartiet 2009 verkade
            för en sådan här ordning.
          </note>
          <note type="speaker">
            Anf. 14 PETER RÅDBERG (MP) replik:
          </note>
          <note>
            Herr talman! Jag tänkte komma in på en liknande fråga. Folkpartiet
            har ju förändrat sig rätt mycket de senaste åren när det gäller
            synen på försvaret. Jag sade inledningsvis att massarméernas tid
            är förbi och förde ett resonemang kring detta. Men 5 000 man på
            Gotland betyder ju någon form av massarmé. Vad tar man bort i
            stället? Om man förlägger så många soldater på ett ställe måste
            det få konsekvenser någon annanstans.
          </note>
          <note>
            Det är lite grann den där rysskräcken, som jag var inne på, som
            fortfarande finns kvar. Det är väl Georgienkriget som ligger bakom
            detta. Jag blir mer och mer förvånad varje gång jag funderar på
            detta. Jag försökte beskriva verkligheten, som vi är överens om
            du höll ju med om det, Allan Widman. Jag får inte ihop den delen.
          </note>
          <note>
            Min andra fråga gäller det som jag försökte lägga större vikt
            vid i mitt anförande, nämligen JAS Gripen. Vad är Folkpartiets
            uppfattning där? Delar Allan Widman regeringens uppfattning att
            det är en E/F-variant som ska gälla? Eller har du någon annan
            uppfattning? Det handlar om svensk industri. Det känns lite märkligt
            att jag som miljöpartist pratar om och nästan värnar om svensk
            försvarsindustri. Volvo kommer att läggas ned det är ett faktum.
            Det vet alla försvarsministern måste veta detta. Man lägger ned
            den delen av Volvo om riksdagen kör igenom det här. Det är ungefär
            5 procent av Volvos omsättning vi pratar om. Det är ett faktum.
            Vad är Allan Widmans uppfattning?
          </note>
          <note type="speaker">
            Anf. 15 ALLAN WIDMAN (FP) replik:
          </note>
          <note>
            Herr talman! Som liberal har jag alltid haft svårt att förhålla
            mig till industrins behov som en del av allmänintresset för en
            politiker. Låt oss kanske lämna de industriella konsekvenserna
            därhän. Dem får industrierna hantera när konsekvenserna uppstår.
          </note>
          <note>
            Icke förty menar jag och Folkpartiet att ett förmågelyft för
            det svenska stridsflyget måste ske utifrån svenska operativa behov.
            Det är skattebetalarnas ingång i den här saken. Det är deras intresse
            att de tiotals miljarder som detta kommer att kosta motsvaras
            av en större förmåga, en förmåga som Sverige har ett behov av.
          </note>
          <note>
            Här gäller det att vara mycket grannlaga, från myndigheternas
            sida, från regeringens sida men också från riksdagens egen sida
            när man bestämmer sig för vad som är det allra viktigaste.
          </note>
          <note>
            Som det mycket lilla land som Sverige är, med sina begränsade
            resurser, kommer vi inte att ha möjlighet att genomföra förmågelyft
            i alla de delar som vi i ett annat läge skulle kunna önska oss.
            Vi måste välja att göra prioriteringar. Det är det ena.
          </note>
          <note>
            Det andra är att vi förmodligen måste göra de prioriteringarna
            under en lång rad år då teknologin förändras mycket snabbt. Därmed,
            herr talman, blir också det som ibland populärt kallas tajmning
            i ett förmågelyft allt viktigare. Vi ska göra rätt sak som kan
            motiveras utifrån svenska operativa behov, och vi ska också göra
            det vid absolut rätt tillfälle.
          </note>
          <note type="speaker">
            Anf. 16 PETER RÅDBERG (MP) replik:
          </note>
          <note>
            Herr talman! Det var glädjande att höra från Allan Widman att
            det är de svenska operativa behoven som ligger som prioritet nummer
            1. Jag delar helt din uppfattning i den delen.
          </note>
          <note>
            Då drar i alla fall jag slutsatsen att det inte behövs någon
            E/F-variant. Om vi ska ha det krävs det att detta plan kan säljas
            på den internationella marknaden. Då vet vi hur det har sett ut
            sedan 1982. Det har inte gått så bra, bortsett från att vi får
            se hur det går med Schweiz. Det blir i vanlig ordning vi skattebetalare
            som för stå för detta.
          </note>
          <note>
            Det gläder mig i alla fall att Allan Widman säger att det är
            de svenska operativa behoven som ska styra.
          </note>
          <note>
            Men jag fick inget riktigt svar beträffande Gotland, de 5 000
            soldater som skulle komma dit. Det får ju viss effekt någon annanstans.
            Vad är det som Folkpartiet eventuellt ska dra ned på och lägga
            ned någon annanstans?
          </note>
          <note type="speaker">
            Anf. 17 ALLAN WIDMAN (FP) replik:
          </note>
          <note>
            Herr talman! Jag tyckte att jag var nog tydlig i replikskiftet
            med Peter Hultqvist när jag sade att den framtida insatsorganisationen
            ska ha 50 000 soldater all-in-one. Om en tiondel av dessa soldater
            så småningom hamnar på Gotland tycker jag mot bakgrund av öns
            strategiska läge att detta är en inte alls orimlig fördelning.
          </note>
          <note>
            Det är ett problem att vi i försvarspolitiken alltför ofta uppehåller
            oss vid numerären det må gälla stridsflygplan eller soldater.
            Det viktiga är ju vad dessa enheter, när de förs samman till förband
            och sedan blir samövade, förmår att uträtta. Det är oftast något
            helt annat.
          </note>
          <note type="speaker">
            Anf. 18 STAFFAN DANIELSSON (C):
          </note>
          <note>
            Herr talman! Jag vill återigen lyfta fram Sveriges geopolitiska
            läge. Sverige är en del av den skandinaviska halvön som ligger
            längst i väster på den väldiga landmassa som utgör Europa och
            Asien. Längst i öster, med Ryssland emellan oss, ligger en annan
            halvö, den koreanska. I Sverige diskuterar vi insatsförsvar och
            ett nära samarbete med demokratier i Europa och Nordamerika. I
            Nordkorea handlar det om invasionsförsvar, isolering och absolut
            inga allianser.
          </note>
          <note>
            Visst måste vi noga analysera utvecklingen i Ryssland, på den
            koreanska halvön, i Mellanöstern och så vidare, men låt oss ändå
            glädjas över att det kalla kriget är slut, att järnridån har fallit
            och att Sverige deltar i det stora europeiska fredsprojekt som
            EU utgör.
          </note>
          <note>
            Men isolationistiska tankar finns också i Sverige. Det finns
            de som menar att Sveriges säkerhet främjas bäst genom en återgång
            till ett nationellt inriktat invasionsförsvar och en mer isolationistisk
            politik, bland annat genom att Sverige lämnar Europeiska unionen.
            Denna uppfattning finns i dag representerad i Sveriges riksdag
            genom de två ytterkantspartierna Vänsterpartiet och Sverigedemokraterna.
          </note>
          <note>
            EU är ett oerhört viktigt fredsprojekt. Utan EU skulle Europa
            snabbt riskera att åter bli en mycket farligare världsdel. Den
            inskränkta nationalismen härjade i Europa före de båda fruktansvärda
            världskrigen, och det vore tragiskt och farligt om den åter skulle
            börja frodas.
          </note>
          <note>
            Försvars- och säkerhetspolitiken är självfallet mycket viktig
            för Sverige. Centerpartiet anser att det är av stort värde med
            en bred samsyn i dessa frågor. Det är en styrka för vårt land.
            Det är också avgörande för våra svenska soldaters stora insatser
            för fred och säkerhet i främmande land att de känner starkt stöd
            från en bred majoritet i Sveriges riksdag.
          </note>
          <note>
            Jag vill uttrycka stor respekt för våra soldater och för det
            utmärkta sätt som de ständigt löser sina svåra uppgifter på i
            de internationella fredsinsatserna.
          </note>
          <note>
            Därför är det bra med sexpartiuppgörelsen om Sveriges insats
            i Afghanistan. Jag hälsar också med stor tillfredsställelse att
            samma sex partier har enats i dagens utskottsbetänkande vad gäller
            Sveriges deltagande i EU:s stridsgrupper genom Nordic Battlegroup
            och även att genomföra en mycket framtidsinriktad luftförsvarsutredning.
          </note>
          <note>
            Däremot var det trist för något år sedan, när en konstellation
            som kallade sig de rödgröna förra hösten lade fram en gemensam
            budgetmotion där de föreslog att försvarsbudgeten skulle skäras
            ned med 2 miljarder kronor. De ville också liksom Sverigedemokraterna
            ha kvar värnplikt i vissa former.
          </note>
          <note>
            Försvarsutskottets ordförande hette då Håkan Juholt. I dag är
            Peter Hultqvist ordförande, men jag spårar den nya partiordförandens
            ande över den försvarspolitiska motion som Socialdemokraterna
            har väckt i år och som jag välkomnar i viktiga delar.
          </note>
          <note>
            Inte ens Vänsterpartiet eller Miljöpartiet står i dag kvar på
            2-miljardersbesparingen, men de ligger ändå nära den nivån, vilket
            jag starkt beklagar. Socialdemokraterna gör däremot en mycket
            stark omsvängning och markering när de tillför 2 miljarder kronor
            i sin budgetmotion och alltså landar på samma nivå som regeringen.
            Det är ett stordåd i det tysta starkt jobbat!
          </note>
          <note>
            Jag välkomnar likaså att Socialdemokraterna nu är beredda att
            vara med och stötta vår försvarsmakt i den svåra men nödvändiga
            omställningen till en personalförsörjning baserad på frivillighet.
            Även här är det betydelsefullt att goda krafter från olika partier
            i försvarsutskottet kan påverka och följa denna komplicerade process.
          </note>
          <note>
            Är då Sveriges försvarsbudget och Sveriges militära samarbeten
            helt optimala i dag? Det tål alltid att funderas kring. Låt mig
            rikta perspektivet ett antal år framåt.
          </note>
          <note>
            En hel del talar faktiskt för att vår försvarsbudget på sikt
            behöver öka. Jag har själv länge pekat på att vi i Sverige har
            halkat efter våra nordiska grannländer. För några decennier sedan
            avsatte Sverige 2,5 procent av bnp eller bni till försvaret mest
            i Norden. I dag avsätter vi under 1,2 procent minst i Norden.
          </note>
          <note>
            ÖB visar också på behovet av ökade försvarsanslag inför nästa
            försvarsbeslut, om inte vår försvarsförmåga ska reduceras. Försvaret
            och dess olika förmågor blir alltmer tekniskt avancerade och komplicerade,
            och försvarsmaterielen blir allt dyrare, liksom informations-
            och ledningssystem och andra nödvändiga kompletterande system.
          </note>
          <note>
            Ryssland är efter en mycket djup nedgång av försvaret på väg
            att successivt bygga upp det igen. Samtidigt sker nu i många Natoländer,
            och även i andra länder, betydande nedskärningar av försvarsanslagen
            med anledning av pressade nationella ekonomier och finanskrisen.
            Som Cecilia Widegren sade berörs inte Sverige av detta, vilket
            är positivt.
          </note>
          <note>
            Det är alldeles uppenbart att de resurser som vi satsar på vårt
            försvar kan utnyttjas allra effektivast ju närmare och mer långtgående
            som vi kan acceptera att samarbeta med andra demokratier, andra
            länder, till exempel om inköp och service av försvarsmateriel,
            om gemensamma utbildningar och övningar och om specialisering
            av förmågor, kanske även i riktning mot visst operativt samarbete.
          </note>
          <note>
            Samtidigt gäller det motsatta om vi isolerar oss i Sverige, med
            egna tekniska lösningar och standarder och utan nära samarbeten
            med andra. Då blir det väldigt dyrt att på egen hand skapa säkerhet.
            Tänk lite på det, vänsterpartister och sverigedemokrater!
          </note>
          <note>
            Nästa försvarsbeslut, herr talman, närmar sig raskt. Det är dags
            för regeringen att sätta Försvarsberedningen, med en representant
            för varje riksdagsparti, i arbete med att göra omvärldsanalyser
            och andra nödvändiga analyser i enlighet med vad Alliansen uttryckte
            i sitt valmanifest.
          </note>
          <note>
            Det är också det har Centerpartiet föreslagit lämpligt att låta
            omvärldsanalysen innefatta en analys av Sveriges militära samarbeten
            och hur de bör utvecklas. Det gäller samarbetet med länderna i
            Norden, inom EU och med Nato. Hur djupt och nära kan till exempel
            samarbetet i Norden utvecklas, givet de begränsningar som finns?
            Här famlar försvarsmakterna lite. Jag tycker att det skulle behövas
            en politisk styrning.
          </note>
          <note>
            Centerpartiet är tryggt med Sveriges militära alliansfrihet.
            Men mycket vatten har runnit under broarna de senaste decennierna,
            och man ska inte längre överdriva dramatiken mellan att vara det
            mest aktiva landet i Natos partnerskap för fred eller att vara
            medlem.
          </note>
          <note>
            Sverige omfattas redan av två solidaritetsklausuler inom EU,
            rätt närliggande Natos § 5, för övrigt. Och vi har själva ensidigt
            utsträckt denna solidaritet även till Norge och till Island. Argumenten
            för alliansfrihet är väl kända liksom det djupt rotade stödet
            för detta i landet. Ändå är det viktigt att analysera verkligheten
            och bredda debatten i dessa viktiga frågor. Alternativet, att
            utgå från gamla sanningar som inte bör vägas mot den oerhörda
            omvärldsförändring som har skett och sker, är en mycket passiv
            linje.
          </note>
          <note>
            Jag vill understryka den ekonomiska aspekten, som jag tror väger
            allt tyngre. Man får en betydligt större utväxling på försvarsanslagen
            ju mer dessa kan fungera inom ramen för ett utvecklat och förtroendefullt
            samarbete med andra demokratier och vice versa.
          </note>
          <note>
            Herr talman! I aktuell svensk omvärlds- och försvarsdebatt tar
            analysen av Ryssland naturligtvis mycken plats, liksom även de
            växande energiflödena i Östersjön, i Barents hav och så vidare.
          </note>
          <note>
            Vårt stora grannland Ryssland, och dess utveckling och avsikter,
            har alltid varit centralt för Sveriges säkerhetsanalyser. Efter
            över 200 år utan krig med Ryssland, inbegripet två världskrig
            i Europa, reses åter frågan om hur Ryssland kan bli ett reellt
            hot mot Sverige och kanske främst Gotland.
          </note>
          <note>
            Utöver redan stationerade stridsvagnar finns det förslag från
            Folkpartiet och vice statsminister Jan Björklund om att återupprätta
            pansarregemente 18 och stationera en brigad på Gotland på flera
            tusen man, vilket diskuterades här förut.
          </note>
          <note>
            Det finns nu en gasledning i Östersjön mellan Ryssland och Tyskland
            som i betydande grad har diskuterats i den försvarspolitiska debatten.
            Den är nu på plats, men de helt dominerande energimängderna transporteras
            i ständigt växande grad genom den väldiga fartygstrafiken.
          </note>
          <note>
            När det gäller Sveriges relation med Ryssland är jag snarare
            en duva än en hök, kanske något av en duvhök vad vet jag? Det
            kan vara så att exempelvis energiflödenas utveckling gör att det
            finns behov av en ökad närvaro av det svenska försvaret i Östersjön
            och på Gotland. Denna analys bör ingå i den omvärldsanalys som
            bör göras inför nästa försvarsbeslut i dialog med riksdagens partier.
            Hur en sådan här eventuell förändring i så fall ska ske och vilka
            effekter det kan få för försvaret i övrigt har jag i dag inte
            tillräckligt underlag för att bedöma. De mindre anpassningar som
            Peter Hultqvist nämnde känns dock rätt naturliga.
          </note>
          <note>
            Vårt svenska försvar genomgår nu en historisk och genomgripande
            förändring när vi styr om personalförsörjningen från tvång till
            frivillighet. Det innebär stora utmaningar, men färdriktningen
            är den rätta. Till exempel blir det nu betydligt mer rationellt
            att delta i fredsinsatser som NBG eller i andra liknande sammanhang.
            Jag ser gärna att Sverige även kan öka sitt deltagande i FN-ledda
            fredsinsatser, till exempel i Afrika. Det finns dock orsaker till
            att vårt deltagande nu är så litet, till exempel att trupp från
            närliggande länder prioriteras.
          </note>
          <note>
            Det finns mycket mer att säga, men mina allianskolleger har utvecklat
            och kommer att utveckla betänkandet i övrigt på ett bra sätt.
          </note>
          <note>
            Jag vill därmed, herr talman, yrka bifall till förslaget i utskottets
            betänkande med undantag för punkterna 7 och 8.
          </note>
          <note>
            I detta anförande instämde Abdirizak Waberi (M).
          </note>
          <note type="speaker">
            Anf. 19 PETER RÅDBERG (MP) replik:
          </note>
          <note>
            Herr talman! Jag glömde att prata om luftförsvaret, eller, rättare
            sagt, jag hann inte. Men jag kan i alla fall glädjas åt att den
            luftförsvarsutredning som nu kommer att tillsättas kommer att
            utreda hela vårt luftförsvar. Det tar jag tacksamt emot. Det gäller
            allt från JAS till helikoptrar och stridsledningssystem. Det är
            en överenskommelse som vi har gjort mellan regeringen, Socialdemokraterna
            och Miljöpartiet.
          </note>
          <note>
            Staffan Danielsson tar ofta upp bnp som begrepp och säger att
            vi har halkat efter. Men Staffan Danielsson kan titta på övriga
            Europa. Jag håller med om att vi när det gäller bnp ligger på
            den undre delen. De andra ligger på ungefär 1,21,3 procent av
            bnp. Men jag tycker att det är ett trubbigt instrument för att
            se om vi har en bra försvarsmakt.
          </note>
          <note>
            Du kan titta på konsumentprisindex. Då har vi samma köpkraft
            i dag som vi hade på 70-talet. Då får du helt andra siffror. Jag
            förstår aldrig varför Staffan Danielsson inte tittar på konsumentprisindex,
            som jag tycker är det mest relevanta i det här sammanhanget.
          </note>
          <note>
            När det gäller försvarsmateriel glömmer man ofta i sådana här
            debatter att Sverige har Europas absolut största anslag för försvarsmateriel
            i budgeten. Det är JAS gripen som tar det mesta. Vi ligger på
            ca 30 procent. Det finns inget annat europeiskt land som har så
            stort materielanslag i sin budget som Sverige.
          </note>
          <note>
            Jag skulle gärna vilja att Staffan kommenterar detta. En del
            av detta, som jag sade i mitt anförande, gäller naturligtvis JAS.
            Håller Staffan med både Allan Widman och mig om att det är de
            svenska operativa behoven som ska gälla och att det inte ska vara
            Saab som företag som ska styra den här typen av verksamhet?
          </note>
          <note type="speaker">
            Anf. 20 STAFFAN DANIELSSON (C) replik:
          </note>
          <note>
            Herr talman! Tack för frågorna, Peter Rådberg!
          </note>
          <note>
            När man jämför hur mycket vi satsar på försvaret i olika länder
            i världen är detta det internationellt vedertagna mått som finns
            för att jämföra mellan länder. Hur mycket satsar vi i procent
            av bnp? Sedan kan man alltid i varje land jämföra med sitt eget
            KPI och så vidare. Men detta är, tycker jag, en relevant jämförelse
            och den ifrågasatte inte Peter Rådberg. Där har vi halkat efter.
          </note>
          <note>
            Jag tycker att Sverige, som det största landet i Norden, inte
            ska halka efter och ligga sämre. De nordiska länderna ligger snarare
            på 1,5 procent. Detta är någonting som man bör ta med inför nästa
            försvarsbeslut.
          </note>
          <note>
            Sedan gäller det frågan om hur mycket försvarsmateriel Sverige
            köper i förhållande till andra länder och i förhållande till budgeten.
            Länderna placerar sina anslagsposter lite olika. När det gäller
            Sverige kommer det lite mer i försvarsmateriel, vidmakthållande,
            underhåll och så vidare. Jag tror nog att vi ligger i samma härad.
            Vill vi ha ett starkt flygvapen och ett starkt försvar kostar
            det en del materiel, och det är det som talar för ökat internationellt
            samarbete med andra demokratier.
          </note>
          <note>
            De svenska operativa behoven ska självfallet styra våra svenska
            beställningar. Om försvaret ska ha E/F eller inte ska styras av
            vilket flygplan försvaret i framtiden behöver för att svenskt
            försvar och svenska stridsflygplan ska kunna matcha de andra stridsflygplanen
            som finns i vår omvärld på 2030-talet.
          </note>
          <note>
            Jag noterar att Miljöpartiet har kommit ut som försvarsindustrikramare
            här och kraftfullt argumenterar för en flygmotor från Volvo Aero
            i JAS. Jag måste ödmjukt erkänna att jag inte har den fulla överblicken
            över vad som är bäst för Sveriges nationella förmåga när det gäller
            detta. Här lyssnar jag noga på vad Försvarsmakten och FMV kommer
            att säga, eftersom det väl är de som är bäst skickade att bedöma
            vad Sverige behöver. Men jag noterar att Peter Rådberg redan vet
            bättre än de.
          </note>
          <note type="speaker">
            Anf. 21 PETER RÅDBERG (MP) replik:
          </note>
          <note>
            Herr talman! Det jag försökte säga i talarstolen var att vi går
            före. Försvarsmakten har inte satt ned foten. Det kommer de att
            göra i mars. Men här kommer ett riksdagsbeslut som i princip säger
            att vi ska gå före Försvarsmaktens beslut. Jag tycker att det
            är väldigt bakvänt.
          </note>
          <note>
            När det gäller de svenska operativa behoven pratar Staffan Danielsson
            om att vi ska vara bäst. Men i den värld vi i dag lever i, när
            hela Östeuropa har blivit EU-medlemmar och de tre baltiska länderna
            är både Nato- och EU-medlemmar, måste man väl på något sätt utgå
            från den verklighet som är i dag och inte från 1953 under kalla
            kriget. Frågan är vad vi ska med detta E/F-plan till. Den typ
            av plan vi har redan nu och som vi använde i Libyen räckte mycket
            gott.
          </note>
          <note>
            Vi har i det här fallet en Volvo Aero-motor som är väl anpassad
            och som dessutom kan uppgraderas om man så skulle önska. Varför
            inte utnyttja detta? Varför köpa ett helt nytt plan för dessa
            pengar? Detta kommer naturligtvis att gräva ganska djupa hål i
            den materielbudget vi har och som Staffan Danielsson är väldigt
            mån om att öka. Det skulle kunna vara ett sätt, för man får ju
            plocka pengarna någonstans ifrån.
          </note>
          <note>
            Nästa fråga är: Behöver vi all den materiel som vi har i dag
            utifrån den hotbild vi ser? Vi utgår hela tiden från nuläget,
            och så ska man bara ha mer och mer. Men det kan också vara så
            att vi inte behöver en stor del av den här materielen, utan vi
            kan avveckla den.
          </note>
          <note type="speaker">
            Anf. 22 STAFFAN DANIELSSON (C) replik:
          </note>
          <note>
            Herr talman! Jag tror att det är strategiskt väldigt viktigt
            att Sverige har ett bra försvar med en stark marin, en armé och
            inte minst ett flygvapen. Sveriges flygplan är säkert inte alltid
            bäst i varje enskild detalj, men de är bra.
          </note>
          <note>
            Den schweiziska regeringen formulerade det hela ungefär lika
            väl som den norska regeringen tidigare formulerade sig illa. Norge
            sade att det är dyrt och dåligt med JAS, vilket ingetdera stämmer.
            JAS kostade 24 miljarder. Norrmännen påstod att de amerikanska
            planen kostade 20 miljarder. Det visar sig bli 72 miljarder eller
            något sådant. Norge borde ha köpt JAS i sitt eget intresse, tror
            jag.
          </note>
          <note>
            Schweiz säger däremot att JAS är bra. Det är inte i topp i alla
            enskilda delar, men det är ett mycket prisvärt och effektivt stridsflygplan,
            så det köper man. Sverige har utvecklat detta med en enorm kompetens
            i landet. Det betyder mycket för vår utveckling på olika sätt
            att bibehålla denna kompetens, så jag tror att det är tryggt att
            vi håller oss till det utmärkta alternativ vi har.
          </note>
          <note>
            Sedan får vi diskutera. Att JAS kommer att exporteras och att
            Sverige ska köpa en del E/F tycker jag vore ett bra beslut. Efter
            debatten om det här betänkandet kommer vi att besluta att regeringen
            ska återkomma med precisa förslag på detta område. Efter det att
            Försvarsmakten har lagt fram sina förslag och utrett frågan får
            vi sedan se om de kommer till samma slutsats som Peter Rådberg
            om vilken typ av motor det ska vara i planen eller om de kommer
            till en annan slutsats. Jag avvaktar det underlaget.
          </note>
          <note type="speaker">
            Anf. 23 MIKAEL JANSSON (SD):
          </note>
          <note>
            Herr talman! Jag vill inledningsvis yrka bifall till SD:s reservation
            5 och till förslaget i utskottets betänkande på punkt 4, 6, 7,
            8, 9 och 10.
          </note>
          <note>
            För närvarande är det en artskillnad och inte en gradskillnad
            mellan Sverigedemokraternas och regeringens försvarspolitik. Mycket
            av det jag kommer att nämna är alltså förslag som är inkompatibla
            med regeringens huvudinriktning för långsiktig försvarsplanering.
          </note>
          <note>
            Sverigedemokraterna motsätter sig den nuvarande inriktningen
            av det svenska försvaret till ett renodlat insatsförsvar. Vi motsätter
            oss också all överstatlig inriktning av försvaret. Sverigedemokraterna
            vill bygga ett svenskt försvar i form av ett modernt invasionsförsvar,
            något vi kallar existensförsvar existensförsvar, därför att hotbilderna
            i dag är bredare och ibland mer diffusa. Eftersom vi anser att
            det svenska försvaret är eftersatt vill vi ha en paus i de internationella
            insatserna för att kunna ekonomiskt och substantiellt återrusta
            vår förmåga att värna Sverige.
          </note>
          <note>
            Varje land har en armé, sin egen eller någon annans. Har Sverige
            en egen försvarsmakt kan vi hävda politisk vilja. Har Sverige
            endast skydd av en EU-försvarsmakt eller Nato kan vi inte hävda
            vår stat eller den svenska nationen. Har vår försvarsmakt avsevärd
            kapacitet kan vi samverka i Nordefco för ett nordiskt skalskydd
            men även med Nato i Partnerskap för fred. Om Baltikum hotas ska
            Sverige kunna bistå och säkra Natos inskeppning sjö- och luftvägen.
          </note>
          <note>
            Sverigedemokraterna anser inte att den dagsaktuella hotbilden
            är dimensionerande för det svenska försvaret. Vi ska dimensionera
            oss för faktiska styrkeförhållanden i vår omvärld. Att producera
            nationell försvarsförmåga tar decennier, medan hotbilder och politiska
            förskjutningar sker snabbt. Oavsett hotbilder bör Sveriges försvar
            ha en lägsta förmågenivå som inte får underskridas.
          </note>
          <note>
            Det kommer att ta lång tid att åter bygga upp ett nationellt
            existensförsvar, och Sverige bör under uppbyggnadsfasen ha en
            preliminär planering med försvar mot strategiska kupper och lågintensiva
            angreppsformer. Under uppbyggnadsfasen till ett existensförsvar
            bör vidare prioriteras skydd av särskilt viktiga totalförsvarsobjekt,
            såsom riksledningen, högsta militärledningen, kärnkraftverk, känsliga
            infallsportar såsom flygplatser och hamnar samt vissa särskilda
            områden såsom Gotland och Norrbotten.
          </note>
          <note>
            Försvaret bör efter en återuppbyggnad ha en sådan styrka och
            sammansättning att det skapar en så hög tröskeleffekt att presumtiva
            angripare i det längsta avhåller sig från ett anfall. Vid ett
            anfall bör vårt försvar ha en sådan styrka att det kan föra en
            strategisk defensiv i syfte att vinna den tid som krävs för att
            planerad hjälp utifrån ska kunna tas emot.
          </note>
          <note>
            Det återuppbyggda försvaret blir en hörnpelare i samhällets hela
            krisberedskap även mot icke militära hot. Försvaret bör åter listas
            som en myndighet med delansvar för allmän krisberedskap. Den allmänna
            krisberedskapen bör till del kunna vara dimensionerande för försvaret.
          </note>
          <note>
            Konflikterna i vår omvärld visar att folklig förankring är en
            viktig del i försvarsförmågan. Det moderna kriget är en systemkapprustning,
            där den som ligger efter kan vara chanslös. Samtidigt är det nästan
            omöjligt att kuva ett folk som gemensamt hävdar sin rätt och som
            har en inre förankring för ett utdraget försvar.
          </note>
          <note>
            Herr talman! Sverigedemokraterna hävdar folkhemstanken. Vi anser
            att folkhemstanken har en avsättning även i en högre försvarsförmåga.
            Urholkningen av anslagen till försvaret har lett till en ohållbar
            situation. Kostnadsökningarna inom försvaret är dessutom större
            än i det civila samhället. Med ord enbart kan vi inte fylla Försvarsmakten
            med innehåll. I vår budgetmotion för 2012 får försvaret 948 miljoner
            mer och från 2014 mer än 5 miljarder mer än regeringen ger. Vi
            hoppas på en större faktisk försvarsvilja och ambition bland fler
            partier så att vi kan höja försvarsanslagen.
          </note>
          <note>
            I vår stora omställningsplan för ett existensförsvar som Stellan
            Bojerud initierat kallar vi huvudförbanden för fältarmén och hemvärnet
            i sin uppgraderade form för territorialarmén. Röstar kammaren
            för vårt förslag, och vi får Bojeruds plan realiserad med början
            år 2012, kommer 32 500 soldater och officerare att vara krigsplacerade
            i fältarmén år 2020, vilket är sex mekaniserade brigader och militärkommando
            Gotland. Territorialarmén kommer då att bestå av 43 500 soldater.
            Varje år efter 2020 växer personalreserven. Andelen värnpliktiga
            i fältarmén planeras vara 65 procent.
          </note>
          <note>
            Upplands flygflottilj sätts upp år 2014. Marinen ges åter regional
            indelning i tidigare infrastruktur och Marinbas öst i Berga sätts
            upp 2014. Marinbas väst och Härnösands marindetachement sätts
            upp år 2015.
          </note>
          <note>
            För ett utbyggt existensförsvar saknas utrustning, men mycket
            av materielen finns dock i förråd, som till exempel stridsvagnar
            och stridsfordon. Vi ska inte mer sälja av viktig förrådsställd
            materiel. Vi bör bevara all militär infrastruktur.
          </note>
          <note>
            Kanske är jag väl optimistisk när jag hoppas på kammarens omedelbara
            stöd för SD:s förslag till ny arméstruktur, men i planeringen
            för kommande luftförsvar finns en majoritet där SD ingår, i alla
            fall så långt som till det beslut riksdagen har fattat om en luftförsvarsutredning.
          </note>
          <note>
            Den utredningen ska inte föregripas, men två saker vet vi redan.
            Sverige har ett modernt stridsflyg i en volym som de flesta anser
            tillräcklig. Men Gripenplanen bör uppgraderas till den så kallade
            E/F-versionen. Sverigedemokraterna har i sin flerårsbudget, till
            skillnad från regeringen, budgeterat för en uppgradering av de
            svenska planen till E/F oavsett om andra länder köper E/F eller
            inte.
          </note>
          <note>
            Nu vet vi att vår optimism om E/F-versionen var riktig. Saab
            har en order från Schweiz på 22 nya Gripen.
          </note>
          <note>
            Även om vi i statens budget inte får räkna in dynamiska effekter
            i flerårsplanen ska man veta att Sverige är lyckligt lottat som
            till stor del kan materielförsörjas med inhemskt producerat försvarsmateriel.
            Den ekonomiska återgången i form av skatter, efterfrågan, gynnad
            export, men framför allt av spin off-effekter är mycket stor.
          </note>
          <note>
            Även vårt luftvärn är till stor del producerat i Sverige och
            av yppersta klass. På luftvärnssidan är problemet för liten volym.
            Vi kan snabbt flytta vårt luftvärn för att skydda olika delar
            av landet, men vad händer i ett skymningsläge där vi behöver luftvärn
            över hela ytan? För full effekt behöver Gripen samverka med luftvärn
            i hela landet. Inte minst det fast förankrade hangarfartyget Gotland
            behöver ständigt luftvärn.
          </note>
          <note>
            Försvarsstrukturutredningen, FSU, har resulterat i flera stora
            åtgärdsförslag. Så stora är åtgärderna att genomförs de kommer
            inte Försvarsmakten att kunna lösa sina uppgifter enligt förordningen.
            FSU tycks utpeka den väpnade striden som Försvarsmaktens enda
            egna verksamhet, resten ska lämnas till marknaden.
          </note>
          <note>
            Värt att notera är att de svenska utvecklade försvarsmaterielsystemen
            internationellt sett har hållit hög kvalitet och är billiga i
            rådande system. I dag beställer Försvarsmakten en produkt i taget
            från Försvarets materielverk. Detta föregås av en noggrann långsiktig
            planering. I FSU föreslås att Försvarets materielverk i stället
            ska hyra ut materiel till Försvarsmakten. Försvarsmakten skulle
            då förlora flexibilitet och i stället för att fördela egna anslag
            för att nå operativa mål få lämna förslag till FMV som FMV inte
            behöver ta hänsyn till.
          </note>
          <note>
            Statligt finansierad forskning och utveckling är väldigt viktig
            för industrin. Att utredaren föreslår att FoU-anslagen ska minska
            betydligt är alarmerande. De produkter vår försvarsindustri ska
            konkurrera mot på världsmarknaden är så gott som uteslutande initierade
            med statliga FoU-medel.
          </note>
          <note>
            Förslaget från FSU är en enhet och kan antingen bifallas eller
            avslås. Sverigedemokraterna säger nej till utredningsförslagen.
            Sveriges försvarsindustrier och Försvarsmaktens stödresurser är
            och bör fortsatt förbli komponenter i säkerhets- och försvarspolitiken,
            liksom det är i andra länder.
          </note>
          <note>
            När det gäller internationella materielsamarbeten instämmer vi
            i Riksrevisionens rekommendation att man bör göra en avvägning
            från fall till fall av vilket tillvägagångssätt som är mest effektivt
            för att anskaffa materiel: modifiering, upphandling eller utveckling,
            med eller utan internationellt samarbete.
          </note>
          <note>
            Sverige har av tradition en stark försvarsindustri som stammar
            från de dagar då vi hade ett invasionsförsvar med strävan efter
            säker försvarsmaterielförsörjning. I dag är vår egen försvarsmakt
            en liten beställare och kan alltmer sällan sätta normer för produktion
            hos vår egen försvarsindustri.
          </note>
          <note>
            Svenska försvarsföretag och internationella försvarsföretag med
            produktion i Sverige kan i längden ha mycket att vinna på att
            det råder öppen upphandling hos alla medlemsländer. Svåra problem
            kan dock drabba vår industri om svensk upphandlande myndighet
            oftast använder öppen upphandling och andra medlemsländer oftast
            riktad upphandling. Det kan ta år innan tydliga prejudikat växer
            fram och lika marknader kan bli verklighet.
          </note>
          <note>
            Sverige bör skydda sig på samma sätt som alla andra länder genom
            att upprätta en försvarsindustristrategi där vi tydligt definierar
            våra säkerhetspolitiska intressen kopplade till särskilda kompetenser
            i fråga om tillverkning av eller handel med försvarsmateriel.
            När Sverige upphandlar försvarsmateriel bör vi använda undantagsregeln
            i artikel 346 i EUF-fördraget på ett liknande sätt som andra medlemsländer
            gör som har viktig försvarsindustri.
          </note>
          <note>
            Sverige bör ha krav på motköp i syfte att gynna svenska små och
            medelstora innovationsföretag som då får del av viktiga underleverantörsmarknader.
          </note>
          <note>
            I försvarsupphandlingsdirektivet finns en viktig ingång i artikel
            21.4 där Sverige som upphandlare kan begära att en kontraktspart
            inom EU ska lägga ut en del av kontrakten på underentreprenad
            till tredje part. Även detta gynnar ekonomiskt viktiga innovationsföretag.
          </note>
          <note>
            Försörjningstryggheten bör genomsyra försvarsmaterielförsörjningen
            av vår försvarsmakt.
          </note>
          <note>
            Jag ser att min talartid har gått ut. Jag får hoppa över sista
            sidan i mitt manus.
          </note>
          <note type="speaker">
            Anf. 24 PETER RÅDBERG (MP) replik:
          </note>
          <note>
            Herr talman! När man lyssnar på Mikael Jansson hör man en lovsång
            till svensk försvarsindustri. Det är ingen måtta på detta.
          </note>
          <note>
            Du inledde med att säga att hotbilden är bredare utan att egentligen
            beskriva hur du såg på den hotbilden. Jag var själv mycket noga
            i mitt anförande med att säga just att hotbilden är bredare och
            annorlunda. Jag beskrev då hur jag såg på hotbilden. Jag misstänker
            att det är någon form av Rysslandsskräck som ligger bakom Sverigedemokraternas
            och Mikael Janssons hotbild. Därför skulle jag vilja att du utvecklade
            vad du menar med att den är bredare.
          </note>
          <note>
            När man läser Sverigedemokraternas synpunkter på materieldelen
            under 1:3 och 1:4 kan man se att ni lägger nästan 3 miljarder,
            2,9 miljarder kronor, på detta. Det är en fruktansvärt stor satsning
            på materielsidan. Utifrån samma utgångspunkt som jag hade med
            Staffan Danielsson noterar jag att vi alltså har hela Europas
            största materielanslag räknat i budgeten och du vill lägga på
            ytterligare. Ni måste kunna förklara vad ni vill göra med det
            materielanslaget.
          </note>
          <note>
            Den sista frågan gäller Gripen E/F. Varför är Sverigedemokraterna
            motståndare till att utveckla den motor som finns i Volvo Aero
            i dag? Den kan komma upp i ungefär samma kapacitet. Det har Volvo
            visat vid flera tillfällen. Varför vill ni slänga den motorn på
            sophögen och köpa en helt ny för i runda slängar 4050 miljarder
            kronor?
          </note>
          <note type="speaker">
            Anf. 25 MIKAEL JANSSON (SD) replik:
          </note>
          <note>
            Herr talman! En bredare hotbild finns det generellt. Terrorism
            är en komponent. Datoriseringen av samhället innebär att vi är
            sårbarare. Att vi säger existensförsvar i stället för invasionsförsvar
            beror just på att det finns nya hotbilder som inte fanns tidigare.
          </note>
          <note>
            Rysslandsskräck är det inte som ligger bakom det vidgade begreppet.
            Att Ryssland har en stark försvarsmakt räknar vi in. Det finns
            en kapacitet som gör att vi måste sätta en lägsta nivå på vårt
            försvar för att stå beredda inför att framtiden förändras.
          </note>
          <note>
            På materielsidan är vi lyckligt lottade. Mycket av de materielpengar
            vi lägger när vi köper inhemska system kommer tillbaka mångfalt
            i vår samhällsekonomi.
          </note>
          <note>
            Angående motorn till nya JAS vill jag gärna se att vi kan ha
            en Volvomotor i den, men vi får ta hänsyn till Saabs arbete med
            planet och vad de säger är lämpligt för att uppgradera effekten
            av planet, den operativa förmågan. Kan vi i riksdagen verka för
            att vi får en Volvomotor i planet och det är rimligt enligt Saabs
            specifikationer är det jättebra för min del.
          </note>
          <note type="speaker">
            Anf. 26 PETER RÅDBERG (MP) replik:
          </note>
          <note>
            Herr talman! Det är spännande att höra vad Mikael Jansson säger
            om hotbild, terrorism och sårbarhet. Då pratar han om it-hot och
            cyberhot och så vidare. Frågan är hur alla dessa materielanslag
            ska hjälpa.
          </note>
          <note>
            Det är fråga om en helt annan hotbild som kräver helt andra former
            av tänkande. Det var det jag försökte säga i mitt anförande. Då
            vore det bra om Sverigedemokraterna kunde precisera den hotbilden
            och inte generellt säga att det är en ökad hotbild och sedan lägga
            3 miljarder på ökade anslag för försvarsmateriel. Bilden går inte
            ihop.
          </note>
          <note>
            Mikael Jansson säger att Ryssland har stor kapacitet. Jag tror
            att det är precis tvärtom just nu. Alla är väl rätt överens om
            att Ryssland ligger otroligt lågt i fråga om den militära kapaciteten,
            men vi vet också att de har satsat enormt mycket pengar. Deras
            mål tio år framåt, fram till omkring 2020, är att uppnå en viss
            nivå. Vi får se hur det går med det för Ryssland. Men i dag ligger
            de otroligt lågt.
          </note>
          <note>
            Alla är överens om att den militära hotbilden över huvud taget
            inte finns från rysk sida. Frågan är hur man ska möta den hotbild
            vi är överens om.
          </note>
          <note>
            Det är ändå glädjande att Mikael Jansson kan tänka sig att utnyttja
            den Volvo Aero-motor som finns och den uppgraderade version som
            eventuellt ska komma.
          </note>
          <note type="speaker">
            Anf. 27 MIKAEL JANSSON (SD) replik:
          </note>
          <note>
            Herr talman! Frågan gällde hotbilder, ökat hot för terrorism
            samt minskad sammanhållning och folkförankring inom försvaret.
            Vi lägger en hel del pengar på materielsidan. Sverigedemokraterna
            lägger mer pengar än Miljöpartiet på sikt på försvaret. I vår
            flerårsplan lägger vi betydligt mer pengar än regeringen och ännu
            mycket mer än Miljöpartiet. Det finns utrymme.
          </note>
          <note>
            Vi kan blicka tillbaka på invasionsförsvaret och landskapsregementena.
            De utgjorde en fantastisk beredskap för kriser som inte finns
            i dag. I vårt armésystem finns sex brigader med en geografisk
            indelning. De utgör en möjlighet att möta terrorism, och de kan
            lösa uppkomna kriser i det civila samhället. Försvaret bör alltmer
            kunna möta den typen av hotbilder.
          </note>
          <note>
            Vi vill ha mer pengar till försvarsmaterielsidan, en bredare
            arméstruktur och närmare koppling till krisberedskapen. Vi vill
            också lista försvarsmyndigheten som en myndighet som på papperet
            har ansvar för krisberedskapen.
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            11 § Statsministerns frågestund
          </note>
          <note type="speaker">
            Anf. 28 FÖRSTE VICE TALMANNEN:
          </note>
          <note>
            Vi övergår nu till statsministerns frågestund. Jag vill hälsa
            statsministern välkommen.
          </note>
          <note>
            Jag vill också fästa kammarens uppmärksamhet på att vi bland
            åhörarna under statsministerns frågestund har en delegation från
            Montenegros parlament under ledning av talman Ranko Krivokapić.
            Varmt välkommen!
          </note>
          <note>
            Antalet utbildningsplatser på högskolan
          </note>
          <note type="speaker">
            Anf. 29 HÅKAN JUHOLT (S):
          </note>
          <note>
            Fru talman, statsministern! Jag har under denna höst haft möjlighet
            att extra mycket resa runt om i Sverige och har vid de tillfällena
            valt att besöka universitet och högskolor i Skövde, Umeå, Växjö,
            Trollhättan, Östersund och Sundsvall.
          </note>
          <note>
            På de platser jag kommer till möts jag från skolledningar av
            beskedet att de skär ned på antalet studieplatser. På Mittuniversitetet
            säger rektorn Anders Söderholm att man aldrig haft ett sådant
            söktryck som nu. Arbetslösheten är hög bland våra ungdomar, och
            söktrycket är större än någonsin. Men rektorn sitter och planerar
            för att skära bort 1 500 platser.
          </note>
          <note>
            Såväl Norge som Danmark har nu en större andel högskoleutbildade
            än Sverige. Högskolorna och universiteten är direkt avgörande
            för tillväxt och utveckling i hela landet och för att möjliggöra
            för våra ungdomar att förverkliga sina drömmar om ett liv.
          </note>
          <note>
            Vad är det för tanke bakom detta, och vem är ansvarig för att
            det nu sker?
          </note>
          <note type="speaker">
            Anf. 30 Statsminister FREDRIK REINFELDT (M):
          </note>
          <note>
            Fru talman! Mitt intryck är att vi med kvalitetsförstärkningar
            har gjort det mer intressant och värdefullt att ägna sig åt högskolestudier.
            Detta är naturligtvis intimt förknippat med konjunkturens olika
            växlingar.
          </note>
          <note>
            En utbyggnad skedde här för bara ett par år sedan till följd
            av den lågkonjunktur som då var. Det kan finnas kopplingar till
            det. Till vilken högskola och vilket universitet man söker spelar
            också lite grann roll, vilket vi för övrigt tycker kan vara en
            poäng.
          </note>
          <note>
            Vad som också skett är att vi avgiftsbelagt avseende möjligheten
            för vissa utländska studenter att studera här, något som tidigare
            inte var fallet. Vi tror att det helt enkelt blev så i ett Europa
            där allt fler lade på avgifter att många sökte sig till Sverige
            enkom av det skälet att det var gratis att studera här knappast
            för att söka sig till det ställe där kvaliteten uppfattades som
            allra bäst.
          </note>
          <note>
            Vi tycker att det är en bättre ordning att säkerställa att resurserna
            går till svenska studenter som studerar och att i stället jobba
            med stipendier för de studenter från länder utanför EU som söker
            sig hit. Det är en del av de förklaringar jag kan se till det
            som Håkan Juholt beskriver.
          </note>
          <note type="speaker">
            Anf. 31 HÅKAN JUHOLT (S):
          </note>
          <note>
            Fru talman! Det är inte riktigt det som rektorer runt om i landet
            reagerar på, utan det är att de har ett söktryck som är större
            än någonsin tidigare. De får skära bort platser och säga nej till
            studenter som är berättigade att studera och som är arbetslösa
            på grund av att det inte avsätts resurser till denna form av utbildning.
          </note>
          <note>
            Vi socialdemokrater har lagt fram ett budgetförslag om 8 700
            fler högskole- och universitetsplatser och om 6 500 fler platser
            i yrkeshögskolan. Dessutom anslår vi det är jag övertygad om att
            statsministern vet 300 miljoner kronor mer än regeringen till
            åtgärder för att höja kvaliteten på universitet och högskolor.
          </note>
          <note>
            Det handlar således inte om kvalitet, och det handlar inte om
            att stänga ute utländska studenter. Det handlar om att ni för
            en politik som stänger ute svenska arbetslösa ungdomar som är
            berättigade att få en högre utbildning.
          </note>
          <note>
            Jag undrar: Vad är tanken bakom detta, och vem är ansvarig för
            att det sker?
          </note>
          <note type="speaker">
            Anf. 32 Statsminister FREDRIK REINFELDT (M):
          </note>
          <note>
            Fru talman! Problemet med de papper som ni socialdemokrater skriver
            är att ni ensamma inte är ett regeringsalternativ. Ni måste komma
            överens med andra partier för att det ni föreslår ska kunna tas
            på allvar. Dessutom är era förslag inte fullständigt finansierade.
            Er budget är kraftigt underfinansierad. Vidare bygger det hela
            på en lång rad skatteökningar och förslag om andra saker som är
            skadliga för ekonomin. Alltså går det inte ihop.
          </note>
          <note>
            Vår uppfattning är att vi visst har tillförsäkrat universitet
            och högskolor ökade resurser just med en kvalitetsinriktning under
            senare år. Men en stor förändring har varit att vi avgiftsbelagt
            avseende möjligheten att ta in utländska studenter. Jag försvarar
            det. Jag tycker att svenska skattepengar huvudsakligen ska inriktas
            på att gå till svenska studenter som studerar. Men det här har
            betytt en del för högskolornas och universitetens finansiering.
            Naturligtvis ska vi löpande pröva detta. Det kommer vi att göra
            kopplat till hur konjunkturen utvecklas och i de samtal vi ska
            ha inför kommande budgetar.
          </note>
          <note>
            Klimatutsläppen
          </note>
          <note type="speaker">
            Anf. 33 ÅSA ROMSON (MP):
          </note>
          <note>
            Fru talman! I helgen avslutades FN:s klimatmöte. Världens länder
            enades faktiskt om att börja förhandla om ett brett klimatavtal
            med bindande utsläppsbegränsningar för alla länder.
          </note>
          <note>
            Men det här är en långsam process. Alla där nere på mötet som
            jag talade med var övertygade om att mycket större insatser behövs,
            dessutom mycket snabbare, för att vi ska kunna möta klimathotet
            mot vårt samhälle.
          </note>
          <note>
            Nästa vecka släpps de senaste siffrorna över utsläppen från svensk
            sida. Jag tror att du, Fredrik Reinfeldt, liksom jag är medveten
            om att det pekar mot ökade utsläpp i Sverige för år 2010. Det
            tycker jag är orimligt med tanke på att vi lever i en tid när
            alla åtgärder behövs. När så många företag och inte minst svenska
            kommuner visar på metoder för att kraftigt minska utsläppen är
            det orimligt att vi stillasittande här accepterar ökade utsläpp.
          </note>
          <note>
            Min fråga till statsministern är helt enkelt: Vilka ytterligare
            åtgärder för att minska klimatutsläppen avser regeringen att komma
            till riksdagen med?
          </note>
          <note type="speaker">
            Anf. 34 Statsminister FREDRIK REINFELDT (M):
          </note>
          <note>
            Fru talman! Jag tycker att det är väldigt allvarligt att det
            beskrivs att vi stillasittande ser på utvecklingen när Sverige
            kanske är det land som har de mest och bäst utvecklade klimatprogrammen
            i världen.
          </note>
          <note>
            När det gäller CO2-skatter och gröna certifikat har Miljöpartiet
            för övrigt varit med och påverkat för att få en hel del på plats.
            Vi ska inte till svenska folket sända beskrivningen baserad på
            att det är som att ingenting görs.
          </note>
          <note>
            Jag tror att vi mycket väl kan se växande utsläppsemissioner
            för år 2010 kopplade till att vi haft en extremt kall vinter och
            att vi dessutom haft tillväxttal på 56 procent.
          </note>
          <note>
            Det vi försöker åstadkomma i världen är att emissionsökningar
            frikopplas från tillväxtökningar. Om man tittar på basåret 1990
            och framåt ser man att Sverige är ett exempel på att detta är
            möjligt. Däremot är vi i växande grad bekymrade över snabbväxande
            ekonomier runt om i världen.
          </note>
          <note>
            Åsa Romson och jag kan väl vara överens om att åtagandena fortfarande
            inte är tillräckliga för att klara tvågradersmålet. Fler borde
            göra som Sverige som ju lovar en 40-procentig emissionsminskning
            fram till år 2020.
          </note>
          <note type="speaker">
            Anf. 35 ÅSA ROMSON (MP):
          </note>
          <note>
            Fru talman! Ja, men jag har fortfarande inte fått svar på vilka
            ytterligare, vidare, åtgärder regeringen anser behövs även i det
            svenska samhället. Detta med stillasittande får väl ändå konstateras
            när regeringen i klimatpropositionen 2009 och inför den beredning
            som gjordes själv sade nej till åtta av tio förslag som där lades
            fram. Man sade nej till åtgärder som skulle ha begränsat klimatutsläppen
            med fyra miljoner ton per år.
          </note>
          <note>
            Det handlar om satsningar på en utbyggd, modern tågtrafik, om
            stöd till lantbrukare när det gäller att effektivt ta hand om
            metanutsläpp och att göra biogas samt om avgifter på långväga
            långtradartrafik åtgärder som vi i dag ser att jämförbara länder
            i Europa trycker på. Genom att ta tag i de åtgärdsförslag som
            faktiskt ligger på bordet skulle vi minska utsläppen och ge jobb
            i Sverige.
          </note>
          <note>
            Jag undrar helt enkelt hur länge det ska dröja innan också den
            svenska regeringen på allvar tar ett samlat grepp om klimatutmaningen
            och ser att man inte bara kan vila på lagrarna efter gamla beslut.
          </note>
          <note type="speaker">
            Anf. 36 Statsminister FREDRIK REINFELDT (M):
          </note>
          <note>
            Fru talman! Det gör vi inte. Jag har själv varit med och höjt
            CO2-skatten över tusenkronorsnivån per utsläppt ton.
          </note>
          <note>
            Jag tror att vi båda känner att det behövs högre ambitioner för
            klimatet, men jag noterar att vi gör olika vägval. Åsa Romson
            tycker att det huvudsakligen ska göras mer här i Sverige. Jag
            tycker att det globala problemet kräver ett globalt svar.
          </note>
          <note>
            Med Åsa Romsons synsätt blir det, tror jag, lätt så att vi skjuter
            på en förändring till följd av att industri och annat som inte
            kan vara konkurrenskraftiga och överleva i Sverige flyttar till
            Kina eller Östeuropa. Det ser ut som att våra emissionsutsläpp
            då minskar. Men det enda vi gjort är att vi har gjort en förflyttning
            till miljöer där det släpps ut ännu mer.
          </note>
          <note>
            Dessutom tycker jag att det är bra att vi när tåg och många andra
            insatser nämns också minns att det man i fattiga utvecklingsländer
            ofta med fem öre kan göra för att påverka klimatet oftast kostar
            över fem kronor i Sverige. Det spelar också roll; vi har inte
            hur mycket resurser som helst. Här tycker jag tyvärr att Miljöpartiet
            gör det väl enkelt för sig. Det är ett globalt svar som krävs.
          </note>
          <note>
            Reglerna för arbetskraftsinvandring
          </note>
          <note type="speaker">
            Anf. 37 SVEN-OLOF SÄLLSTRÖM (SD):
          </note>
          <note>
            Fru talman, statsministern! Jag läste i Svenska Dagbladet om
            omfattande fusk bland kinesiska företagare som sökt arbetstillstånd
            i Sverige. En myndighet under UD, Invest Sweden, ska ha satt i
            system att hjälpa till att fuska med uppehållstillstånd. Invest
            Sweden har hjälpt tomma fuskbolag med etablering i Sverige, och
            därmed har kineser kunnat få uppehållstillstånd på falska grunder.
          </note>
          <note>
            Regeringen har nu tillsatt en granskning av Invest Swedens verksamhet
            som ska vara klar den sista december i år. Om det framkommer indikationer
            på omfattande och strukturerat fusk, är regeringen då beredd att
            skärpa lagstiftningen så att inte fler kan missbruka reglerna
            för arbetskraftsinvandring?
          </note>
          <note>
            Jag vill också på förekommen anledning ha det sagt att vi alla
            är medvetna om att statsministern tycker att det i grunden är
            positivt att människor kommer till Sverige för att arbeta och
            att statsministern ogillar att man ställer grupper mot varandra.
            Jag efterfrågar heller ingen recension av Sverigedemokraternas
            politik. Det vore för en gångs skull bra om statsministern i stället
            för att komma med sina vanliga floskler valde att svara på frågan.
          </note>
          <note type="speaker">
            Anf. 38 Statsminister FREDRIK REINFELDT (M):
          </note>
          <note>
            Fru talman! Det är alltid enklare när frågeställaren också kan
            ge svaret själv.
          </note>
          <note>
            Låt mig konstatera att vi har väldigt öppna och liberala regler
            som möjliggör arbetskraftsinvandring till Sverige. Vi har inte,
            likt en del andra länder, skapat poängsystem så att det bara är
            de allra mest välutbildade som kan komma hit och jobba. Jag försvarar
            att vi har den typen av regler.
          </note>
          <note>
            Alla regler missbrukas. Utan regler blir det svartekonomi. Då
            finns fenomenen och det fungerar ännu sämre, men då blir det inte
            lika omdiskuterat. Regler som inte efterlevs ska givetvis tillrättaföras,
            men svaret blir inte att skärpa lagstiftningen om man inte följer
            lagstiftningen. Svaret blir i så fall att se till att lagstiftningen
            bättre följs.
          </note>
          <note>
            Sedan gör vi möjligen olika tolkningar av huruvida detta är bra
            för Sverige eller inte. Min bestämda uppfattning är och det kunde
            jag också säga för stora delar av Europa att vi behöver bli bättre
            på att attrahera människor att komma hit och arbeta, för att säkra
            vår egen välfärdsfinansiering och försörjning i framtiden. Sverigedemokraterna
            får då redogöra för sitt synsätt.
          </note>
          <note type="speaker">
            Anf. 39 SVEN-OLOF SÄLLSTRÖM (SD):
          </note>
          <note>
            Fru talman! Vi har tidigare hört om hur utländsk arbetskraft
            på olika sätt utnyttjas som ett resultat av regeringens fria arbetskraftsinvandring.
            Kvinnor sexualutnyttjas, och människor får jobba betydligt mer
            än 40 timmar i veckan till betydligt lägre löner än enligt de
            kollektivavtal som finns. Man köper sig arbetstillstånd. Det finns
            andra sätt där människor utnyttjas i ert system.
          </note>
          <note>
            Här uppdagas nu en ny form av utnyttjande av otydliga och otillräckliga
            regler. Är det inte dags att återgå till de tidigare, funktionella
            regler som gällde för arbetskraftsinvandring, där företagens behov
            av kvalificerad arbetskraft faktiskt tillgodosågs och där fusket
            reducerades till ett minimum?
          </note>
          <note type="speaker">
            Anf. 40 Statsminister FREDRIK REINFELDT (M):
          </note>
          <note>
            Fru talman! Sverige införde dessa regler i december 2008, och
            genom detta sätt att ställa frågor skulle vi alltså tro att sexförsäljning
            och liknande har blivit ett problem efter det. Det är ett orimligt
            påstående.
          </note>
          <note>
            Vi har haft problem med illegal invandring eftersom vi före denna
            regelförändring i realiteten hade stängt Sverige för möjligheten
            att komma hit och arbeta. Människor söker sig till arbete i alla
            fall, men under sken av en svartekonomi med sämre villkor. Vi
            har förbättrat förutsättningarna för människor som kommer hit
            och arbetar.
          </note>
          <note>
            Jag vill också understryka att detta handlar om människor som
            kommer från länder utanför EU. Vi har även fria arbetskraftsrörelser,
            utan övergångsregler, när det gäller Europeiska unionens medborgare.
            Jag är väl medveten om att Sven-Olof Sällström förmodligen har
            synpunkter även på det. Inte? Okej, om ni stöder det kan jag säga
            att det där finns väldigt mycket av de fenomen du diskuterar,
            också förknippat med att diskutera villkor för dessa människor.
          </note>
          <note>
            Till slut måste man ställa sig frågan: Är det långsiktigt bra
            eller dåligt för Sverige att vi får hit fler som jobbar? Mitt
            svar är att det är bra. Det som inte sköts ska naturligtvis rättas
            till.
          </note>
          <note>
            Utvisningspolitiken
          </note>
          <note type="speaker">
            Anf. 41 LARS OHLY (V):
          </note>
          <note>
            Fru talman! De senaste dagarna har vi sett ytterligare några
            exempel på svensk utvisningspolitik som har blivit aktuella i
            medierna.
          </note>
          <note>
            Ganna Chyzhevska, som regeringen med benäget bistånd från myndigheter
            vill utvisa, ska enligt regeringen utvisas trots att hon är 91
            år, dement och kommer att fråntas möjligheten att leva med sina
            nära och kära.
          </note>
          <note>
            De senaste dagarna har även familjen Danielian i Ånge uppmärksammats.
            De har varit i Sverige i elva år. De har tre pojkar: Haik, 17,
            David, 15, och Valerik, 13. Valerik har alltså bott i Sverige
            sedan han var två år. Det är en svensk familj enligt alla begrepp,
            men de ska utvisas med regeringens politik.
          </note>
          <note>
            Migrationsminister Billström vägrar svara på pojkarnas kamraters
            frågor. Till exempel Elias Pettersson säger: Varför skickar man
            ut en familj som har bott i Ånge i elva år?
          </note>
          <note>
            Carl Nyberg frågar: Varför är inte barnkonventionen inskriven
            i lagen?
          </note>
          <note>
            Kan kanske statsministern ge ett svar till dessa barn?
          </note>
          <note type="speaker">
            Anf. 42 Statsminister FREDRIK REINFELDT (M):
          </note>
          <note>
            Fru talman! Det är alltid svåra fall, och de beskrivs ofta medialt
            som enskilda fall. Människor känner i hjärtat att de förstår dessa
            människors situation.
          </note>
          <note>
            Om logiken ska vara att det är mediebeskrivna fall vi ska göra
            utslag gentemot hamnar vi dock lätt i en situation där vi inte
            längre agerar rättssäkert, det vill säga att alla inte får samma
            behandling. Detta är nämligen grundat i lagstiftning, och även
            om Lars Ohly ställer frågor som om han inte skulle veta detta
            vet han att det inte är regeringen som avgör. Vi har fört bort
            detta från regeringens bord att fatta beslut om.
          </note>
          <note>
            Vad som nu har hänt är att det ena fallet har hamnat i Europadomstolen,
            och Sveriges regering har därför författat ett yttrande. Det har
            dock helt baserats på Migrationsverkets och migrationsdomstolarnas
            utgångspunkter, eftersom det är dit vi har förlagt beslut om detta
            i Sverige. Det tycker jag för övrigt är en god ordning som jag
            försvarar. Vi har haft brett stöd för det i Sveriges riksdag,
            och det säkerställer dessutom just den rättssäkerhet jag annars
            tror står i fara. Då blir det mer beroende av vem som engagerar
            sig i vilket fall. Jag tycker att alla ska behandlas lika inför
            Svea rikes lag.
          </note>
          <note type="speaker">
            Anf. 43 LARS OHLY (V):
          </note>
          <note>
            Fru talman! Om resultatet då är att barn utvisas ur Sverige tycker
            alltså statsministern att det är rätt. Sedan kan statsministern
            känna vad som helst, men det är fegt och ansvarslöst att påstå
            att statsministern inte har någon möjlighet att ändra. Om ni som
            regering vill att vi ska ha en annan migrationspolitik som ser
            till att människor med behov får stanna i Sverige inklusive Ganna
            Chyzhevska, 91 år, och inklusive Valerik, David och Haik skulle
            ni kunna ordna det, men ni fegar och smiter ifrån ansvar.
          </note>
          <note>
            Du svarar inte heller på frågorna från dessa barn, lika lite
            som migrationsminister Billström har gjort. Det finns några barn
            till som har frågor, till exempel Samuel Österlund. Han frågar:
            Bryter inte det här mot barnkonventionen?
          </note>
          <note>
            Vad är svaret på det, statsministern?
          </note>
          <note>
            Emma Salthammer säger: Tänker inte du på familjen?
          </note>
          <note>
            Frågan är ställd till migrationsminister Billström, men kanske
            kan statsminister Reinfeldt svara på den i stället.
          </note>
          <note>
            Fanny Lindgren säger: Varför fick vi inte säga hej då?
          </note>
          <note>
            Detta är frågor från barn som har sett hur deras kamrater har
            utvisats fast de har bott i Sverige i nästan hela sitt liv.
          </note>
          <note>
            Den sista frågan är från Isak Hallmin. Han säger till migrationsminister
            Billström: Tycker du om ditt jobb?
          </note>
          <note>
            Kanske kan statsministern svara.
          </note>
          <note type="speaker">
            Anf. 44 Statsminister FREDRIK REINFELDT (M):
          </note>
          <note>
            Fru talman! Jag tycker att det är bra när ett statsråd vet under
            vilka lagar och regler man verkar. Vi har till exempel inte ministerstyre
            i Sverige. Vi har till exempel inte möjligheten för enskilda statsråd
            att utöva den typen av inflytande Lars Ohly efterfrågar. Efter
            många år i politiken tror jag också att Lars Ohly egentligen vet
            det.
          </note>
          <note>
            Vi har även fört bort möjligheten från Sveriges regering till
            Migrationsverket och migrationsdomstolar att fatta beslut i dessa
            ärenden, med brett stöd i Sveriges riksdag. Det är vår uppfattning
            att domstolar som sista instans säkerställer en bättre rättssäkerhet
            och rättsordning än vad som tidigare var fallet. Detta tycker
            jag är försvarligt i varje läge.
          </note>
          <note>
            Det finns dock en till viktig utgångspunkt, och det är att det
            ibland låter som att Sverige har helt fri, oreglerad invandring.
            Det har vi inte; vi har reglerad invandring. Reglerad betyder
            regler vissa regler för att få komma in, vissa regler för att
            få stanna. Det är därför det också måste vara en rättssäker hantering
            som gör att alla behandlas lika när vi följer dessa regler.
          </note>
          <note>
            I grunden är vi mer överens om reglerad invandring i Sveriges
            riksdag än vad det ibland låter som från olika talarstolar.
          </note>
          <note>
            Sverige och den internationella ekonomiska krisen
          </note>
          <note type="speaker">
            Anf. 45 GUSTAV BLIX (M):
          </note>
          <note>
            Fru talman! När statsministern tidigare denna vecka var här i
            kammaren för att rapportera från förra veckans EU-toppmöte diskuterade
            vi bland annat läget i de europeiska ekonomierna. Vi diskuterade
            bland annat problemet att många av de problem som finns i Europas
            ekonomi ägs av huvudstäderna snarare än av Bryssel och att det
            inte är i Bryssel vi enklast löser problemen.
          </note>
          <note>
            Jag tror att statsministern och jag är överens om att ett problem
            är den bristande sjukdomsinsikten och bristen på kraftfulla åtgärder
            för att få i gång europeisk tillväxt.
          </note>
          <note>
            Vi ser nu rapporter, inte bara från länder som Grekland där det
            råder depression utan också från andra europeiska länder, om att
            ekonomin mattas av. Andra konjunkturbedömare ser nu också hur
            detta sker till och med i tillväxtländer som Kina. Allt detta
            kommer i förlängningen också att påverka ekonomin i Sverige, som
            är ett litet och mycket exportberoende land med stor handel med
            omvärlden.
          </note>
          <note>
            Mina frågor till statsministern är helt enkelt: Hur bedömer regeringen
            det ekonomiska läget just nu? Och vilka åtgärder ser statsministern
            som viktigast för att fortsatt ta ansvar för inte bara tillväxt
            utan också för företagande, jobb och välfärd i Sverige?
          </note>
          <note type="speaker">
            Anf. 46 Statsminister FREDRIK REINFELDT (M):
          </note>
          <note>
            Fru talman! I skarp kontrast mot många andra länder har Sverige
            nu haft två goda år vad gäller tillväxtsiffror. Vi har också 2010
            och 2011 som ensamt land i Europeiska unionen haft balans eller
            till och med överskott i våra offentliga finanser.
          </note>
          <note>
            Men det är korrekt, som Gustav Blix beskriver, att den avmattning
            som nu sker runt om i Europa är en ekonomisk avmattning i sig.
            Dessutom är möjligheterna att möta den med olika efterfrågestimulanser
            i princip uttömda eftersom de offentliga finanserna runt om i
            Europa är i så dåligt skick. Det gör att i realiteten sjunker
            också efterfrågan på svenska produkter. Vi har våra största exportmarknader
            i Tyskland och Norge i vår absoluta närhet, och det är klart att
            när deras efterfrågan minskar, minskar också våra möjligheter
            att sälja våra produkter.
          </note>
          <note>
            Därför ser vi framför oss en avmattning. Det är viktigt då att
            vi inte spelar bort det kanske viktigaste kort som vi har men
            som andra saknar, nämligen god ordning i de offentliga finanserna.
          </note>
          <note>
            Vi har sett till att drivkrafterna för jobb är bra i Sverige.
            Vi har sänkt kostnader för att anställa. Och vad man verkligen
            skulle kunna göra runt om i Europa, om man saknar budgetmedel,
            är snarare att öppna sina marknader, att avreglera. Vi trycker
            på för att mer av det ska göras. Det är just nu rätt tillfälle.
          </note>
          <note>
            Stödet till ekonomisk stabilitet i Europa
          </note>
          <note type="speaker">
            Anf. 47 CARL B HAMILTON (FP):
          </note>
          <note>
            Fru talman! Låt mig fortsätta lite där Gustav Blix startade.
            Förra veckans toppmöte handlade väldigt mycket om ekonomi, men
            då på lång sikt. Dels handlade det om de frågor som Gustav Blix
            tog upp om den långsiktiga tillväxten, dels frågan om att förhindra
            ett upprepande av skuldkrisen. De åtgärder som man kom överens
            om vid toppmötet var ju väldigt mycket inriktade på det.
          </note>
          <note>
            Men det var också en åtgärd som var av mer kortsiktig karaktär,
            nämligen att bygga på den här brandväggen så att en skuldkris
            i ett land inte smittar av sig på andra, att de banker som drabbas
            av problem inte ska smitta ned andra banker. Där har Sverige åtagit
            sig att vara med genom IMF, Internationella valutafonden, för
            att stödja stabiliseringen av Europa.
          </note>
          <note>
            Detta möts av kritik i Sverige, och det kan statsministern möjligen
            bemöta. Men hur stort är detta åtagande? Vet vi det i dag? Finns
            det något annat att säga i frågan om vår IMF-medverkan?
          </note>
          <note type="speaker">
            Anf. 48 Statsminister FREDRIK REINFELDT (M):
          </note>
          <note>
            Fru talman! Grundlösningen på de problem som finns i Europa är
            att de mest skuldtyngda och problemtyngda länderna gör mer själva.
            Brandväggen är ett sätt att säkra lån för väldigt skuldtyngda
            länder under förutsättning att de gör det arbetet. Man kallar
            det för brandvägg för att det mer ska vara som en sorts försäkring.
            Det är inte säkert att den ska användas, men man ska veta att
            den typen av muskler finns att tillgå detta för att lugna nervösa
            marknader. Vi tror att den behöver byggas upp och bli starkare.
          </note>
          <note>
            Vi har sagt att vi är villiga att bidra via IMF, Internationella
            valutafonden, för att komplettera de många insatser som eurozonens
            länder själva gör. Varför gör vi det? Jo, dels därför att man
            får de bästa av villkor, marknadsmässiga, dels att det tar bort
            mycket av riskerna. Det är helt försvarbart inför svenska skattebetalare.
          </note>
          <note>
            Jag såg att riksbankschefen har nämnt belopp på hundramiljardersnivå
            som det från svensk sida i så fall skulle handla om. Men jag vill
            understryka att vi har sagt att det måste ske med en rättvis bördefördelning,
            alltså förutsatt att också andra går med. Vi har inte fått entydiga
            signaler om detta, annat än att Sverige och Danmark har varit
            tydliga, men det skulle behövas att fler säger till om detta.
            Det tror vi är ett mycket verkningsfullt sätt att stödja de viktiga
            åtgärder som nu behövs i Europa.
          </note>
          <note>
            Utsläppsminskningar
          </note>
          <note>
            Anf. 49 ULRIKA CARLSSON i Skövde (C):
          </note>
          <note>
            Fru talman! Klimatmötet i Durban blev en framgång på flera sätt.
            Det finns nu en väg framåt för att hantera de gemensamma klimatutmaningarna.
          </note>
          <note>
            Sveriges miljöminister Lena Ek har fått mycket beröm, både för
            sin kunskap och för sitt engagemang. Avgörande för hur man kunde
            nå det här resultatet var att man kunde bygga allianser med EU,
            Afrikas länder och en del andra länder.
          </note>
          <note>
            Samtidigt delar jag statsministern syn att det är bekymmersamt
            att man inte kom längre i arbetet med att besluta om utsläppsminskningar
            och uppföljningar av detta, eftersom vi är på väg mot en global
            temperaturhöjning klart över två grader.
          </note>
          <note>
            Men det är alldeles tydligt att EU har haft en avgörande roll
            som en samlande kraft under mötet i Durban och att EU:s ambitioner
            på klimatområdet tas på största allvar av andra parter i de här
            samtalen. Givet utfallet i Durban, att såväl Kina som Indien och
            USA har gått med på ett ramverk och en färdplan för ett nytt klimatavtal,
            undrar jag om statsministern anser att EU nu bör driva linjen
            att nå 30 procents utsläppsminskningar till 2020.
          </note>
          <note type="speaker">
            Anf. 50 Statsminister FREDRIK REINFELDT (M):
          </note>
          <note>
            Fru talman! Syftet är att tillsammans åstadkomma att vi kan begränsa
            temperaturökningen till två grader. Det kommer att kräva globala
            svar. Varför? Jo, Europeiska unionens emissioner täcker bara 1314
            procent av de samlade utsläppen, det vill säga att vi inte kan
            lösa detta själva.
          </note>
          <note>
            Europeiska unionen är den enda del i världen som har legalt bindande,
            gränsöverskridande emissionsminskningar, som vi alltså i lagstiftning
            har slagit fast ska gälla fram till 2020. Den typen av åtaganden,
            lika långtgående, finns faktiskt inte i andra delar av världen.
          </note>
          <note>
            Vi har sagt 20 procents reduktion gemensamt. Det kan betyda olika
            i olika länder. Varför säger vi då inte 30 procent? Förutsättningarna
            för det är att vi då måste veta hur det fördelar sig mellan EU:s
            27 medlemsländer. Det är nämligen vissa länder som har sagt: Ska
            vi öka åtagandena ytterligare vill vi att det ska vara frivilligt.
            Då säger en grupp av länder: Då vill vi inte göra mer. Då får
            länder som vill ta på sig ytterligare åtaganden ta på sig både
            egna åtaganden och andra länders åtaganden. Det kan ha påverkan
            på svenska jobb och svensk välfärd. Det är skälet till att jag
            har varit lite försiktig.
          </note>
          <note>
            Jag gör gärna den här typen av ökningar, men det ska i så fall
            göras på ett sådant sätt att alla är med. Och det kan jag ännu
            inte lova, men vi trycker på för det.
          </note>
          <note>
            Skolavslutningar i kyrkan
          </note>
          <note type="speaker">
            Anf. 51 MIKAEL OSCARSSON (KD):
          </note>
          <note>
            Fru talman, herr statsminister! Det tycks tyvärr ha blivit en
            svensk tradition att någon skola varje vinter inte längre vågar
            fira julavslutningen i kyrkan. Men uppenbarligen har Skolverket
            i sina instruktioner gjort en misstolkning eftersom utbildningsministern
            säger att det är tillåtet att hålla traditionella avslutningar
            i kyrkan med den lag vi har i dag. Med traditionella avslutningar
            menar han förstås exempelvis psalmsång och att en präst eller
            pastor deltar.
          </note>
          <note>
            Nu har Skolverkets korståg gått så långt att man kan misstänka
            att de snart förordar att skynken hängs över Jesusbarnet om en
            kyrksal ändå används, för faktum är att Skolverket redan nu förordar
            censur anno 2011. Om en präst deltar i en julavslutning kräver
            Skolverket att skolledaren i förväg kontrollerar vad hon eller
            han ska säga. Det är vad Skolverket säger i sina riktlinjer.
          </note>
          <note>
            Står statsministern bakom denna utveckling eller vill statsministern
            i likhet med mig ge Skolverket en julklapp som innehåller en lektion
            i grundläggande rättigheter som den om yttrandefrihet?
          </note>
          <note type="speaker">
            Anf. 52 Statsminister FREDRIK REINFELDT (M):
          </note>
          <note>
            Fru talman! Sverige har en ny skollag som trädde i kraft den
            1 juli. Det är mycket tydligt i den att man själv kan välja var
            man vill ha sin skolavslutning. Det är rektorn som slutligen avgör
            det. Det är alltså fullt möjligt att ha en sådan avslutning i
            en kyrka. Det är regeringens uppfattning.
          </note>
          <note>
            Sedan får jag som sagt hänvisa till att rektorer har visst inflytande
            över detta. Det finns säkert också en och annan förälder som har
            synpunkter på detta. Men det är fullt möjligt, menar jag, med
            den lagstiftning vi har som gäller från den 1 juli.
          </note>
          <note>
            Kvalitetskrav i upphandling av vård och omsorg
          </note>
          <note type="speaker">
            Anf. 53 EVA-LENA JANSSON (S):
          </note>
          <note>
            Fru talman! I dag har socialutskottet haft en hearing om äldreomsorgen.
            Där har tydliggjorts att upphandling sker utifrån lägsta pris.
            Resultatet enligt forskning är att det blir lägre bemanning och
            därmed sämre kvalitet, något som vi har sett i Caremaskandalen.
            Men upphandling sker på flera områden.
          </note>
          <note>
            I Stockholms län har man upphandlat vård för tortyrskadade. Även
            här är det lägsta anbud som vunnit upphandlingen, trots företagets
            bristande erfarenhet på området.
          </note>
          <note>
            Min fråga till statsministern är följande: Anser statsministern
            att principen lägsta pris till nackdel för kvaliteten är ett bra
            sätt att värna god vård för äldre, sjuka eller tortyrskadade?
          </note>
          <note type="speaker">
            Anf. 54 Statsminister FREDRIK REINFELDT (M):
          </note>
          <note>
            Fru talman! Regeringen har i dag på förmiddagen fattat beslut
            och också presenterat en överenskommelse med SKL om ytterligare
            medel till svensk äldreomsorg och bland annat om en översyn av
            de regler som är kopplade till upphandlingsprocesser. Det är i
            syfte att mer uppmuntra och tydliggöra kvalitetsaspekter i upphandlingen,
            det vill säga att rimligen måste kvalitet vara det som är det
            vägande. Det kan ibland till och med innebära att man inte tar
            det som har lägsta pris. Det är för att säkerställa att både uppföljning
            och utvärdering ska fungera bättre framöver.
          </note>
          <note>
            EU:s sammanhållning
          </note>
          <note type="speaker">
            Anf. 55 ISABELLA JERNBECK (M):
          </note>
          <note>
            Fru talman! Hur ser statsministern på riskerna för en uppdelning
            av EU med olika inflytande över budget och ekonomisk politik?
            Hur skulle det drabba Sverige?
          </note>
          <note type="speaker">
            Anf. 56 Statsminister FREDRIK REINFELDT (M):
          </note>
          <note>
            Fru talman! Av EU:s 27 medlemsländer har 17 euron som egen valuta.
            Det är tydligt att i den oro vi har i Europa vill man fördjupa
            sitt samarbete. Man vill ha egna möten, man vill ha dem med tätare
            intervall och man vill också fördjupa sig kring en del ekonomiska
            åtaganden.
          </note>
          <note>
            Görs detta på ett sätt som inte möjliggör för de tio länder som
            inte har euron att ha inflytande eller närvaro finns det risk
            för uppdelning. Det vore mycket olyckligt.
          </note>
          <note>
            Detta ska vi se framför oss när vi diskuterar den så kallade
            stabilitetsunionen som vi ska arbeta med in på nästa år.
          </note>
          <note>
            Den svenska uppfattningen är att vi ska säkra vårt svenska inflytande.
            Vi ska säkerställa att det som är EU-27-gemensamt, till exempel
            inre marknad, budgethantering och gemensamma institutioner, respekteras.
            Vi är noga med att markera detta. Vi vill inte ha en delning av
            Europeiska unionen utifrån de linjer jag har skisserat.
          </note>
          <note>
            Frågan är fullt berättigad. Vi är dock mycket aktiva för att
            säkerställa att inflytandet i de gemensamma delarna ska vara bevarat
            och säkrat för alla 27 medlemsländer.
          </note>
          <note>
            Stöd till bättre kvalitet i skolan
          </note>
          <note type="speaker">
            Anf. 57 IBRAHIM BAYLAN (S):
          </note>
          <note>
            Fru talman och statsministern! År 2006 fanns det ett nationellt
            stöd till de hundra skolor i landet som hade de sämsta genomsnittsresultaten.
            Stödet gick ut på att varje skola fick anställa tio extra lärare
            eller annan personal för att kunna vända utvecklingen och se till
            att fler elever fick behörighet till gymnasiet.
          </note>
          <note>
            En av de första åtgärderna som den nuvarande regeringen vidtog
            var att avskaffa detta stöd. I dag ser vi att resultaten i dessa
            skolor sjunker och i många fall ligger långt under genomsnittet.
            I vissa fall är det endast 40 procent av eleverna som når behörighet
            till gymnasieskolan.
          </note>
          <note>
            Detta är ett problem för den enskilda individen som går miste
            om möjligheter. Utan en gymnasieutbildning är livet i dag mycket
            svårare. Det är också ett stort problem för oss som land. Människors
            vilja till utbildning och kompetensutveckling är en av våra viktigaste
            konkurrensfördelar.
          </note>
          <note>
            Är statsministern nöjd med utvecklingen? Om svaret är nej, vad
            vill statsministern göra för att vända utvecklingen?
          </note>
          <note type="speaker">
            Anf. 58 Statsminister FREDRIK REINFELDT (M):
          </note>
          <note>
            Fru talman! Jag är inte alldeles säker på att kopplingen mellan
            denna satsning, som Ibrahim Baylan själv hade ansvar för, och
            dessa resultat är så linjär som frågan antyder. Min erfarenhet
            är att det är mer komplicerat än så.
          </note>
          <note>
            Dessutom förändras delvis sammansättningen i skolor. Det har
            också tillkommit utökade möjligheter att välja skola, vilket man
            givetvis får diskutera vad det leder till.
          </note>
          <note>
            Vår allmänna utgångspunkt är att vi är bekymrade över att vi
            har alldeles för många elever som inte får och når fullständiga
            betyg i grundskolan och i gymnasieskolan. Därför sätter vi in
            de förmodligen största reformförändringarna i svenska skolan någonsin
            denna höst. Detta har många elever och föräldrar märkt. Det blir
            nationella prov tidigare, vi har återinrättat speciallärarutbildningen
            och det blir större möjligheter att med betygssystemet tidigare
            följa upp kunskapsluckor för att kunna rätta till brister.
          </note>
          <note>
            Om vi i grunden enas om att syftet måste vara att barn och ungdomar
            lär sig mer för att möta ett komplicerat arbetsliv är det viktigt
            att vara öppen för vilken av dessa metoder som fungerar bäst.
            Vi måste säkerställa på individnivå att kunskapsuppföljningen
            är bättre. Det är också detta som regeringen har genomfört i politiken.
          </note>
          <note>
            Försvarsbeslutet 2014
          </note>
          <note type="speaker">
            Anf. 59 STAFFAN DANIELSSON (C):
          </note>
          <note>
            Fru talman! Det är viktigt att Sverige har ett bra försvar. I
            dag diskuterar riksdagen nästa års försvarsbudget där Sverige
            till skillnad från andra länder inte gör betydande nedskärningar,
            vilket är glädjande.
          </note>
          <note>
            I omvärlden sker ständigt förändringar. Till exempel inger Rysslands
            utveckling både hopp och oro, liksom även de växande energiflödena
            i Östersjön.
          </note>
          <note>
            Sverige ska ta ett nytt försvarsbeslut 2014. Sedan andra världskriget
            har traditionen varit att riksdagens partier i försvarskommittéer
            och sedan 25 år tillbaka i försvarsberedningar gjort omvärldsanalyser
            inför kommande försvarsbeslut. Alliansen har också åtagit sig
            detta i sitt valmanifest 2010.
          </note>
          <note>
            Det är snart 2012, och det börjar bli dags att göra de omfattande
            analyserna. Delar statsministern denna uppfattning?
          </note>
          <note type="speaker">
            Anf. 60 Statsminister FREDRIK REINFELDT (M):
          </note>
          <note>
            Fru talman! Jag tror att försvarsministern bättre kan svara för
            hur ett sådant beslut ska förberedas. Det är riktigt att vi alltid
            syftar till att få en bred förankring av vår försvars- och säkerhetspolitik.
          </note>
          <note>
            I grunden gör Sverige en stor omställning som vi för övrigt noterar
            att länder som tvingas till nedskärningar, precis som frågeställaren
            påpekar, också tittar på. Jag hör detta från både Tyskland och
            Finland.
          </note>
          <note>
            Det är kärva budgettider. Finland jobbar till exempel med mycket
            stora besparingar på försvarsanslagen.
          </note>
          <note>
            Sverige har kommit längre när det gäller utvecklandet av en mer
            insatsberedd försvarsorganisation, och syftet är att 50 000 män
            och kvinnor ska vara insatsberedda när allt är färdigt och genomfört.
          </note>
          <note>
            Den exakta formen för detta får regeringen återkomma till. Möjligen
            kan man fånga försvarsministern under dagens debatt och höra hur
            han tänker i den frågan.
          </note>
          <note>
            Fusk i välfärdssystemet
          </note>
          <note type="speaker">
            Anf. 61 BORIANA ÅBERG (M):
          </note>
          <note>
            Fru talman och statsministern! I dag kom domen mot fadern som
            i åtta år tvingade sin dotter att spela autistisk och utvecklingsstörd.
            Under det senaste året har det varit flera uppseendeväckande fall
            av fusk med assistansersättningar. Personlig assistans är livsviktig
            för människor med funktionshinder för att deras vardag ska fungera.
            Fusket i välfärdssystemet riskerar att gå ut över just de människor
            som verkligen behöver samhällets stöd.
          </note>
          <note>
            Vad gör regeringen för att bekämpa bidragsbrotten?
          </note>
          <note type="speaker">
            Anf. 62 Statsminister FREDRIK REINFELDT (M):
          </note>
          <note>
            Fru talman! Det tillkom lagstiftning på 90-talet som inrättade
            möjligheter till förstärkt assistans. Det har betytt mycket för
            många funktionshindrade och många människor i behov av stöd, och
            det har möjliggjort större frihet.
          </note>
          <note>
            Omfattningen är stor. Det är en av de snabbast ökande utgifterna
            i de offentliga finanserna. Merparten av detta kommer till god
            användning, men som i alla typer av ersättningssystem finns här
            också fusk och fingerade exempel.
          </note>
          <note>
            Vi har insett att om vi långsiktigt ska kunna säkra bra finansiering
            till behövande måste vi vara tydliga och skarpa mot dem som fuskar.
            Därför välkomnar jag de domar med mera vi nu ser. Det är en del
            av de ökade kontrollresurser vi har gett för att följa upp det
            bidragsfusk som finns. I den delen är detta ett kvitto på att
            vi har satsat rätt. Det sänder också signaler om att detta ska
            gå till behövande och inte till dem som fuskar.
          </note>
          <note>
            Förhandlingarna om elprisområden
          </note>
          <note type="speaker">
            Anf. 63 BÖRJE VESTLUND (S):
          </note>
          <note>
            Fru talman! Regeringen har sagt att det är Svenska kraftnät som
            bär ansvaret för de hårt kritiserade elområdena som Sverige har
            delats in i. Har verkställande direktörer och generaldirektörer
            verkligen mandat att förhandla direkt med EU-kommissionen? Vem
            är det som företräder Sverige i förhandlingar med EU-kommissionen?
            Måste man inte ha ett mandat från regeringen för att kunna genomföra
            förhandlingar med EU-kommissionen?
          </note>
          <note type="speaker">
            Anf. 64 Statsminister FREDRIK REINFELDT (M):
          </note>
          <note>
            Fru talman! Det är korrekt att det är Svenska kraftnät och inte
            regeringen som bestämt dessa områden. Exakt hur förhandlingarna
            har skötts och av vem måste jag gå tillbaka och kontrollera. Det
            kan göras på olika sätt. Ibland är det statsråd, ibland andra
            och ibland myndighetspersoner.
          </note>
          <note>
            Ännu så länge har vi en mild vinter, men det kan förändras. Vi
            har lärt oss att med kallare vintrar stiger elpriserna. Det är
            många som bekymrar sig för det.
          </note>
          <note>
            I grunden är detta kopplat till hur mycket produktion vi har
            av elektricitet i landet. Det kommer att vara det enskilt avgörande
            tillsammans med att Svenska kraftnät gör stora investeringar i
            förmåga att förflytta el. Det enkla skälet till det är att vi
            har en tendens att ha större produktion i norra Sverige, och mycket
            av detta behöver komma ned till södra Sverige. Allt det här påverkar
            naturligtvis prisbilden.
          </note>
          <note>
            Sveriges stöd till journalistisk frihet i världen
          </note>
          <note>
            Anf. 65 HELENE PETERSSON i Stockaryd (S):
          </note>
          <note>
            Fru talman! Många länder runt om i världen stiftar eller försöker
            stifta lagar som hindrar journalisters arbete och som hindrar
            medier från att fullgöra den granskning som de borde kunna göra
            för att leva upp till demokratins grundregler.
          </note>
          <note>
            Jag är övertygad om att statsministern stöter på dessa frågor
            runt om på de möten och i de sammanhang där statsministern är
            med. Jag tycker att det är en viktig fråga för Sverige och för
            Sveriges regering att vi håller huvudet högt och på alla sätt
            och vis försvarar det här.
          </note>
          <note>
            Min fråga till statsministern är: På vilket sätt gör statsministern
            Sveriges röst hörd i dessa frågor och tar diskussioner med regeringarna
            i de länder som på olika sätt försöker förhindra journalister
            att göra sitt arbete?
          </note>
          <note type="speaker">
            Anf. 66 Statsminister FREDRIK REINFELDT (M):
          </note>
          <note>
            Fru talman! I möten med ledare världen över är detta ofta punkter
            som jag som svensk statsminister ser. Men det är tydligt också
            när man ser på europeiska ledare att det här är kopplat till förutsättningar
            till fria medier, öppenhet i samhället och möjlighet att framföra
            sina åsikter. Ofta diskuterar vi också förutsättningar för mänskliga
            rättigheter. Det är många gånger baserat på att man har hårdare
            lagstiftning, och framför allt hårdare tillämpning. Man saknar
            också, tycker vi, den typ av respekt för grundläggande fri- och
            rättigheter som vi har fler exempel på att vi upplever i Sverige
            och i Europa.
          </note>
          <note>
            Vi förstår vikten av detta, och vi framför dessa synpunkter.
            Men det går också att peka på en utveckling som i delar av världen
            går i motsatt riktning. Det finns en väldig vilja till kontroll
            och till att styra. Det kanske har förstärkts av sociala mediers
            närvaro. Å andra sidan skulle jag vilja säga att just detta att
            sociala medier spelar en större roll också gör att möjligheten
            att kontrollera förminskas. I någon mån ökar repressionen. I en
            annan del kan man säga att öppenheten ändå växer. Det är åtminstone
            vad jag stöter på när vi för dessa diskussioner i delar av världen.
          </note>
          <note>
            Missbruk och våld i hemmen
          </note>
          <note type="speaker">
            Anf. 67 ANNA KINBERG BATRA (M):
          </note>
          <note>
            Fru talman! Nu lackar det mot jul, och många ser fram emot att
            äntligen få lite ledigt och vara med sin familj och sina allra
            närmaste. För några närmare bestämt för alltför många är detta
            däremot en otrygg tid. Umgänget med familjen kan innebära otrygghet
            och till och med missbruk och våld. Detta är ett stort samhällsproblem
            som vi tyvärr påminns om i tider som denna vecka och nästa och
            de veckor som kommer.
          </note>
          <note>
            Därför vill jag fråga statsministern hur han adresserar detta,
            särskilt för många kvinnor, stora samhällsproblem och vad politiken
            kan göra åt det?
          </note>
          <note type="speaker">
            Anf. 68 Statsminister FREDRIK REINFELDT (M):
          </note>
          <note>
            Fru talman! Jag vill bara allmänt inskärpa att julen är en högtid
            som delar befolkningen i olika läger. Här finns de som alltid
            har att se fram emot en bra tid med släkt, familj och vänner.
            För andra är det den tid på året då ensamhet, depressiva tankar
            och olycka känns som allra mest närvarande.
          </note>
          <note>
            Jag har under hösten rest och jag ska återkomma till det i närtid
            och tittat inte minst på samhällets olika insatser i särskilda
            program som vi har sedan några år när det gäller våld i nära relationer.
            Det gäller framför allt mäns våld mot kvinnor, men det handlar
            också om hedersproblematik och våld i samkönade relationer. Detta
            är inte specifikt kopplat till julen, men det är korrekt att säga
            att det ofta är ett förlopp över jul- och nyårshelger där detta
            förstärks.
          </note>
          <note>
            Därför kan vi i dag bara säga att alla kvinnojourer och alla
            som jobbar ideellt vet att nu väntar en tid då de behövs kanske
            ännu mer än vad som gäller annars. Vi ska sända dem en tanke också
            i juletid alla de som gör insatser och står utsatta människor
            bi i vad som kanske kan bli en annan känsla av jul än vad som
            gäller för de flesta av oss.
          </note>
          <note type="speaker">
            Anf. 69 FÖRSTE VICE TALMANNEN:
          </note>
          <note>
            Därmed är dagens frågestund avslutad och jag tackar statsministern
            och frågeställarna.
          </note>
          <note>
            12 § (forts. från 10 §) Försvar och samhällets krisberedskap
            budgetåret 2012 (forts. FöU1)
          </note>
          <note type="speaker">
            Anf. 70 TORBJÖRN BJÖRLUND (V):
          </note>
          <note>
            Fru talman! Det är alltid intressant att diskutera budget speciellt
            försvarsbudget. Jag tycker att det är extra intressant i år eftersom
            det faktiskt har hänt en del sedan förra året. Då hade vi en debatt
            som var mycket mer förutsägbar än vad årets kan vara.
          </note>
          <note>
            Jag ska börja med att yrka bifall till reservationerna 6, 7 och
            10 så att jag inte glömmer det.
          </note>
          <note>
            Vänsterpartiet har i sitt budgetförslag för 2012 en helt annan
            inriktning än den borgerliga regeringen. Jag antar att ingen är
            förvånad över det. Det den här regeringen har lyckats med är att
            dra isär Sverige ekonomiskt. Klyftorna ökar, och många människor
            far illa i dag i landet. Vi hörde till och med statsministern
            erkänna hur det är. Massarbetslöshet är vardag, och ojämlikheten
            brer ut sig alltmer. Vänsterpartiet vill i sitt budgetförslag
            investera i fler jobb, ökad jämlikhet och bättre välfärd. Full
            sysselsättning är det överordnade målet för vår budget som helhet.
          </note>
          <note>
            Vårt förslag inom utgiftsområde 6 är som sagt en del av vårt
            budgetalternativ som helhet. Därför gör vi omflyttningar inom
            området. Vi tänker påbörja en förändrad inriktning av försvarspolitiken
            i stort. Vänsterpartiet vill ha ett starkt försvar uppbyggt på
            värnplikt och samhällsplikt, kompletterat med frivilliga insatser
            och en mindre del heltidsanställda som insatsstyrkor.
          </note>
          <note>
            Vi tror att förbandsverksamheten går att genomföra till lägre
            kostnad än i dag. Ett tidigare tillbakadragande från Afghanistan
            och ett läge där Sverige avstår från att leda eller delta i EU:s
            stridsgrupper kommer att innebära lägre kostnader på denna post.
            Jag vill poängtera att Vänsterpartiet är angeläget om att vi ska
            delta i helt FN-ledda aktioner internationellt. Det är en svensk
            tradition, men det innebär att vara fredsbevarande och att upprätthålla
            skydd för civilbefolkning och skapa förutsättningar för en rättvis
            och demokratisk utveckling med humanitärt bistånd. Vi menar att
            detta inte är vad som händer i Afghanistan i dag.
          </note>
          <note>
            Vi menar också i vårt förslag att det går att spara pengar på
            materielsidan, inte minst när det gäller exportfrämjande åtgärder.
            Vi menar att svensk vapenexport, som under lång tid har ökat,
            måste trappas ned och minskas för att till slut upphöra.
          </note>
          <note>
            Vi vill i stället lägga mer pengar på att återupprätta ett försvar
            där värnplikten är central. Det innebär bland annat mer pengar
            för att påbörja ett mönstringsförfarande igen och för att förbereda
            upprättandet av värnpliktsförband.
          </note>
          <note>
            Vi anser också i vårt budgetförslag att vi behöver öka beredskapen
            för eventuella kriser och katastrofer i samhället och vill därför
            öka detta anslag också.
          </note>
          <note>
            Fru talman! Det finns några saker som jag vill ta upp som jag
            tycker är problematiska när det gäller regeringens budgetförslag.
            Där har vi en annan syn på saken.
          </note>
          <note>
            EU:s stridsgrupper är en sak som vi är kritiska till från Vänsterpartiets
            sida. Att regeringen har lagt fram förslag om deltagande och att
            vi ska leda en sådan grupp igen är anmärkningsvärt. De tidigare
            nordiska stridsgrupper som vi har deltagit i och lett har visat
            sig vara väldigt kostsamma. Nordic Battlegroup 2008 blev till
            exempel 3 miljarder dyrare än beräknat. Dessutom innebär dessa
            åtaganden en starkare koppling till EU:s militarisering och ett
            ännu mer centralstyrt EU. Sverige ska vara officiellt alliansfritt,
            men genom deltagande i bland annat Nordic Battlegroup har vi frångått
            vårt gamla krav på att internationella insatser från vår sida
            alltid ska ha FN-mandat och ledas på ett sådant sätt att vi kan
            acceptera det.
          </note>
          <note>
            Vi bör avstå samtliga åtaganden i organisationer som EU:s stridsgrupper
            med mera. Det finns kanske fler exempel. Att man nu tillsammans
            med övriga partier utom Vänsterpartiet föreslår ett deltagande
            så långt fram som 2015 gör inte saken mer acceptabel. Stridsgrupperna
            har egentligen aldrig använts mer än i mycket begränsade delar,
            vilket gör att man också kan ifrågasätta behovet av dem.
          </note>
          <note>
            Fru talman! I betänkandet föreslås tillsättandet av en luftförsvarsutredning.
            Det är vi i Vänsterpartiet positiva till. Hur det framtida luftförsvaret
            ska se ut och utformas är en angelägen fråga för hela försvaret.
            Vi menar också att dagens situation, med JAS Gripen som det fungerar
            i dag, ska vara utgångspunkt för denna utredning. Eventuella uppgraderingar
            av JAS, om regeringen tar initiativ till det, kommer då att behöva
            tillföras som en förutsättning. Men dagens situation ska tills
            vidare vara utgångspunkten när det gäller just JAS. Vi vill också
            att andra delar ses som viktiga, till exempel ett framtida luftvärn
            och andra delar som behövs för ett komplett luftförsvar. Man har
            talat om helikoptrar och så vidare. Vi anser därför att det är
            viktigt att alla partier i riksdagen är med och drar upp riktlinjerna
            och förutsättningarna för utredningen den dag som den tillsätts.
          </note>
          <note>
            Fru talman! När nu förändringen från ett värnpliktsförsvar till
            ett så kallat insatsförsvar genomförs kommer det att finnas ett
            antal stora problem att övervinna. Ett av dem som redan har börjat
            synas är personalförsörjningen. När de kullar som har gjort värnplikt
            relativt nyligen försvinner som rekryteringsunderlag kommer det
            att bli betydande svårigheter att hitta nya. Att konkurrera på
            en öppen arbetsmarknad med de förutsättningar som ges är inte
            det lättaste. Det kräver att man lockar med något rejält extra.
            Dessutom måste man ha en kraftig satsning på reklam och marknadsföring.
            Vi har redan i olika medier sett hur man gör. Det kostar också
            pengar. Dess värre, vill jag påstå, finns det också kritik i dag
            mot det sätt som man bland annat har använt sig av i reklam och
            marknadsföring i olika gymnasieskolor. Anklagelser om att man
            på något sätt förhärligar soldatlivet för att locka ungdomar att
            intressera sig för soldatyrket har förekommit. I gymnasieskolorna
            är det dessutom många som inte har fyllt 18 år än. Detta är naturligtvis
            en komplikation. Det finns också uppenbara risker med att det
            blir problem med att rekrytera rätt personal, rätt pojkar och
            flickor till Försvarsmaktens olika delar, inte minst till de stridande
            enheterna. Det går alltså att kraftigt ifrågasätta hur personalförsörjningen
            ska fungera både när det gäller att fylla förbanden och när det
            gäller sammansättningen.
          </note>
          <note>
            Omdaningen av försvaret påverkar också den folkliga förankringen
            av försvaret. Det är en av de springande punkterna för oss i Vänsterpartiet.
            Det som tidigare på ett naturligt sätt påverkade de flesta medborgare
            med värnpliktssystemet finns inte kvar.
          </note>
          <note>
            Fru talman! För Vänsterpartiet är den folkliga förankringen en
            av kärnfrågorna för det svenska försvaret. Den förändring som
            nu genomförs menar vi påverkar detta till det sämre. Vi anser
            att en satsning på de delar av försvaret som kan upprätthålla
            åtminstone delar av den folkliga förankringen blir ännu viktigare.
            Det innebär att hemvärnet och frivilligorganisationerna blir viktiga
            att satsa på även i budgeten. Därför vill vi i Vänsterpartiet
            ge dessa organisationer egna budgetposter, vilket visar hur viktiga
            de är och också höjer statusen när det gäller rekrytering.
          </note>
          <note>
            Just hemvärnet blir extra viktigt. Det står för bara drygt 1
            procent av budgeten men är väldigt kostnadseffektivt eftersom
            det bygger på en ideell och frivillig grund. Dessutom tar man
            vara på den ovärderliga kompetens som finns i dag hos dem som
            har genomgått värnpliktsutbildning och hos dem som tidigare har
            tjänstgjort inom Försvarsmakten på andra ställen. I dag ska det
            finnas 40 bataljoner och 22 000 soldater. Vi menar att detta egentligen
            är en miniminivå och kan tänka oss att utöka hemvärnet i framtiden.
            Viktigast är nog att hemvärnet finns i alla delar av landet.
          </note>
          <note>
            Fru talman! Jag vill avsluta med att lyfta fram frågan om vapenexport.
            Vi har i Sverige sett en stadigt ökande vapenexport de senaste
            tio åren. Vi i Vänsterpartiet tycker att det finns stor anledning
            att vara kritisk till den vapenexport som Sverige ägnar sig åt
            i dag. Vi vill att huvuddelen av landets vapenexport på sikt stoppas.
            Nyligen inrättades en statlig myndighet, Försvarsexportmyndigheten,
            som har till uppgift att främja export från försvarsindustrin,
            vilket innebär en skattefinansiering till delar av vapenexporten.
            Vi anser att detta bör avvisas. Vi anser att det är orimligt att
            skattepengar ska användas för att stödja vapenexport. Vi menar
            att neddragningar bör göras på myndigheten för att den så småningom
            ska kunna avskaffas helt. Dessa pengar kan användas till andra
            mycket nyttigare verksamheter.
          </note>
          <note type="speaker">
            Anf. 71 MIKAEL OSCARSSON (KD):
          </note>
          <note>
            Fru talman! Dagens debatt om försvaret, säkerhetspolitik och
            krishantering är angelägen eftersom detta rör vid de centrala
            frågorna om att kunna upprätthålla vår demokrati.
          </note>
          <note>
            I början av veckan debatterade vi situationen i Afghanistan och
            Kosovo, vilket påminner oss om att varken fred eller demokrati
            kan tas för givna.
          </note>
          <note>
            Vi strävar också efter långsiktiga överenskommelser om försvarspolitiken
            som stäcker sig över blockgränserna. Därför är jag glad över att
            vi har kunnat enas i många frågor även om det givetvis finns meningsskiljaktigheter.
          </note>
          <note>
            Precis som det sägs i propositionen ska Sveriges försvar stå
            starkt rustat för att kunna försvara landet men också för att
            kunna bidra till fred och säkerhet i omvärlden. Det kräver ett
            försvar som är anpassat till dagens hotbild och till snabba omvärldsförändringar.
          </note>
          <note>
            Kristdemokraterna har en realistisk syn på såväl hot som försvar.
            Vi tror inte på ideologiska utopier som talar om ett politiskt
            fredsrike på jorden. Den kristdemokratiska människosynen talar
            inte bara om alla människors lika värde utan också om ofullkomlighet
            och även om förmåga till ondska.
          </note>
          <note>
            Detta tror jag att det gångna året har visat oss när vi minns
            terrordådet i Stockholm för ett år och fyra dagar sedan. Detta
            har sedan följts av Breiviks dåd i Oslo och på Utøya i somras
            och att Gaddafi och Mubarak tillsammans med andra diktatorer i
            arabvärlden äntligen har fallit.
          </note>
          <note>
            Kristdemokraternas principprogram slår därför fast att Försvarsmakten
            ska ha en sådan styrka, sammansättning, beredskap och gruppering
            att den kan verka krigsavhållande vid säkerhetspolitiska kriser
            i närområdet.
          </note>
          <note>
            Jag tror att vi i dag inser att Sverige också i vår tid behöver
            ett starkt försvar. Genom ett brutalt uppvaknande inför den statslösa
            terrorismen, men också inför de stora militära satsningar som
            exempelvis Ryssland gör, visserligen från låga nivåer, förstår
            vi att det finns en viss hotbild också i framtiden. Mina vänner,
            historien har inte stannat. Vi vet inte vad som händer i morgon,
            men vi behöver tänka på våra barns och våra barnbarns trygghet.
          </note>
          <note>
            Sanningen är vidare att Sverige i dag inte klarar sig utan de
            andra länderna inom EU, och Nato, och Nato klarar sig inte utan
            USA.
          </note>
          <note>
            Många länder inom EU har dragit ned på sitt försvar, något som
            vi i Sverige, tack vare våra goda finanser, inte har behövt göra
            i år. Tillsammans lägger EU nu bara en tredjedel av vad USA lägger
            på sitt försvar. 75 procent av försvarskostnaderna inom Nato bärs
            av USA. Nu har det gått så långt att Europaparlamentet har antagit
            en rapport där det krävs en samordning av EU-ländernas försvar
            för att trygghet och säkerhet ska kunna säkras i vår del av världen.
            Vi är alla medvetna om att vi i Europa är oförmögna att utföra
            militära operationer som den i Libyen utan stöd från USA.
          </note>
          <note>
            Här uppe i norra Europa behöver vi också tänka på samarbete.
            Östersjön är, som vi alla här inne vet, ingen vallgrav som håller
            fiender borta utan tvärtom en viktig farled. Därför behöver vi
            också ha mer samarbete i Östersjön, inte minst med de baltiska
            staterna och Polen, och då menar jag riktiga övningar.
          </note>
          <note>
            Jag brukar säga att försvaret är som din hemförsäkring: Du hoppas
            att du aldrig ska behöva använda den, men om olyckan är framme
            är du mycket glad om du är helförsäkrad.
          </note>
          <note>
            Låt mig också, innan jag mer konkret berör besluten om Nordic
            Battlegroup, personalförsörjningen och kommande materielinvesteringar,
            rikta ett tack till alla befäl, soldater och sjömän som ytterst
            upprätthåller den säkerhet som vi åtnjuter i dag vare sig de tjänstgör
            i Afghanistan, i Kosovo, i Boden eller i Revingehed.
          </note>
          <note>
            Särskilt till er som befinner er på uppdrag i andra länder riktar
            vi en jul- och nyårshälsning när ni befinner er så långt borta
            från hemmet och Sverige.
          </note>
          <note>
            Fru talman! Jag ser det som en stor förmån att få besöka våra
            förband, vare sig det gäller Sigonellabasen, Libyeninsatsen, Camp
            Northern Lights i Afghanistan eller helikopterflottiljen i Linköping,
            där jag var förra veckan. Ni gör alla ett fantastiskt jobb som
            ni och vi har all anledning att vara stolta över.
          </note>
          <note>
            Apropå de internationella åtagandena: Sveriges försvarsmakt har
            i dag ett tydligt uttalat uppdrag att försvara Sverige. Men ett
            av de beslut vi fattar i dag handlar om att Sverige ska kunna
            leda Nordic Battlegroup, dock tidigast 2015. Nordic Battlegroup
            ska kunna samarbeta med EU, Nato och FN. Det är angeläget att
            Försvarsmaktens förmåga att ge och ta emot internationell hjälp
            förstärks fram till 2015.
          </note>
          <note>
            Den svenska solidaritetsförklaringen innebär att vår förmåga
            att samverka med andra måste utvecklas avsevärt utöver vad som
            skett hittills. Norge, Danmark och de baltiska länderna är Natomedlemmar,
            som vi alla känner till. Vid alla typer av kriser där det kan
            vara aktuellt att använda militära styrkor som ett säkerhetspolitiskt
            instrument i vårt närområde kommer de sannolikt att ledas av Nato.
          </note>
          <note>
            Inom ramen för den budget som nu ges måste Försvarsmakten därför
            fortsätta att arbeta medvetet för att Sverige bättre ska kunna
            samverka med de internationella organen. Det finns de som vill
            annorlunda i den här kammaren i dag. I en debattartikel i gårdagens
            Brännpunkt skriver Johan Forssell om hur Vänsterpartiet och Sverigedemokraterna,
            som säger sig vara varandras motpoler, tvärtom ofta finner varandra
            i olika säkerhetspolitiska frågor. Det gäller även möjligheten
            att leda eller över huvud taget delta i Nordic Battlegroup. De
            väljer båda isolering framför att se Sverige som ett konstruktivt
            samarbetsland, skriver Forssell.
          </note>
          <note>
            Denna samsyn mellan Vänstern och Sverigedemokraterna får dem
            också att stå enade mot EU-medlemskapet, insatsen i Afghanistan
            och en förlängning av insatsen i Libyen. Dessa två är även ensamma
            om att vilja ha tillbaka pliktförsvaret.
          </note>
          <note>
            När det gäller personalförsörjningen står vi fortfarande mitt
            uppe i den stora omläggning som sker från pliktförsvaret, med
            de utmaningar detta visar sig vara. För visst är det en utmaning!
            Det är den största förändringen på 100 år inom Försvarsmakten.
            Men vi ska inte falla till föga bara för att det visar sig vara
            en problematisk inkörningssträcka. Det är angeläget att Försvarsmakten
            styr utvecklingen väldigt medvetet för att rekrytera och genomföra
            den organisation vi har beslutat om i riksdagen. Nu visar det
            sig att den nya insatsorganisationen inte kan vara på plats 2014
            utan först 2019, enligt försvarets egna bedömningar.
          </note>
          <note>
            Jag vill tala lite om materielförsörjningen. Det är nämligen
            en stor och viktig fråga i dagens ärende hur materielförsörjningen
            ska fungera framöver. De beslut vi fattar i dag liksom beslut
            under kommande år måste vara grundade på hur verkligheten ser
            ut.
          </note>
          <note>
            För anskaffning av materiel och anläggningar föreslås nu ett
            anslag på närmare 9 miljarder plus 6 ½ miljard kronor för 2012.
            Investeringsplanen för åren fram till 2015 föreslås godkännas.
          </note>
          <note>
            Sedan kommer den stora frågan om utvecklingen av JAS 39 Gripen.
            Här handlar det om att gå från en C/D-version till C/D plus, E/F,
            E/F plus eller vad det nu blir, under förutsättning att någon
            nation väljer att gå vidare med förhandlingar om köp. Nu har Schweiz
            uttryckt sitt intresse, även om det inrikespolitiskt bromsas upp
            något. Bedömningen är att man går vidare med en beställning.
          </note>
          <note>
            För Sveriges del krävs ett omfattande förmågelyft om flygsystemets
            operativa effekt ska kunna bibehållas. Nu avsätts framtida anslag
            på högst 46 miljarder kronor under perioden 20132019.
          </note>
          <note>
            I förutsättningarna ligger nu också att regeringen ska tillsätta
            den parlamentariska luftförsvarsutredning som riksdagen begärde
            våren 2011. Fokus ska ligga på tiden efter 2040, vilket vi alla
            här inser får ses som en utmaning. Först ska dock regeringen återkomma
            till riksdagen med en proposition om en uppgradering av JAS 39
            Gripen. Det är angeläget att vi vågar fatta det beslut som är
            bäst för helheten.
          </note>
          <note>
            Något av det viktigaste jag har att säga här i dag har jag sparat
            till slutet: vikten av transparens inom Försvarsmakten.
          </note>
          <note>
            Jag har under året beställt en utredning från riksdagens utredningstjänst
            där Försvarsmakten har svarat på hur situationen ser ut vad gäller
            bland annat personalförsörjningen och materiel. Det visar sig
            att Försvarsmakten ser sig tvungen att byta ut nästan all materiel
            under en 20-årsperiod, nästan ned till skrivbordsnivå. Det gäller
            högnivåradar, lågnivåradar och bandvagnar. Vi har materiel som
            var alldeles utmärkt på 60-talet och som fungerade på 70-talet,
            80-talet, 90-talet och 00-talet men som nu faller för åldersstrecket
            och måste pensioneras.
          </note>
          <note>
            Vi står inför viktiga kommande beslut, och om det ska bli rätt
            måste vi ha en offentlig diskussion där ÖB konkretiserar sig.
            Nu vet vi visserligen vad han har sagt: att dagens budgetmedel
            inte räcker. Men hur långt från målet skjuter vi i så fall? ÖB
            säger att problemen infinner sig redan 2014, och det är som vi
            vet inte alls långt borta.
          </note>
          <note>
            Visserligen görs vissa förbättringar i redovisningen nu i budgetpropositionen,
            men det är långt ifrån den öppenhet som exempelvis den amerikanska
            försvarsmakten har kring sina materielinvesteringar. Ett exempel
            är att materielplanen numera är offentlig. Men det borde också
            gälla den ekonomiska bilagan. I USA offentliggörs det löpande
            vad man kommer att satsa på de närmaste tre åren.
          </note>
          <note>
            Det är av yttersta vikt att riksdagen och vi ledamöter i försvarsutskottet
            ges tillräcklig insikt om behov och investeringar, eftersom det
            är vi som ska bereda besluten inför omröstningarna här i kammaren.
            Det är nödvändigt med en framåtsyftande transparens som kan garantera
            kvaliteten på de beslut som vi i riksdagen ska fatta.
          </note>
          <note>
            Det är olyckligt att Socialdemokraterna och oppositionen nu hindrar
            regeringens förslag om att överföra Försvarsmaktens logistikverksamhet
            till FMV. Detta behövs inte minst för att Försvarsmakten ska kunna
            fokusera sin verksamhet på att bygga förband och militär förmåga,
            det som är Försvarsmaktens huvuduppgift. Det är därför vi vill
            flytta över logistiken, samt för att lösgöra medel för att få
            den nya insatsorganisationen på plats. Från 2013 skulle det ha
            inneburit att 700 miljoner överförts till förbandsverksamheten.
            Nu sätter den samlade oppositionen medvetet käppar i hjulet, vilket
            inte är acceptabelt med tanke på de utmaningar vi redan har med
            att klara ekonomin.
          </note>
          <note>
            Med dessa ord yrkar jag bifall till förslaget i utskottets betänkande
            med undantag för punkterna 8 och 9.
          </note>
          <note type="speaker">
            Anf. 72 PETER RÅDBERG (MP) replik:
          </note>
          <note>
            Fru talman! Jag börjar med att yrka bifall till reservation nr
            3, vilket jag glömt.
          </note>
          <note>
            Mikael Oscarsson började anförandet med att säga: Vi har en realistisk
            syn på hotbilden. Efter det nämner Mikael Oscarsson terrordådet
            i Stockholm och Breivik i Oslo. Sedan slutar Mikael Oscarssons
            hotbild, och han fortsätter med att säga att Försvarsmakten med
            anledning av detta ska ha en sådan styrka att det kan verka avskräckande.
          </note>
          <note>
            Hur tänker Mikael Oscarsson utifrån den hotbilden? När han nämner
            terrordådet och Breivik som hotbilder kan jag hålla med honom.
            Jag hade ett långt anförande där jag tog upp just dessa som den
            nya typ av hotbilder som vi har i Sverige vid sidan av en rad
            andra, som pandemier, ekonomiskt utanförskap, miljö och så vidare.
            Men kopplingen som Mikael Oscarsson gör blir jag inte riktigt
            klok på. Jag vill att han utvecklar det.
          </note>
          <note>
            Sedan säger Mikael Oscarsson lite inom parentes att Ryssland
            också kan vara ett hot i framtiden.
          </note>
          <note>
            Den realistiska hotbild som Mikael Oscarsson försöker framhäva
            tycker jag verkar mycket oklar. Hur ser egentligen Kristdemokraterna
            på morgondagens hotbild? Kan jag få ett förtydligande om det?
          </note>
          <note type="speaker">
            Anf. 73 MIKAEL OSCARSSON (KD) replik:
          </note>
          <note>
            Fru talman! Först och främst ser vi väldigt positivt på framtiden.
            Men det är också viktigt att se historien.
          </note>
          <note>
            Vi har nyligen varit utsatta för ett fruktansvärt terrordåd i
            Sverige för ett år sedan. Det finns både inre hot och yttre hot.
            Jag tog exempel på de insatser vi gör i Afghanistan och Libyen.
            Det är ingenting vi tar för självklart med demokrati.
          </note>
          <note>
            När vi ser på försvaret måste vi ha en långsiktighet. Även om
            vi inte ser ett hot vare sig i dag, i morgon eller i övermorgon
            måste vi ha beredskapen. Det går väldigt lätt att riva ned.
          </note>
          <note>
            Peter Rådbergs parti kräver att det ska avlövas ännu mer. Ni
            är inne på ett förslag som kräver nästan 2 miljarder mindre till
            Försvarsmakten. Det vore intressant att höra av Peter Rådberg
            hur du ska få det att gå ihop.
          </note>
          <note>
            De behov vi tycks vara överens om finns med materielförsörjningen
            i framtiden. Frågan är hur det ska gå ihop med en sådan neddragning
            som ditt parti står för. Det vore en väldigt viktig sak att få
            reda på.
          </note>
          <note>
            Jag fick frågan om hotbild. Som jag sade i mitt anförande gör
            Ryssland upprustningar. Det sker från låga nivåer, som jag sade,
            men det är 65 procent plus.
          </note>
          <note>
            Vi har ändå en erfarenhet från Georgienkrisen. Vi kan också se
            för framtiden att det säkert kommer att bli kapplöpningar om de
            naturtillgångar som finns vid Nordpolen. Vi vet att det finns
            ändrade övningsmönster från Ryssland i Östersjön.
          </note>
          <note>
            Kort sagt måste vi ha en beredskap för framtiden.
          </note>
          <note type="speaker">
            Anf. 74 PETER RÅDBERG (MP) replik:
          </note>
          <note>
            Fru talman! Den realistiska hotbild som Mikael Oscarsson nu målar
            upp från talarstolen tycker jag inte är så realistisk. Jag förstår
            egentligen inte vad du säger.
          </note>
          <note>
            Du ser å andra sidan positivt på framtiden. Du håller med om
            detta. De hot du ser radar du upp. Det är terrordåd, it-hot och
            den typen. Sedan blir din slutsats att vi ska öka Försvarsmaktens
            resurser i form av JAS-plan och bandvagnar. Det är vad du har
            sagt det senaste året.
          </note>
          <note>
            Vi i Miljöpartiet har i vår budget flyttat över en halv miljard
            till exakt de hotbilder som du beskriver. Vi försöker att lägga
            ökade resurser på till exempel Säpo. Vi lägger ökade resurser
            på att möta miljöhot och så vidare.
          </note>
          <note>
            Vi flyttar över de pengarna till det vi anser vara morgondagens
            hotbild. Det betyder inte att vi monterar ned det svenska försvaret.
            Vi vill begränsa det enorma materielanslag som vi är rätt överens
            om finns.
          </note>
          <note>
            Ni vill inte ta bort någonting. Ni vill lägga på. Då får man
            göra som Sverigedemokraterna och lägga på 3 miljarder om man ska
            utgå från dagens nivå.
          </note>
          <note>
            Jag tolkar Mikael Oscarsson som att han håller med om hotbilden.
            Vi är rätt överens om detta. Men det vi inte är överens om är
            att öka Försvarsmaktens resurser för att möta den hotbild som
            vi är överens om. Det går inte ihop, Mikael.
          </note>
          <note type="speaker">
            Anf. 75 MIKAEL OSCARSSON (KD) replik:
          </note>
          <note>
            Fru talman! Vår ekonomi är i balans, Peter Rådberg. Vi har en
            unik situation i svensk försvarsmakt och för vår svenska budget
            som gör att vi inte behöver göra neddragningar.
          </note>
          <note>
            Som Peter Rådberg borde veta är det i försvarsfrågor särskilt
            viktigt att ha långsiktighet och inte bara ha stora backspeglar
            eller något slags periskop för att få information om: Hur ser
            framtiden ut?
          </note>
          <note>
            En väldigt stor del av försvarsmaterielen faller för åldersstrecket
            med början om bara några år. Det krävs stora investeringar för
            att vi ska kunna bibehålla det handlar inte om att utöka den förvarsförmåga
            som vi har.
          </note>
          <note>
            Vi måste få information om det och kunna tala om det. Det är
            inget vi kan ändra på en kafferast eller bara på något år. Vi
            måste ha långsiktigheten.
          </note>
          <note>
            Jag fick inget svar på min fråga om hur det ska gå till när Peter
            Rådberg ska minska försvarsanslagen med nära 2 miljarder. Nu är
            det problem med att få pengarna att räcka till för övningsverksamhet.
          </note>
          <note>
            Med en sådan tvärinbromsning skulle det bli en katastrof. Det
            är inte trovärdigt med den kritik som du för fram. Det är väldigt
            viktigt att vi ser till att bevaka hotbilden både inom Sveriges
            gränser och när det gäller framtida möjliga hot.
          </note>
          <note>
            Det gäller att vi ser till att vi har en försvarsmakt som håller
            måttet även för våra barn och barnbarn.
          </note>
          <note type="speaker">
            Anf. 76 TORBJÖRN BJÖRLUND (V) replik:
          </note>
          <note>
            Fru talman! Jag reagerar på Mikael Oscarssons formuleringar.
            Jag ska låta Sverigedemokraterna svara för sig själva när det
            gäller den biten som vad jag förstår handlar om europeiska stridsgrupperna.
          </note>
          <note>
            Jag ser inte i detta betänkande någon reservation från Sverigedemokraterna.
            Det kan vara en lapsus från deras sida, men jag ser inte det.
            Vi står ensamma i betänkandet i vår kritik mot EU:s stridsgrupper.
          </note>
          <note>
            Det som Mikael Oscarsson hänvisar till är Johan Forssells artikel
            i Svenska Dagbladet. Det finns naturligtvis all anledning att
            racka ned på det. Det är billigt debattknep som man tar till för
            att på något sätt lägga skuld på oss för det som Sverigedemokraterna
            gör. De får svara för sig själva.
          </note>
          <note>
            Vi hamnar på samma ståndpunkt när det gäller vissa saker. Men
            i mer än 90 procent av fallen när vi röstar i den här kammaren
            så röstar Sverigedemokraterna på din regering där ditt parti ingår.
            Det är en sanning. Det går att titta på statistiken.
          </note>
          <note>
            När det gäller kärnfrågan har europeiska stridsgruppen egentligen
            aldrig använts. Den har kostat väldigt mycket pengar. Frågan är
            hur Sverige, som i varje fall officiellt ska vara något så när
            alliansfritt, kan samarbeta på lika villkor med en allians på
            det sättet utan att fläckas av att det är ett samarbete som oftast
            är utanför FN-mandat. Det gäller om det nu blir av, eftersom det
            inte har blivit av. Det kostar en massa pengar, och man har ingen
            nytta av det, eftersom det inte används.
          </note>
          <note>
            Jag vill först ha svar när det gäller den konstiga kopplingen
            mellan Vänsterpartiet och Sverigedemokraterna. Vad grundar du
            den på? Det andra är själva konceptet europeiska stridsgrupper.
            Hur pass bra är det egentligen?
          </note>
          <note>
            Jag har en fråga till. Jag hörde att Mikael Oscarsson yrkade
            bifall till utskottets förslag i betänkandet förutom under punkterna
            8 och 9. Jag antar att det ska vara punkterna 7 och 8. Punkt 9
            handlar om hemvärnet. Vi är gärna med på det, men det kan vara
            fel.
          </note>
          <note type="speaker">
            Anf. 77 MIKAEL OSCARSSON (KD) replik:
          </note>
          <note>
            Fru talman! Jag kan ge Torbjörn Björlund rätt på den sista punkten.
          </note>
          <note>
            I övrigt är det ett faktum, Torbjörn Björlund, att ni ofta säger
            att ni är Sverigedemokraternas motpol. Men ändå är det så att
            ni tycks finna varandra allt oftare i säkerhetspolitiska frågor.
          </note>
          <note>
            Jag uppfattar att det är er ställning när det gäller Nordic Battlegroup.
            Det är bekant vad gäller EU-medlemskapet och insatsen i Afghanistan.
            Ni är emot en förlängning av insatsen i Libyen. Ni vill också
            ha tillbaka pliktförsvaret. Jag tycker att det är ganska tydligt
            med den uppräkningen. Det är viktigt att den informationen når
            fram.
          </note>
          <note>
            När det gäller Nordic Battlegroup står vi bakom den överenskommelse
            som vi sedan kommer att fatta beslut om. Det är någonting som
            vi tycker att vi har en skyldighet att ställa upp med. Vi ska
            i första hand satsa på att försvara Sveriges gränser. Men vi ska
            också göra internationella insatser. Det ger också viktiga internationella
            erfarenheter.
          </note>
          <note>
            Det här är något som ger erfarenhet, och något som vi tycker
            att det är viktigt att bibehålla. Jag är glad över den överenskommelse
            som har fattats över blockgränserna.
          </note>
          <note type="speaker">
            Anf. 78 TORBJÖRN BJÖRLUND (V) replik:
          </note>
          <note>
            Fru talman! Svaren är inte särskilt precisa. Jag förstår det
            eftersom det kan vara svårt att peka ut exakt hur vi och Sverigedemokraterna
            samarbetar. Jag vet inte var substansen finns i det. I betänkandet
            har vi en samsyn med regeringen på fler punkter än vad det finns
            olikheter. Det blir en skev diskussion när man ska försöka kleta
            fast oss vid Sverigedemokraterna; det vill ju ingen här i kammaren.
          </note>
          <note>
            Vi har alltid varit EU-kritiska. Vi har varit emot EMU. Vi ser
            ju i dag hur illa det blir. Det är en kritik som även de borgerliga
            partierna borde ta till sig. I det här sammanhanget har vi också
            de europeiska stridsgrupperna. Det finns mer som man kan lyfta
            fram. Men just detta är vi kritiska mot eftersom det innebär att
            Sverige inte väljer själv hur man ska göra.
          </note>
          <note>
            Allan Widman säger alltid samma sak: Vi ska in i Nato. Det finns
            inget alternativ.
          </note>
          <note>
            I många andra sammanhang hymlar de andra partierna med detta.
            Vad ska vi göra? Ska vi in i detta eller inte? Vi kör med det
            i stället för att försöka hitta någon koppling där vi och Sverigedemokraterna
            finns på samma sida. Det sänker debatten. Jag tycker att det är
            för lågt.
          </note>
          <note>
            Finns det i Mikael Oscarssons värld något alternativ till EU:s
            stridsgrupper? Kan man göra på något annat sätt? Kan man hitta
            ett samarbete där man tillsammans med suveräna stater kommer överens
            om vad man ska göra? Det kan vara FN-insatser som är bra för världspolitiken
            och framför allt för världsfreden. Är EU:s stridstrupper för heliga
            för det?
          </note>
          <note type="speaker">
            Anf. 79 MIKAEL OSCARSSON (KD) replik:
          </note>
          <note>
            Fru talman! Jag tycker inte att Torbjörn Björlund ger någon förklaring.
            Jag har inte blivit motsagd när det gäller den samsyn som visar
            sig i de här frågorna. Jag ser fram mot fortsatta inlägg där Torbjörn
            Björlund förklarar motsatsen. Jag tycker att det framgår ganska
            klart att ni har samma ståndpunkt i de frågor som jag räknade
            upp.
          </note>
          <note>
            Jag förstår att det finns praktiska skäl till att Torbjörn Björlund
            vill säga nej till än det ena än det andra Nordic Battlegroup
            till exempel när man vet vilka neddragningar som Torbjörn Björlunds
            parti vill göra; man vill minska med upp mot 2 miljarder. Med
            sådana kraftfulla nedskärningar får man dra ned på saker och ting.
            Det är inte den linje som Kristdemokraterna och Alliansen driver.
            Vi driver en ansvarsfull linje som räcker både till att försvara
            vårt land och att göra internationella insatser som vi tycker
            är viktiga. Det kan bli andra konstellationer i framtiden, men
            vi ska absolut svara upp mot det vi har lovat när det gäller Nordic
            Battlegroup.
          </note>
          <note>
            Jag är glad och stolt över att vi har kunnat göra en så bred
            överenskommelse i riksdagen över blockgränserna.
          </note>
          <note type="speaker">
            Anf. 80 Försvarsminister STEN TOLGFORS (M):
          </note>
          <note>
            Fru talman! Jag tycker att det anslag Mikael Oscarsson hade när
            han talade om de män och kvinnor som tjänstgör i försvaret och
            dagligen gör nytta är väldigt sympatiskt. Jag har under debatten
            i dag saknat just det perspektivet att försvaret verkar varje
            dag till gagn för Sveriges och andras säkerhet.
          </note>
          <note>
            Sverige bygger nu för första gången sedan murens fall ett starkare
            försvar. Den som vill ha det måste vara beredd att förändra. Därför
            genomför Alliansen den största försvarsreformen i modern tid.
            Försvarspolitiken ska fokusera på försvarsförmåga. Jag noterar
            att det ordet knappast förekommer i debatten.
          </note>
          <note>
            Den gamla insatsorganisationen hade nått vägs ände. Utgångspunkten
            för reformen var ett nationellt försvar om 30 000 man med alldeles
            för låg användbarhet och tillgänglighet. Bara en tredjedel, var
            det politiska kravet, skulle kunna användas inom ett år. Det tog
            ett till tre år innan övriga två tredjedelar kunde användas. Därmed
            var försvarspolitiken inte relevant för tidens hot. Moderna konflikter
            uppstår hastigt. De kan avgöras på dagar. Vi såg det i Georgien;
            det tog fem dagar och avgjordes på två.
          </note>
          <note>
            Det var utgångsläget för Alliansens reform. Försvaret ska vara
            tillgängligt, användbart och rörligt. Det ska vara samövat och
            utrustat, som Allan Widman sade. Det ska finnas användbart här
            och nu. En insatsorganisation ska vara användbar för alla försvarets
            uppgifter. Försvarsmakten ska ensam och tillsammans med andra
            värna Sverige och svenska intressen genom insatser i landet, i
            närområdet och ute i världen. Sverige bygger säkerhet tillsammans
            med andra. Jag är glad att Peter Rådberg lyfte fram just den aspekten
            i debatten. Detta gäller inte minst för våra grannländer i Norden
            samt för EU. Det går inte att se en situation, har ni och vi uttalat,
            där ett hot drabbar endast ett land i närområdet och lämnar övriga
            oberörda. Vi ställer inte ut försvarsgarantier, men vi förbereder
            oss för att kunna ge och ta emot stöd såväl civilt som militärt.
          </note>
          <note>
            En försvarsreform hör till det svåraste som ett land kan företa
            sig. Det tar sex till åtta år att genomföra, som i exempelvis
            Tyskland. Den svenska reformen går i samma riktning som i de flesta
            EU- och Natoländer. Det vi gör gör också de. Det de gör gör också
            vi. Bara fyra länder i Nato och EU har kvar värnpliktiga i sina
            insatsorganisationer.
          </note>
          <note>
            Försvarsmakten levererar effekt varje dag i landet och insatser
            internationellt. Försvarsmaktens ekonomi är i balans. Rekryteringen
            har gått mycket bra. Man har haft 32 000 sökande på 3 200 platser
            i de första GMU-omgångarna. Jag gläder mig åt att Håkan Juholt
            så tydligt har markerat att frivillighet vid rekryteringen är
            här för att stanna. Rekryterna har presterat bättre i test och
            urval än vad de sista årens värnplikta gjorde. Hemvärnet har tecknat
            20 000 av 22 000 nya kontrakt. Sverige kommer vid årsskiftet att
            ha 4 000 heltidsanställda soldater och sjömän. Försvarsmakten
            uppger att man redan har passerat årets mål för rekrytering av
            deltidssoldater med interimskontrakt, det vill säga 2 500. Man
            är på god väg mot målet 16 000 anställda soldater och sjömän.
            Det är fakta.
          </note>
          <note>
            Jag skulle gärna vilja höra Peter Hultqvist öppet redovisa sina
            siffror när han hävdar att detta är skönmålning. Detta är de siffror
            som finns. Verkligheten beskrivs bäst av fakta.
          </note>
          <note>
            År 2014 kommer enligt Försvarsmakten två tredjedelar av den nya
            insatsorganisationens bemanning att vara på plats. Den nya insatsorganisationen
            är intagen i tid. Samtidigt är försvarsreformen en läroprocess;
            så är det i alla länder. De nya specialistofficerarna kommer att
            bli försvarets ryggrad. Under nästa år prioriteras bemanningen
            av de tusentals nya befattningarna med nya specialistofficerare,
            men också, som Allan Widman var inne på, med stabsofficerare där
            individens kompetens matchas mot de nya befattningarnas behov.
          </note>
          <note>
            Sverige är nettobidragsgivare till internationell säkerhet fråga
            Nato, USA eller vem ni vill. Sverige gör mycket uppskattade insatser
            i Kosovo, Afghanistan, Korea, Afrikas horn och under detta år
            också i Libyen. Vi skapar säkerhet för människor som hotas av
            krig, våld och övergrepp. Omvärlden blir säkrare, då blir också
            Sverige säkrare. Vi bidrog för första gången på 50 år med stridsflyg,
            först för att upprätthålla flygförbudszonen sedan för flygspaning
            i den Natoledda insatsen för att skydda civila i Libyen. Vi stod
            för en mycket hög andel av den samlade flygspaningen och för högkvalitativ
            fotoanalys som i sin tur, påstås det, bidrog till att mycket få
            civila skadades i de insatser som gjordes.
          </note>
          <note>
            Fru talman! Andra lägger märke till vad Sverige gör. Sverige
            är ett av Natos viktigaste partnerländer på grund av insatser
            i Afghanistan och Libyen och på grund av våra soldaters och officerares
            kvalitet och engagemang.
          </note>
          <note>
            När Nato i somras presenterade sin PARP-utvärdering av vårt nya
            försvar var man mycket positiv både till vår förmåga till internationella
            insatser och till det nya försvarets förmåga till nationellt försvar.
            Mot tyckanden och påståenden står alltså Natos utvärdering. Sveriges
            nyutvecklade operativa stridskrafter besitter förmåga både att
            avskräcka från anfall och att försvara landet, enligt Natos utvärdering.
          </note>
          <note>
            Den ansedda tidskriften Janes Defense Weekly ägnade nyligen sex
            sidor åt svensk försvarsreform. De noterade inledningsvis det
            som genomsyrar reformen och som flera i Alliansen har påpekat,
            nämligen att försvaret ska kunna verka både nationellt och internationellt,
            inte antingen eller utan både och. Man konstaterar sedan att den
            svenska försvarsreformen skapar ett professionellt och flexibelt
            försvar för att försvara Sverige och för att kunna spela en tyngre
            roll i internationella operationer.
          </note>
          <note>
            Fru talman! Sverige är ett av få länder som i finanskrisen har
            oförändrade försvarsanslag. Regeln är mycket betydande nedskärningar
            av försvarsanslagen både i Europa och i USA. Finland och Danmark
            står inför nedskärningar på 10 procent. År 2012 tillför vi förbandsanslaget
            230 miljoner för att stödja genomförandet av det nya försvaret.
            Det är pengar Försvarsmakten inte ens själva hade räknat med.
            År 2013 tillför vi förbandsverksamheten de 700 miljoner som försvaret
            har sagt behövs för att förverkliga IO14.
          </note>
          <note>
            Vi ger också Försvarsmakten och Försvarets materielverk i uppdrag
            att frigöra ungefär lika mycket resurser ytterligare för att skapa
            utrymme för ytterligare förstärkningar av förbandsverksamheten.
            Ett omfattande underlag för detta arbete finns bland annat i Försvarsstrukturutredningen.
            Uppdraget innebär att planera och genomföra åtgärder som rationaliserar
            stödverksamhet som inköp, service, förråd och verkstäder. De bad
            regeringen: Låt oss få verkställa detta själva! Vi tror att vi
            kan lösa uppgiften.
          </note>
          <note>
            Då valde vi att gå den vägen. Jag tror inte att man kan göra
            stora strukturella förändringar om myndigheterna inte tror på
            de sätt de utförs.
          </note>
          <note>
            Fru talman! Jag välkomnar varmt den allt bredare samsynen i försvarsfrågor.
            Det är för mig mycket glädjande att kunna konstatera att Socialdemokraterna
            endast vill omfördela medel motsvarande 0,7 procent av försvarsbudgeten.
            Större är inte den politiska skillnaden nu. Det finns sedan ett
            år en sjupartienighet om Sveriges solidaritetsförklaring. Det
            finns inga andra finansierade eller genomförbara förslag till
            insatsorganisation i riksdagen än den nya insatsorganisationen
            IO14. Det finns en bred uppslutning kring frivillig rekrytering
            av anställda soldater och sjömän. Denna breda samsyn kom också
            till uttryck i den uppgörelse som presenterades för någon vecka
            sedan. Sverige kan leda Nordic Battlegroup 2015. Regeringen avser
            att återkomma med en proposition.
          </note>
          <note>
            Vi ska också genomföra en utredning om svenskt luftförsvar för
            perioden efter 2040. JAS Gripen ingår inte i utredningen, utan
            en uppgörelse om JAS Gripens framtidssäkring blir ett ingångsvärde
            för utredningen. Regeringen avser att återkomma med direktiv.
          </note>
          <note>
            Jag vill tacka Socialdemokraterna och Miljöpartiet för gott samarbete.
            Jag vill gärna ta den här möjligheten att markera min öppenhet
            för och vilja till fortsatt breda diskussioner och överenskommelser
            med dessa partier.
          </note>
          <note>
            Fru talman! Denna enighet till trots måste jag ändå redovisa
            för kammaren att jag ser svårigheter i de skuggbudgetar som oppositionen
            presenterar. Oppositionen säger nej till regeringens föreslagna
            bemyndigande för att stegvis låta myndigheterna reformera Försvarsmaktens
            logistik- och stödfunktioner. Det är ett arbetssätt som myndigheterna
            själva har efterfrågat. Genom oppositionens nej riskerar finansieringen
            av försvarsreformen att försenas eller alternativt kommer svarta
            hål att skapas. Oppositionen tillför inga nya pengar för att finansiera
            väntetiden.
          </note>
          <note>
            Jag måste också för kammaren redovisa min oro över att Socialdemokraterna
            vill dubblera arbetsgivaravgiften för unga under 26 år. Detta
            är ett hårt slag, särskilt mot Försvarsmakten, landets blivande
            största ungdomsarbetsgivare. Kostnaden för de höjda arbetsgivaravgifterna
            beräknas kunna bli 330 miljoner kronor per år. Det motsvarar i
            så fall kostnaden för 3 000 anställda soldater som antingen aldrig
            kan anställas eller som måste sägas upp. Inte heller för detta
            kompenseras Försvarsmakten i Socialdemokraternas budgetmotion.
            Här finns alltså en betydande underfinansiering från oppositionens
            sida av förbandsverksamheten som antingen ger underskott eller
            färre soldater för Sverige.
          </note>
          <note>
            Fru talman! Försvaret levererar effekt varje dag. Det skapar
            trygghet i Sverige, i vårt närområde och internationellt. Försvarsreformen
            följer mycket väl inriktningen på reformer i såväl EU som Nato,
            och faktiskt också i Ryssland som inte bygger den gamla sovjetiska
            krigsmakten åter utan bygger en ny struktur med anställda soldater
            och förband i mycket högre beredskap.
          </note>
          <note>
            Enligt den utvärdering som Nato gjorde av den nya insatsorganisationen
            IO14 i Sveriges egenskap av partnerland är det nya försvaret väl
            avpassat både för att stärka landets försvarsförmåga och lämna
            bidrag till internationell fred och säkerhet.
          </note>
          <note>
            I detta anförande instämde Abdirizak Waberi (M).
          </note>
          <note type="speaker">
            Anf. 81 PETER HULTQVIST (S) replik:
          </note>
          <note>
            Fru talman! Först vill jag upplysa Sten Tolgfors om att han har
            fel om arbetsgivaravgifterna. RUT och Försvarsmakten har tagit
            fram siffran för 2012. Det handlar om 171 miljoner. Vi har anslag
            på förband som är 150 högre. Sten Tolgfors har konsultkostnader
            på nära 1 miljard att ta itu med. Vad tänker du göra åt konsultkostnaden
            inom Försvarsmakten i detta ansträngda läge? Där har du stora
            möjligheter att ta fram pengar för att kompensera både det ena
            och det andra inom Försvarsmakten.
          </note>
          <note>
            Varje gång jag hör denna beskrivning av personalförsörjningen
            funderar jag på om jag är i Högsta sovjet i Moskva någon gång
            på 80-talet eller om jag befinner mig i Sveriges riksdag. Det
            pågår en ständig skönmålning där man säger att allting är bra.
          </note>
          <note>
            Som politiker ska man kanske fundera på om förbandsbesök betyder
            någonting. Betyder resonemang med enskilda soldater och befäl
            någonting? Jag för de resonemangen och får signaler om problem.
            Det handlar om lönenivåer, hur man långsiktigt kommer att upprätthålla
            övningarna i tjänsten, om man kan stimulera soldaterna till att
            stanna kontraktstiden ut, det vill säga sex till åtta år, och
            avgångsvederlagsfrågor. Det finns en massa sådana frågor. Det
            är boendefrågor och annat som det finns frågetecken kring. Det
            gör att man undrar om det här systemet kommer att hålla. Sedan
            får vi information i försvarsutskottet, där representanter för
            både departement och Försvarsmakten är med, om att det kan leda
            till att en tredjedel så småningom hoppar av. Vad gör vi åt det?
          </note>
          <note>
            Jag tycker att det är viktiga frågor att koncentrera sig på och
            att fundera på i stället för att i nästan sovjetiska ordalag tala
            om att allt är bra. När gapet blir tillräckligt stort mellan skönmålningen
            och verkligheten kanske det spricker på ett mycket pinsamt sätt
            en vacker dag.
          </note>
          <note type="speaker">
            Anf. 82 Försvarsminister STEN TOLGFORS (M) replik:
          </note>
          <note>
            Fru talman! Den här svartmålningen blir sådan att ingen känner
            igen sig. Har man 32 000 unga som har sökt 3 200 platser måste
            det rimligen vara ett utfall som är över all förväntan jämfört
            med något annat land. Sedan är det självfallet en läroprocess
            för oss alla. Men Peter Hultqvist ägnar sig åt en ständig svartmålning
            och noterar aldrig det Försvarsmakten gör bra. Sedan måste han
            gå in och spekulera i framtiden för att kunna försöka hävda att
            det ändå är lite uselt. Det tycker jag är synnerligen tråkigt.
          </note>
          <note>
            Sedan fick vi ett besked här om att Socialdemokraternas ekonomiska
            politik tydligen är på skoj. Man har inte menat allvar med att
            dubblera arbetsgivaravgiften, utan det gällde tydligen bara 2012.
            Men 2013 och 2014 finns förslaget inte längre. Hultqvists problem
            är att det blir fler och fler anställda hela tiden. Vi rör oss
            mot en fullbemannad insatsorganisation, och då får hans egen politik
            större och större genomslag för Försvarsmakten. Då blir resultatet
            300 miljoner back eller 3 000 färre soldater. S har ingen kompensation
            för detta över huvud taget.
          </note>
          <note>
            En intressant fråga är vad Socialdemokraterna egentligen vill.
            Var är de egna förslagen? Var finns beskrivningen av Försvarsmaktens
            kvalitet, den nytta försvaret gör i form av insatser? Det finns
            ingenting om de positiva siffrorna i rekrytering, i anställning,
            i en ekonomi i balans, inget om försvarsförmåga, inget om samverkansförmåga,
            inget om de heroiska insatser, som Mikael Oscarsson nämnde, i
            Libyen, Afghanistan, Kosovo, inget om försvarets uppgift eller
            resultat. I stället är det en ständig spekulation. Som den bästa
            närking säger jag, som är från Örebro: Solen skiner i dag. Ja,
            i dag ja.
          </note>
          <note type="speaker">
            Anf. 83 PETER HULTQVIST (S) replik:
          </note>
          <note>
            Fru talman! Problemet är att solen inte skiner entydigt i dag,
            utan det finns moln på himlen som de flesta ser. Det möter jag
            när jag är ute och besöker förbanden, men Sten Tolgfors kanske
            möter något annat.
          </note>
          <note>
            Om Sten Tolgfors tar del av riksdagens utredningstjänsts utredning
            finns inte siffran 330 miljoner nämnd någonstans. År 2013 handlar
            det om 200 miljoner, kan jag upplysa om, och sedan fortsätter
            det. Vi har sagt nej till den typen av åtgärder beroende på att
            det inte är en effektiv metod.
          </note>
          <note>
            Varför har vi 25 procent av ungdomarna arbetslösa i dag trots
            det som ni, Sten Tolgfors, håller på med i form av arbetsgivaravgiftssänkningar?
            Vi har ett annat program med en lång rad åtgärder bland annat
            inom kommunsektorn och utbildningssektorn för att ge ungdomarna
            möjlighet att komma in på arbetsmarknaden.
          </note>
          <note>
            Beträffande Försvarsmakten logistik vill jag säga att om man
            vill privatisera är det väl lika bra att lägga korten på bordet
            och tala om hur den privatiseringen ska gå till. Om man vill slå
            samman myndigheter är det väl lika bra att lägga korten på bordet
            och tala om hur det ska se ut. Om man vill reducera personal är
            det väl lika bra att lägga korten på bordet och tala om hur många
            tjänster som ska bort. Man ska inte smyga omkring, gå bakvägen
            och göra riksdagen till ett rundningsmärke som sedan ska ställas
            inför ett färdigt förslag, att så här ser det ut, varsågod och
            ta det, det går inte att ändra på.
          </note>
          <note>
            Regeringen har hela beredningsinstrumentet. Ni kan bygga upp
            det här så att en proposition som belyser helheten förbereds och
            kan läggas inför riksdagen så att vi tydligt vet vad vi ska ta
            ställning till. Nu kör ni någon sorts utpressning bakvägen, att
            om vi inte ställer upp på er metod förlorar vi pengar. Jag tycker
            inte att det är sjyst. Jag gillar inte den metoden.
          </note>
          <note>
            Det är bättre att Sten Tolgfors går hem och ser till att det
            blir en proposition skriven och sätter fart på departementet så
            att de gör jobbet. Möjligen kan ni även ta kontakt med oss för
            underhandsdiskussioner. Det kanske kan underlätta riksdagsbehandlingen.
            Det är ett gott råd.
          </note>
          <note>
            Slutligen: Läs vår motion! Där har du svaret på alla dina spekulationer
            om vår politik.
          </note>
          <note type="speaker">
            Anf. 84 Försvarsminister STEN TOLGFORS (M) replik:
          </note>
          <note>
            Fru talman! Nej, där finns inte alls svaren. Jag fick dem nu.
            Peter Hultqvist medgav att de redan 2013 är kraftigt underfinansierade
            vad gäller förbandsverksamheten med 200 miljoner. Jag kan nämna
            för kammaren att 2014 kommer det att finnas fler unga anställda,
            2015 ännu fler, 2016 ännu fler. Därmed ökar alltså Socialdemokraternas
            underfinansiering av förbandsverksamheten. Detta är mycket mer
            pengar än ni, Peter Hultqvist, tillför eftersom ni tar bort pengar
            från internationell solidaritet, det som sker via internationella
            insatser. Du har precis medgett er egen underfinansiering, ert
            svarta hål, och det står inte i någon motion.
          </note>
          <note>
            Låt mig fortsätta på det temat. Hur ska Socialdemokraterna spara
            140 miljoner på en månads neddragning av 100 personer i Afghanistan?
            Det är nästa svarta hål i er budget, men då gäller det internationella
            insatser. Hur ska Socialdemokraterna spara 55 miljoner på MSB
            och den civila krishanteringsverksamheten? Hur ska Socialdemokraterna
            spara 55 miljoner till på den samlade civila krisberedskapen?
            Det är 110 miljoner i ett svart hål. Och jag har verkligen läst
            inte bara Socialdemokraternas motion utan också utskottets betänkande.
            Där står bara att man bedömer att det finns ett utrymme för effektivisering.
            Det bedömer inte jag att det finns, och jag tror inte att myndigheten
            heller gör det. Det finns icke en antydan om hur detta ska gå
            till och hur Sveriges krisberedskap ska försämras.
          </note>
          <note>
            Återigen: Om man inte gillar regeringens förslag när det gäller
            budget, när vi vill spara pengar för att överföra till förbandsverksamheten,
            då finns det alternativ. Det är att man tillför andra pengar.
            Det gör inte Socialdemokraterna. När man säger nej till ytterligare
            effektivisering av stöd- och kringverksamhet skapar man ånyo ett
            svart hål. Resultatet av detta blir färre soldater eller ett svart
            hål i Försvarsmaktens ekonomi.
          </note>
          <note type="speaker">
            Anf. 85 PETER RÅDBERG (MP) replik:
          </note>
          <note>
            Fru talman! Jag har tre frågor till försvarsministern. Senast
            vi tillsatte en försvarsberedning var 2007. Med anledning av den
            hotbild som vi har talat om i dag tycker jag att det vore på tiden
            att vi fick en ny försvarsberedning, eller en säkerhetsberedning,
            som Miljöpartiet vill ha. En säkerhetsberedning skulle vara mycket
            bredare i sin utgångspunkt.
          </note>
          <note>
            Fråga två handlar om JAS. Om Schweiz köper 22 Gripenplan är den
            stora frågan om vi ska uppgradera den C/D-plattform vi i dag har
            eller skrota den, vilket Volvo sagt blir fallet om man väljer
            det amerikanska alternativet. Jag skulle gärna vilja höra om försvarsministern
            kan säga någonting om vart vi är på väg, i vilken riktning.
          </note>
          <note>
            Den tredje frågan rör något som jag blev mycket förvånad över.
            När det gäller Luftförsvarsutredningen säger försvarsministern
            nämligen att JAS Gripen inte kommer att ingå i utredningen. Cecilia
            Widegren, Peter Hultqvist och jag har kommit överens om följande,
            och jag antar att försvarsministern varit informerad, nämligen
            att vi skulle utreda hela luftförsvaret till att börja med och
            att den utbyggnad och utveckling som luftförsvaret omfattas av
            före 2040 måste utgöra en grund för utredningen som ska belysa
            helheten och behoven i framtidens luftförsvar, efter 2040. Vi
            har haft ganska långa diskussioner om att JAS Gripen, helikoptrar
            och allt sådant ska ingå i en helhet.
          </note>
          <note>
            Jag vill att försvarsministern än en gång kommenterar detta.
          </note>
          <note type="speaker">
            Anf. 86 Försvarsminister STEN TOLGFORS (M) replik:
          </note>
          <note>
            Fru talman! Jag måste säga att Peter Rådbergs argumentation tidigare
            i dag gjorde mig djupt betänksam. Först berättar han att han är
            emot Gripen E/F, att den är onödig, fel, kostsam, men han vet
            vilken motor flygplanet ska ha. Fascinerande! Ett plan han inte
            vill ha ska ha en motor som han vill ha. Han påstår också att
            han vet vilken leverantör det ska vara till det framtida flygplanets
            motorer. Intressant nog, och det är såklart en ren slump, kommer
            leverantören från hans hemort. Vad är det för sätt att bedriva
            industripolitik, Peter Rådberg? Det är precis det vi ska bort
            från. Det är inte ett trovärdigt agerande.
          </note>
          <note>
            De andra partierna är överens om att vi hanterar frågan med en
            förhoppningsvis möjlig uppgörelse separat, och sedan går den in
            som en förutsättning i Luftförsvarsutredningen. Jag har läst mycket
            noga vad där står. Det har diskuterats med många partier, och
            vi är fullständigt överens om det.
          </note>
          <note>
            Peter Rådberg, grip nu chansen och ta dig ur diskussionen om
            ett plan du inte vill ha, en motor du vill ha och var den råkar
            vara tillverkad och hur du ser på politikens roll i konfigureringen
            av stridsflygplan. Annars får du gärna utveckla dina kvalifikationer
            i motorteknik för stridsflygplan. Jag känner att jag i alla fall
            inte har dem. Jag kommer att förlita mig på experter.
          </note>
          <note type="speaker">
            Anf. 87 PETER RÅDBERG (MP) replik:
          </note>
          <note>
            Fru talman! Politik är kul, måste jag säga. Vi har inte sagt
            att vi vill skrota Gripen. Vi har sagt att vi kan behålla den.
            Du får balansera dina inlägg, Sten Tolgfors. Det blir lite lågt,
            tycker jag.
          </note>
          <note>
            Det jag säger är att vi i grund och botten vill ha ett annat
            försvar och det vet du mycket väl men vi tycker att utifrån den
            hotbild som finns är det helt obegripligt hur man kan föreslå
            en E/F-variant med en helt ny motor, ett helt nytt plan och allt
            det. Nu finns en Volvo Aero-motor som suttit på plats i rätt många
            år. Den motorn har utnyttjats till 17 ½ procent, för att vara
            exakt, av sin livslängd. Menar ni på fullt allvar att man ska
            kasta bort den motorn? Sedan råkar Volvo Aero ligga i Trollhättan,
            och jag råkar bo där, men det har inte ett dugg med detta att
            göra.
          </note>
          <note>
            Miljöpartiet är mycket noga med att säga att industripolitik
            inte får handla om försvarspolitik. Jag tror att jag har sagt
            det tusen gånger. Nu står vi inför realiteter. Politik ska hanteras
            här och nu. Det är den utgångspunkt jag har. Därför vill jag gärna
            ha ett svar.
          </note>
          <note>
            Sedan undrar jag om Luftfartsutredningen ska bearbeta helheten,
            Sten Tolgfors. Där ingår ju JAS. Du svarade inte heller på frågan
            om det gäller en säkerhetsberedning eller en ny försvarsberedning.
            Jag vore tacksam för ett litet svar även på de frågorna.
          </note>
          <note type="speaker">
            Anf. 88 Försvarsminister STEN TOLGFORS (M) replik:
          </note>
          <note>
            Fru talman! Det är alltid roligt att debattera med Peter Rådberg.
            Det blir verkligen fart på bollen.
          </note>
          <note>
            Peter Rådberg! Jag lyssnade verkligen noga på vad du sade, och
            jag tror att det finns i protokollet också. Ni är mot Gripen E/F.
            Det vet ni redan innan något underlagsarbete är färdigställt.
          </note>
          <note>
            Det är ingen som vill rycka motorn ur Gripen C/D. Den sitter
            där den gör så länge vi använder Gripen C/D. Nu konfigurerar vi
            nästa generation. Det är en annan sak. Då tittar man inte bara
            på livslängd hos motorn. Man kör den inte tills den skär, för
            att använda ett biluttryck. Då skulle Peter Rådberg aldrig byta
            bil civilt heller, om kravet var att man alltid skulle använda
            alla motorer tills de skar ihop. Det är liksom inte detta det
            handlar om, utan det handlar om förmågan dragkraft balanserat
            mot flygplanets övriga förmågor.
          </note>
          <note>
            Vi börjar heller inte med att titta på var den tillverkas, utan
            vi ser på vad det är för förmåga som flygplanet behöver.
          </note>
          <note>
            Ja, jag tycker absolut att vi ska ha en försvarsberedning inför
            nästa försvarsbeslut. Det är en bra arena som företrädare för
            flera partier, inte minst Håkan Juholt, har varit med och upprättat.
            Där kan man söka ny information, ny kunskap och breda lösningar.
            Det vill jag gärna pröva, förutsatt att andra partier också vill
            gå den vägen.
          </note>
          <note>
            Jag uppfattar att partierna är helt överens inte minst Peter
            Hultqvist har bidragit till att klara ut detta om hur JAS Gripen
            ska hanteras i relation till Luftförsvarsutredningen. Det står
            i betänkandet, och precis som det står kommer vi därefter att
            ta fram direktiv och återkomma i dialog med dem som känner intresse
            för det.
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            13 § Beslut om ärenden som slutdebatterats den 14 december
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 13
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 14
          </note>
          <note>
            Övriga punkter
          </note>
          <note>
            14 § Beslut om ärende som slutdebatterats vid dagens sammanträde
          </note>
          <note>
            15 § (forts. från 12 §) Försvar och samhällets krisberedskap
            budgetåret 2012 (forts. FöU1)
          </note>
          <note type="speaker">
            Anf. 89 TORBJÖRN BJÖRLUND (V) replik:
          </note>
          <note>
            Herr talman! Jag har ett par saker som jag vill ta upp med försvarsministern
            i det här replikskiftet, först och främst det Peter Hultqvist
            var inne på, som jag tycker är en springande punkt i förändringen
            av svensk försvarspolitik, nämligen personalförsörjningen.
          </note>
          <note>
            Jag kan hålla med Peter Hultqvist när han sade att det låter
            väldigt bra. Man försöker hitta siffror som på något sätt ska
            bekräfta att detta är hur enkelt som helst, samtidigt som vi vet
            att det kommer många varningssignaler om att det inte är så lätt
            som det ser ut. Det är till exempel en aggressiv marknadsföring
            för att rekrytera ungdomar till försvaret.
          </note>
          <note>
            Jag lyfte tidigare i mitt anförande upp den kritik som har kommit
            om att man använder reklam och marknadsföring på gymnasieskolan
            på ett sådant sätt att det kan vara stötande. Man ska rekrytera
            ungdomar till Försvarsmakten och ger inte en vederhäftig bild
            av vad det egentligen innebär att vara soldat eller sjöman.
          </note>
          <note>
            Det är sådant som jag skulle vilja ha en kommentar om.
          </note>
          <note>
            Det andra är: Om man inte rekryterar rätt personer till Försvarsmakten
            i den organisation som man nu ska sätta i sjön, då kan man råka
            ut för avhopp. Hur ser beredskapen ut för det? Det är faktiskt
            en reell fara att ett antal personer kommer att säga: Detta är
            inte min sak jag ska inte vara soldat eller sjöman i försvaret.
          </note>
          <note>
            På något sätt är det en signifikativ bild. Som Peter Hultqvist
            sade jag tycker det var träffande var den lite sovjetisk. Och
            vi tycker ju inte om Sovjet. Det finns alltså som liknelse där
            som kanske också är kontroversiell, hur man förskönar saker som
            egentligen är felaktiga.
          </note>
          <note>
            Nästa fråga gäller situationen i Afghanistan, hur man på något
            sätt kan se att Afghanistan skulle vara en framgång, när man ser
            hur illa det ser ut där, hur allt går åt fel håll med den insats
            vi har i Afghanistan och hur mycket pengar som vi skulle spara
            på att dra tillbaka trupperna redan nästa år.
          </note>
          <note type="speaker">
            Anf. 90 Försvarsminister STEN TOLGFORS (M) replik:
          </note>
          <note>
            Herr talman! Jag vet inte när Torbjörn Björlund var i Afghanistan
            senast. Jag var där för ett par veckor sedan, och jag har absolut
            inte den bild som han har av att allt går åt fel håll.
          </note>
          <note>
            Jag har en bild av att den svenska styrkan kontinuerligt gör
            ett utomordentligt bra arbete för att skapa säkerhet och för att
            utbilda de afghanska säkerhetsstrukturerna, för att kunna lämna
            över till afghanerna själva. Jag vet att de liksom jag anser att
            om man följde Torbjörn Björlunds linje skulle Afghanistan mycket
            snabbt falla tillbaka i förtryck och inbördeskrig.
          </note>
          <note>
            Låt oss sedan gå till personalförsörjningen. Hur kan fakta vara
            att försköna? Från Alliansens sida kan vi redovisa att 32 000
            har sökt 3 200 platser, att de gör bättre ifrån sig i tester och
            urval än de sista årens värnpliktiga, att kraven för att komma
            in i Försvarsmakten som soldat är högst avsevärt högre i dag än
            de var under värnpliktssystemet och att anställningarna så här
            långt går enligt plan.
          </note>
          <note>
            Då vill de som är emot systemet som Torbjörn Björlund är säga
            att det inte kan vara så bra utan att det måste vara skönmålning.
          </note>
          <note>
            Varför denna ständiga svartmålning? Varför inte någon gång från
            oppositionens sida visa ledarskap gentemot de anställda i Försvarsmakten,
            vara med att ta ansvar framåt, förklara hur Sveriges försvarsmakt
            ser ut, vilka uppgifterna är, vilka uppgifter man löser nu och
            i framtiden!
          </note>
          <note>
            Torbjörn Björlund representerar dessutom ett parti som inte bara
            vill skära bort knappt 2 miljarder från Försvarsmaktens anslag
            utan också förordar återgång till värnplikt, något som vi vet
            inte minst från Pliktutredningen är 2 miljarder dyrare varje år,
            för att få fram 3 000 insatsklara soldater. Det är alltså åtminstone
            4 miljarder om man skulle nöja sig med 3 000 soldater per år som
            Torbjörn Björlund ligger back.
          </note>
          <note type="speaker">
            Anf. 91 TORBJÖRN BJÖRLUND (V) replik:
          </note>
          <note>
            Herr talman! Jag konstaterar att det som vanligt är svårt att
            få några riktiga svar av försvarsministern.
          </note>
          <note>
            Detta med svartmålning: Antingen förskönar man eller också svartmålar
            man! Statistik kan användas till nästan vad som helst. Det måste
            på något sätt finnas andra signaler som man tar till sig.
          </note>
          <note>
            Jag konstaterar att marknadsföringen och det som hände på gymnasieskolorna
            inte kommenterades över huvud taget av försvarsministern. Det
            finns ju sådana faktorer som påverkar, och det måste vara något
            som man tar hänsyn till.
          </note>
          <note>
            Det är klart att vi är för ett värnpliktssystem. Om det blir
            dyrare vet jag inte. Det har kommit andra fakta och rapporter
            om att just den här insatsorganisationen med yrkesförsvar faktiskt
            blir dyrare. Det finns alltså motstridiga uppgifter.
          </note>
          <note>
            Jag tror att värnplikten inte alls behöver bli dyrare utan blir
            billigare. Dessutom kopplar vi på annat, som hemvärnet och frivilligorganisationerna,
            som skapar det som i dag kommer att saknas, nämligen den folkliga
            förankringen av svenskt försvar.
          </note>
          <note>
            Den frågan hänger i luften. Hur ska man på något sätt legitimera
            detta för svenska folket om man inte jobbar med att folkligt förankra
            det? Det går inte att göra tycker i alla fall jag om man inte
            har inställningen att värnplikten är något som av tradition är
            folkligt förankrad.
          </note>
          <note>
            När det gäller Afghanistan: Det är självklart att man kan använda
            ögonblicksbilder och annat. Men om man ser på den statistik som
            finns i dag och har rapporterats ser man att vi inte har nått
            någon framgång när det gäller demokratisering och att mota sådant
            som till exempel krigsherrarna står för.
          </note>
          <note>
            Jag är tacksam för att försvarsministern inte gör som utrikesministern,
            försöker kleta på oss något slags talibanälskande här, för det
            är vi inte, utan det handlar verkligen om att hitta ett sätt att
            nå demokrati, att nå en bra situation där afghanerna själva kan
            forma sin framtid. Det pågår inte i dag, utan tvärtom blir det
            värre och värre.
          </note>
          <note type="speaker">
            Anf. 92 Försvarsminister STEN TOLGFORS (M) replik:
          </note>
          <note>
            Herr talman! Afghanernas möjlighet att forma sin framtid ligger
            i fria val. Innan ISAF kom dit förekom inte val. Nu har det förekommit
            flera val till parlament och även till presidentposten. Det har
            varit problem med våra mått mätt verkligen men jag kan försäkra
            att om vi inte hade varit där hade vi inte sett några val alls.
          </note>
          <note>
            Statistiken visar en våldsnedgång, inte minst i norra Afghanistan.
            Hade vi lämnat hade det sett annorlunda ut.
          </note>
          <note>
            Jag tycker att det är talande för Vänsterpartiets syn på internationell
            solidaritet att vi ska ut. Vi ska inte med. Vi ska stoppa, och
            vi ska avsluta. Resultatet blir fler människor som lider när västvärlden
            inte tar sitt ansvar.
          </note>
          <note>
            Jag vill också passa på att korrigera en del saker Björlund sade
            i ett tidigare replikskifte och i inledningsanförandet. Han hävdade
            att EU-insatserna sker utan FN-mandat. Vad är det för ett påstående?
            Kan Björlund räkna upp de EU-insatser som skett utan FN-mandat,
            så att vi förstår lite bättre vad han menar?
          </note>
          <note>
            Sedan tycker jag att man har en lustig föreställning. Värnplikt
            som bygger på tvång, icke-val, är man för. Men att människor frivilligt
            fattar egna beslut efter att ha inhämtat information de vill gå
            till Försvarsmakten är fel.
          </note>
          <note>
            Hur kan tvång vara folkförankring och det egna valet icke vara
            det? Det är George Orwellskt i hela sin formulering att tvånget
            är förankring. Jag efterlyste ledarskap från oppositionen. Berätta
            vad försvaret gör dagligen för Sveriges säkerhet, för närområdets
            säkerhet och för andra människors säkerhet i internationella insatser!
            Det är där folkförankringen kommer.
          </note>
          <note>
            32 000 unga människor har fattat ett eget individuellt beslut.
            De vill söka sig till grundläggande militär utbildning. Det är
            ett utomordentligt bevis för att det visst finns intresse för
            försvar och folkförankring när det gäller försvar. Hade det inte
            gjort det skulle de aldrig ha sökt sig till Försvarsmakten.
          </note>
          <note>
            Vi ser också att viljan och benägenheten att ta anställning som
            soldat på hel- eller deltid är hög, liksom rekryteringskraften
            i våra insatser.
          </note>
          <note>
            Fakta kan inte vara skönmålning. Däremot kan det verkligen vara
            svartmålning att aldrig berätta om fakta.
          </note>
          <note type="speaker">
            Anf. 93 MIKAEL JANSSON (SD) replik:
          </note>
          <note>
            Herr talman! Jag måste börja med att kommentera den oroväckande
            likheten mellan Sverigedemokraterna och Vänsterpartiet, som länge
            har framhållits här.
          </note>
          <note>
            Möjligtvis finns det vissa likheter vad gäller territorialförsvaret
            och synen på NBG, men i huvudsak är det stor skillnad mellan Vänsterpartiet
            och SD. Det vet vi själva om. Det gäller inte minst anslagen.
            Vi lägger betydligt mer pengar än regeringen på försvaret, och
            Vänsterpartiet lägger mindre.
          </note>
          <note>
            Den fråga jag tänkte ställa till försvarsministern rör försvarspolitiken
            i ett längre perspektiv. Den stora förändring som man kan skönja
            är att vi rör oss i en överstatlig riktning. Det är pooling och
            sharing, och det talas i korridorerna mycket om att man ska slå
            samman olika militära enheter inom EU.
          </note>
          <note>
            Försvarspolitiken är mellanstatlig. När det gäller NBG har vi
            tio dagars veto för riksdagen inför insats. Min fråga till försvarsministern
            är: Om det här tiodagarsvetot försvinner, kommer Sverige fortfarande
            att vara kvar i NBG, enligt försvarsministerns synsätt?
          </note>
          <note type="speaker">
            Anf. 94 Försvarsminister STEN TOLGFORS (M) replik:
          </note>
          <note>
            Herr talman! Låt oss börja med att konstatera att Sverigedemokraternas
            budget havererade redan i utskottsarbetet! Man fick ta tillbaka
            sin budgetmotion och konstatera att den inte höll. Man har inte
            koll på pengarna.
          </note>
          <note>
            De 2 ½ miljarder som man ursprungligen hävdade att man hade visade
            sig vara 948 miljoner.
          </note>
          <note>
            Jag tittade på vad Mikael Jansson sade i fjol i den här debatten
            jag tror att det var till Allan Widman. Det kom ett påstående
            om att det för att täcka det ni utlovar behövs minst 68 miljarder
            kronor årligen. Då sade Mikael Jansson så här: Herr talman! Det
            är ungefär dessa påslag på försvarsbudgeten som vi avser att göra
            i kommande budgetar.
          </note>
          <note>
            Okej, nu är vi i kommande budgetar. Vi går fram och tittar på
            vad det blev. Det blev 948 miljoner, alltså en underfinansiering
            på 7 miljarder varje år.
          </note>
          <note>
            Det är inte värt att ta på allvar. Icke ett av de påståenden
            du just nu gav till mig kan du verifiera. Berätta för mig om tiodagarsvetot?
            Berätta vilka enheter som ska slås samman i EU! Berätta om den
            överstatliga delen i försvarspolitiken och pooling och sharing
            och red ut er budget!
          </note>
          <note>
            När det gäller budgeten säger ni dessutom nej till de effektiviseringar
            i stöd och logistik som både regeringen och övriga oppositionen
            vill göra. Det är 700 miljoner 2013. Det är 230 miljoner 2012,
            och det är utsikt om ytterligare någonstans runt 700 miljoner
            när försvaret och Försvarets materielverk är färdiga. Ni lägger
            alltså mycket mindre pengar på försvaret än vad något annat parti
            i denna riksdag gör därför att ni inte har koll på pengarna.
          </note>
          <note>
            Svara på frågorna.
          </note>
          <note type="speaker">
            Anf. 95 MIKAEL JANSSON (SD) replik:
          </note>
          <note>
            Herr talman! Haveriet i vårt budgetförslag rörde inte alls försvaret,
            utan det var fel i en RUT-utredning när det gällde ett sparbeting
            på arbetsmarknadsområdet på 5 miljarder. Då fick vi skära ned
            de 5 miljarderna i hela vår budget, och jag fick ett sparbeting
            på försvaret.
          </note>
          <note>
            Vi är duktiga på att spara pengar i Sverigedemokraterna. Vi får
            fram medel som kan användas i försvaret. I vår flerårsbudget kan
            du se att de här 45 miljarderna finns. De är räknade.
          </note>
          <note>
            Min fråga i andra omgången gäller Luftförsvarsutredningen. Regeringen
            ville inte ha en luftförsvarsutredning. Det beslutet fattades
            i den samlade oppositionen. Nu finns det en överenskommelse mellan
            Socialdemokraterna och regeringen om att vi ska ha en luftförsvarsutredning,
            men det är lite oklart när den kommer. Min fråga, för att komma
            framåt lite snabbare, är: Vill försvarsministern se att vi har
            luftvärn stationerat i hela Sverige till stöd för Gripen och då
            är Gotland inkluderat?
          </note>
          <note type="speaker">
            Anf. 96 Försvarsminister STEN TOLGFORS (M) replik:
          </note>
          <note>
            Herr talman! Vi konstaterar allihop att det inte fanns några
            svar i fråga om den överstatliga delen i försvarssamarbetet och
            i pooling och sharing. Det fanns inget svar på vilka EU-enheter
            man syftar på. Det fanns inget svar om tiodagarsveto. Och det
            saknas 7 miljarder i Sverigedemokraternas budget.
          </note>
          <note>
            Vi kan utgå från att Mikael Jansson sade som det var i debatten
            i fjol när han bekräftade att det behövdes 68 miljarder varje
            år. Ni får inte alls fram pengarna, Mikael Jansson. Ni hävdade
            att ni behövde dessa pengar. Ni sade först att det var 2 ½ miljard
            som ni skulle förstärka med. Redan i utskottsarbetet fick ni backa
            till 948 miljoner.
          </note>
          <note>
            Sedan kan jag konstatera att ni har ett antal svarta hål. Låt
            mig komma till några andra sådana! Ni säger nej till konkurrensupphandling
            av försvarsmateriel. Jag kan berätta att det sparar miljardbelopp
            på enskilda projekt. Det är ni också emot. Där kom nästa svarta
            hål. Ni är emot FSU. Det handlar alltså om de betydande överföringar
            vi nu gör till förbandsverksamheten.
          </note>
          <note>
            Dessutom påstår ni att allting ryms, trots att ni nu har 948
            miljoner, som ni säger, mer varje år. Här pratar vi om invasionsförsvar.
            Ni ska köpa Gripen E/F varje år. Då finns det en rimlig fråga
            att ställa till Sverigedemokraterna. Ni vet uppenbarligen vad
            Gripen E/F kostar. Vad kostar det?
          </note>
          <note type="speaker">
            Anf. 97 ÅSA LINDESTAM (S):
          </note>
          <note>
            Herr talman! Jag vill börja med att instämma i Peter Hultqvists
            anförande.
          </note>
          <note>
            Sedan vill jag prata om försvarets folkliga förankring i framtiden.
            Vi har ett antal frivilligorganisationer. Vi har 18 möjliga frivilligorganisationer
            i dag. Nyligen, för några år sedan, hade vi 23. Det har minskat
            något.
          </note>
          <note>
            De här frivilligorganisationerna har tillkommit på medborgarnas
            eget initiativ. I dagsläget mäter vi någonstans runt 580 000 medlemmar.
            De bidrar till en viktig kompetens i samhället. Självklart ska
            de också personalförsörja hemvärnet. De ska ställa upp på insatser
            vid kriser och ge människor vägar in i engagemang och möjligheter
            att vara delaktiga i samhällets krisberedskap.
          </note>
          <note>
            I den proposition som kom för ett par år sedan när vi diskuterade
            budgeten med försvarsministern hade den budget som fanns för frivilligorganisationerna
            tagits bort ur statsbudgeten. Man har i stället lagt den både
            på Försvarsmakten och på MSB.
          </note>
          <note>
            Det vi svarade på det var att regeringen årligen skulle återkomma
            i sin budgetproposition och göra en redovisning av omfattning
            och inriktning av det här organisationsstödet. Det är lite slarvigt
            att uttrycka det som organisationsstöd, men vi menar alltså hela
            den del av budgeten som frivilligorganisationerna får, både bidraget,
            den här demokratipengen, och verksamhetsbidraget. Vi ville veta
            om det var ändamålsenligt med den nya ordning som fanns.
          </note>
          <note>
            Har vi fått det här? Nej, vi fick det inte i fjol och inte nu
            heller.
          </note>
          <note>
            Nu har vi i utskottet fått en majoritet för att det här ska föras
            tillbaka till statsbudgeten.
          </note>
          <note>
            Vi blev uppvaktade i försvarsutskottet med en skrivelse från
            några av frivilligorganisationerna. Någon hade spridit ryktet
            att det är den fördelningsmodell som frivilligorganisationerna
            själva har jobbat med och kommit överens om som vi vill rasera,
            att det är den som vi i majoriteten vill ta bort. Så är det inte.
            Den infördes i år, den 1 januari 2011, och den ska utvärderas
            efter tre år. Det tycker vi är helt okej. Vi tänker inte röra
            den. Vi är inte intresserade av den, men vi vill se den i den
            stora budgeten. Hur de fördelar pengarna sinsemellan får vara
            en sak för dem.
          </note>
          <note>
            Eftersom det här har spridits vill jag berätta att vi har träffat
            i alla fall 14 av de 18 organisationerna, och de förstår nu precis
            vad vi menar. Vi vill säkerställa att det finns ett visst grundläggande
            organisationsstöd som ska återinföras i statsbudgeten. Det är
            viktigt.
          </note>
          <note>
            Folkförankringen och hemvärnet finns som ett försvar av landet,
            för den nationella uppgiften att försvara, skydda och bevaka våra
            skyddsobjekt självklart men också vår infrastruktur. De kan också
            ställa upp till stöd för samhället.
          </note>
          <note>
            Vid årets slut sade försvarsministern att det skulle finnas 20
            000 hemvärnsavtal tecknade. Man skriver alltså på ett avtal. Vi
            vill dock ha 22 000 hemvärnare, och ni som sitter på läktaren
            har därför en möjlighet att bli hemvärnare om ni skulle vilja,
            eftersom det fortfarande fattas några.
          </note>
          <note>
            Det är jätteviktigt att hemvärnet finns över hela landet. De
            hjälper oss när vi behöver det, och då är det också viktigt att
            hemvärnet får stöd av sina utbildningsgrupper. När ÖB var i försvarsutskottet
            i mitten av hösten frågade jag om det fanns något hot mot våra
            utbildningsgrupper i Sverige i dag. Det trodde han inte var möjligt.
            Jag har också ställt en skriftlig fråga till försvarsministern
            om samma sak den 9 november och fått samma svar, att det inte
            förekommer någon sådan förfrågan, så det tror vi inte.
          </note>
          <note>
            Jag är tacksam för att vi delar åsikten att folkförankringen
            är så viktig i hela landet att de här ska finnas kvar. Rekryteringen
            till hemvärnet och till frivilligheten sker ju på lokal nivå.
            Det sker inte centralt, och därför är det så viktigt att det finns
            i hela Sverige, för det är sin hembygd man står upp för. Det är
            den man känner till, och det är den man ska försvara. Utbildningsgrupperna
            finns till stöd för hela hemvärnet, maskineriet som håller i gång
            allt detta som gör att de kan arbeta och får träna. De måste också
            finnas på nära håll.
          </note>
          <note>
            Man måste lyssna till och se behov, och det gör utbildningsgrupperna.
            De håller ihop det här och de planerar de övningar som ska genomföras.
            Det handlar också om så lite pengar när det gäller utbildningsgrupperna.
            Vi har stått här och talat om stora summor, miljarder, här i talarstolen,
            men när det gäller utbildningsgrupperna handlar det om någon enstaka
            miljon. Grupperna måste finnas, eftersom de stöder den folkförankring
            som är så viktig.
          </note>
          <note type="speaker">
            Anf. 98 STAFFAN DANIELSSON (C) replik:
          </note>
          <note>
            Herr talman! Åsa Lindestam och jag är överens om vad frivilligorganisationerna
            och deras engagemang har betytt, betyder och kommer att betyda,
            inte minst med övergången till frivillig rekrytering och vikten
            av att få fram engagerade nya adepter till våra styrkor på olika
            sätt. Där är vi alltså helt överens.
          </note>
          <note>
            Det är väl en liten politisk strid kring hur anslagen ska fördelas
            till organisationerna, och försvarsutskottets ledamöter har fått
            brev från dem. Den förändring som gjordes för några år sedan i
            samförstånd med nästan alla organisationer var ju att anslagen
            skulle fördelas av myndigheterna utan något grundbelopp i statsbudgeten.
            Socialdemokraterna vill nu återgå till den gamla linjen med ett
            fast belopp för varje organisation, vilket stabiliserar den struktur
            som har varit vad gäller administrationen.
          </note>
          <note>
            Åsa Lindestam sade att hon vid en rundringning till organisationerna
            hade uppfattat att de har förståelse för och stöder Socialdemokraternas
            linje. Så uppfattade jag det. Men i det brev vi har fått står
            det att man tycker att det nuvarande upplägget som riksdagen beslutade
            om för några år sedan ska fortsätta. Vad är det som gäller?
          </note>
          <note type="speaker">
            Anf. 99 ÅSA LINDESTAM (S) replik:
          </note>
          <note>
            Herr talman! Jag är mycket tacksam för att Staffan Danielsson
            frågar så att jag får möjlighet att svara en gång till.
          </note>
          <note>
            Återigen: Det finns alltså ett belopp som ska gå till våra frivilligorganisationer.
            Det här beloppet tillhörde tidigare, för två år sedan, statsbudgeten.
            Det gör det inte längre. Beloppet har fördelats till Försvarsmakten
            och MSB. Vi vill nu föra tillbaka detta belopp till statsbudgeten,
            så att själva beloppet finns där och vi också kan följa det och
            se att det bara används till frivilligorganisationerna och inget
            annat.
          </note>
          <note>
            I dag ligger det alltså på MSB och Försvarsmakten. Hur man fördelar
            det här bryr vi oss dock inte om. Det är ingenting som vi har
            sagt att vi ska gå in och detaljstyra på något vis, men det finns
            ett rykte som har startats av någon. Jag vet inte av vem, och
            jag bryr mig inte om det heller. Tillsammans med mina kamrater
            i Vänstern och Miljöpartiet har jag träffat frivilligorganisationerna.
            Vi har diskuterat med dem, och de förstår i dag vad det handlar
            om.
          </note>
          <note>
            Vi ska alltså inte detaljstyra det här, utan de får fortsätta
            att föra sina samtal. De kommer att fortsätta ha sin organisation
            när det gäller att fördela bidragen, och detta kommer de att sköta.
            De vill utvärdera det här efter tre år, och det ska de få göra.
            Det är inte vi som ska göra det. Vi kommer inte att lägga oss
            i, utan det vi vill är att den summa som alla dessa ska ha tillsammans
            ska finnas i statsbudgeten. Fördelningen bryr vi oss inte om.
          </note>
          <note type="speaker">
            Anf. 100 STAFFAN DANIELSSON (C) replik:
          </note>
          <note>
            Herr talman! Det här blev lite komplicerat. Det ska vara fasta
            anslag i statsbudgeten som det var tidigare, men det ska inte
            vara det, för organisationerna ska själva fördela det.
          </note>
          <note>
            Jag hänger inte riktigt med. Vad jag förstår innebär det som
            Åsa Lindestam nu säger att det som 14, tror jag, organisationer
            skrev till oss för några veckor sedan, det menar de alltså inte.
            Åsa Lindestam har pratat med dem, och i dag har de en annan uppfattning.
            Är det så jag ska uppfatta det?
          </note>
          <note type="speaker">
            Anf. 101 ÅSA LINDESTAM (S) replik:
          </note>
          <note>
            Herr talman! Ja, det är nog så Staffan Danielsson ska uppfatta
            detta, för vi har fört samtal med 14 av de 18 organisationer som
            finns i dag, och de förstår hur vi menar. De har sett vår text,
            och de har också sett att det här är bra.
          </note>
          <note>
            Jag har talat med dessa organisationer, och de har insett att
            vi vill ha ett belopp som finns för alla, men hur beloppet fördelas
            är vi inte intresserade av. Vi vet ju att de är överens. Det har
            vi vetat väldigt länge, för vi har underhandskontakter hela tiden.
            Men själva det stora beloppet vill vi ha tillbaka i statsbudgeten
            som det var för två år sedan, och jag tror att Staffan Danielsson
            också kommer ihåg hur det såg ut på den tiden. Det var väldigt
            tydligt.
          </note>
          <note>
            Vi skulle också ha fått en redogörelse från regeringen varje
            år av hur beloppet har använts och om det har varit ändamålsenligt
            med den nya ordningen. Det har vi dock inte fått, så vi har inte
            kunnat titta på det i dag. Därför vill vi ha den tydligheten att
            det finns i statsbudgeten.
          </note>
          <note>
            Jag hoppas att jag har uttryckt mig väldigt tydligt nu.
          </note>
          <note type="speaker">
            Anf. 102 STEFAN CAPLAN (M):
          </note>
          <note>
            Herr talman! En del av det som Åsa Lindestam nyss framförde när
            det gällde hemvärnet kan jag hålla med om. Just den lokala förankringen
            är så viktig, och en del av den lokala förankringen kommer jag
            också tillbaka till i mitt anförande.
          </note>
          <note>
            I Sverige finns i dag 18 frivilliga försvarsorganisationer som
            bidrar till landets civila och militära resurser. Organisationerna
            rekryterar och utbildar frivilliga för uppgifter inom försvaret
            och bidrar till att höja landets beredskap i såväl kris som krig
            inom en rad olika områden.
          </note>
          <note>
            De frivilliga försvarsorganisationerna är självständiga organisationer
            som tillkommit på medborgarnas initiativ och daterar tillbaka
            till början av 1900-talet. De är ideella och fristående i förhållande
            till varandra och till Försvarsmakten och Myndigheten för samhällsskydd
            och beredskap som de samverkar med.
          </note>
          <note>
            Totalt har organisationerna en halv miljon medlemmar. Då talar
            jag om de 16 av de 18 som har avtal med Försvarsmakten. Men som
            Åsa Lindestam sade: Om man tar alla 18 blir det nästan 600 000
            medlemmar.
          </note>
          <note>
            Försvarsutskottet har vid ett flertal tillfällen framhållit att
            de frivilliga försvarsorganisationerna på ett betydelsefullt sätt
            bidrar till den folkliga förankringen av försvaret, samtidigt
            som de bedriver en kostnadseffektiv verksamhet. Därtill har också
            de frivilliga försvarsorganisationerna en viktig uppgift när det
            gäller personalförsörjningen till hemvärnet med de nationella
            skyddsstyrkorna. Ungdomsverksamheten i de frivilliga försvarsorganisationerna
            har stor betydelse för rekryteringen till Försvarsmaktens nya
            personalförsörjningssystem.
          </note>
          <note>
            Herr talman! Försvarsmakten och Myndigheten för samhällsskydd
            och beredskap har tillsammans med de frivilliga försvarsorganisationernas
            samarbetskommitté utarbetat en ny modell för hur fördelningen
            av medel till de frivilliga försvarsorganisationerna ska utformas.
            Innan denna modell infördes skickades förslaget på remiss till
            organisationerna. Den nya modellen infördes den 1 januari i år.
            Modellen innebär ökad långsiktighet och förutsägbarhet för organisationerna
            och främjar efterfrågad verksamhet.
          </note>
          <note>
            Organisationsstödet är uppbyggt i två delar, den ena ger bidrag
            för den organisation man är utifrån medlemstal, den andra utifrån
            den verksamhet organisationen driver.
          </note>
          <note>
            I den nya modellen ligger en utvärdering inlagd, som vi tidigare
            har hört, efter tre år, vilket jag anser vara en bra kontrollstation
            för hur fördelningen av stödet har fungerat när man ser i backspegeln.
          </note>
          <note>
            Med detta som bakgrund är det mycket förvånande att den samlade
            oppositionen i utskottet yrkat bifall till motioner från Socialdemokraterna
            och Vänsterpartiet om att återinföra ett särskilt anslag för de
            frivilliga försvarsorganisationerna. Jag är förvånad över, lyssna
            nu Peter Rådberg, att Miljöpartiet, som ofta lyfter upp den folkliga
            anknytningen i de politiska besluten, gått med på denna, som jag
            ser det, centralstyrning över något som i princip ingen av de
            18 organisationerna, frånsett en eller två, faktiskt vill ha.
          </note>
          <note>
            I en skrivelse till utskottet framgår att 16 av 18 organisationer
            ställde sig positiva till den modell som nu gäller sedan den 1
            januari i år. De framhåller också den utvärdering som ska ske
            efter tre år och att man ska invänta resultatet av denna innan
            eventuella justeringar kommer i fråga. Denna stora majoritet av
            de frivilliga försvarsorganisationerna, vilka har avtal med Försvarsmakten
            och tillsammans har drygt 460 000 medlemmar, önskar inte den förändring
            vad gäller organisationsstöd som utskottsmajoriteten föreslår.
          </note>
          <note>
            I detta anförande instämde Annicka Engblom och Abdirizak Waberi
            (båda M) och Allan Widman (FP).
          </note>
          <note type="speaker">
            Anf. 103 ÅSA LINDESTAM (S) replik:
          </note>
          <note>
            Herr talman! Jag tycker att jag var tillräckligt tydlig när jag
            stod i talarstolen. Jag tycker också att jag var ännu tydligare
            när jag stod här nedanför. För tredje gången får jag väl upprepa
            att när det gäller organisationsstödet vill vi föra det till statsbudgeten.
            Någon centralstyrning, eller hur jag nu fick det riktat till mig,
            är det inte alls fråga om. Om organisationerna själva fördelar
            stödet är vi nöjda med det. Men vi vill få en tydlighet genom
            att det ligger i statsbudgeten.
          </note>
          <note>
            Jag skulle vilja att Stefan Caplan funderar över om han förstår
            vad jag säger i den här delen eller om det är så att man ändå
            måste låta organisationerna träffas på något sätt och återigen
            upprepa för borgerligheten vad man vill. Eftersom jag nu har träffat
            alla 14 kanske det vore bra om borgerligheten också träffade samma
            gäng och fick höra hur det är.
          </note>
          <note>
            Vi har alltså flera gånger i den här kammaren förklarat just
            hur organisationsstödet ska hanteras. Ändå uppfattar jag att borgerligheten
            lägger på oss en förklaringsmodell som vi inte står för.
          </note>
          <note>
            När vi inte kan se tydligheten i det här måste vi föra tillbaka
            stödet till statsbudgeten för att vi återigen ska kunna få upp
            frågan i kammaren och se att pengarna går dit de ska, att de används
            av frivilligheten. Hur man fördelar är jag inte intresserad av,
            men jag skulle vilja höra om jag på något vis kan vara tydligare
            i vad jag säger och att Stefan Caplan kan uppfatta mitt budskap
            på något annat sätt än nyligen i talarstolen.
          </note>
          <note type="speaker">
            Anf. 104 STEFAN CAPLAN (M) replik:
          </note>
          <note>
            Herr talman! Det fanns ju en anledning till att Staffan Danielsson
            begärde replik. Han hängde inte riktigt med. Jag har talat med
            ett par organisationer efter det mötet, och de hänger fortfarande
            inte med på vad oppositionen egentligen vill.
          </note>
          <note>
            Då blir mina motfrågor: Varför gå in och ändra? Vad var anledningen
            till att gå in och ändra organisationsstödets utdelning?
          </note>
          <note type="speaker">
            Anf. 105 ÅSA LINDESTAM (S) replik:
          </note>
          <note>
            Herr talman! Det som var beslutat för två år sedan, när vi flyttade
            stödet från statsbudgeten till Försvarsmakten och MSB, var att
            regeringen årligen skulle återkomma till försvarsutskottet och
            berätta hur de här pengarna användes. Det handlar om ändamålsenligheten
            i den nya ordningen. Det har inte skett. Vi har inte sett att
            pengarna används till det de ska användas till. Vi kan inte utläsa
            det på något vis. Vi väntade i fjol och nu har vi väntat i år
            också, men det har fortfarande inte kommit någon rapport till
            oss. Av den anledningen tycker vi att det måste bli en tydlighet
            i detta. Vi vill se till att de här pengarna verkligen finns.
          </note>
          <note>
            När vi satt inne på mötet där jag träffade frivilligorganisationerna
            uppgav de i alla fall att de förstod vad jag sade. Sedan kanske
            det är precis som i Centerns fall att man ändå inte hör vad jag
            säger. Men jag kan nog inte uttrycka mig på ett mer tydligt sätt.
          </note>
          <note>
            Vi kommer att återkomma till det här varje år, men i fortsättningen
            kommer det att finnas i statsbudgeten. Då hoppas jag att vi kommer
            att se att hundra procent har gått till frivilligorganisationerna
            och inte någon annanstans. Det är jag intresserad av. Hur man
            sedan fördelar sinsemellan bryr vi oss inte om alls. Det får man
            göra så länge man är överens i de 18 organisationer som finns,
            vilket man är i dag såvitt jag har förstått.
          </note>
          <note>
            Jag vill bara att det här förs till statsbudgeten. Kan Stefan
            Caplan då förstå hur jag menar? Det vore önskvärt att få ett ja
            härifrån.
          </note>
          <note type="speaker">
            Anf. 106 STEFAN CAPLAN (M) replik:
          </note>
          <note>
            Herr talman! Jag hör vad du säger, Åsa Lindestam, och försöker
            ta till mig det. Men jag ser ändå inte varför, och det är inte
            bara jag, det är ju hela Alliansen i utskottet som ställer sig
            frågande. Vi tycker att detta är fullständigt onödigt, eftersom
            det baseras mycket på en eller två av dessa 18 organisationer
            som på något sätt har gått in i det nya systemet med ändrade åsikter.
            Det är den tolkningen man kan göra.
          </note>
          <note>
            Vi kommer inte längre här. Vi har olika syn på detta. Den här
            frågan kanske får en ny vända nästkommande år. Vad vet jag.
          </note>
          <note type="speaker">
            Anf. 107 CLAS-GÖRAN CARLSSON (S):
          </note>
          <note>
            Herr talman! Låt mig först yrka bifall till reservationerna 1,
            4 och 6 och i övrigt bifall till utskottets förslag.
          </note>
          <note>
            Herr talman! Landets försvar är en alldeles för viktig fråga
            för att riksdagen ska splittras i den. Om försvars- och säkerhetspolitik
            ska det råda blocköverskridande enighet. Vi socialdemokrater har
            historiskt ansträngt oss för breda överenskommelser inom försvars-
            och säkerhetspolitiken och noterar med tillfredsställelse att
            utskottet har kunnat enas om de synpunkter som handlar om riksdagens
            roll samt om styrning och uppföljning som vi fört fram under arbetets
            gång.
          </note>
          <note>
            Det här är en inledning som jag hämtade från förra årets inlägg
            i debatten om utgiftsområde 6. Den är i allra högsta grad användbar
            även i dag. Jag noterar nämligen återigen med tillfredsställelse
            att utskottet har kunnat enas om stora delar av årets skrivningar
            kring den nära framtiden för det svenska försvaret.
          </note>
          <note>
            Det handlar om den nordiska stridsgruppen och ledaransvaret.
            Det handlar om tidpunkten. Det handlar om nödvändigheten av en
            luftförsvarsutredning. Det är två frågor där vi tidigare inte
            nådde ända fram till en gemensam syn men där det nu har varit
            möjligt att enas.
          </note>
          <note>
            Herr talman! Sveriges försvar är och ska vara allas ansvar. Genom
            en fortsatt folklig förankring säkras försvarets tillgång till
            kompetens och flexibilitet inför en eventuellt framtida försämrad
            omvärldssituation. Den folkliga förankringen utgör därmed en viktig
            komponent för det militära försvaret, och den folkliga förankringen
            börjar just här i denna kammare. Om inte vi folkvalda lyckas nå
            breda överenskommelser här när vi debatterar och diskuterar, hur
            ska då samhället i övrigt på bred front sluta upp kring och förverkliga
            den försvarspolitik som beslutas i denna riksdag?
          </note>
          <note>
            Återstår gör då frågan om effektiviseringar och neddragningar
            som har föreslagits av Försvarsstrukturutredningen. Låt mig stämma
            in i beskrivningen av bakgrunden. Det är en enig försvarsberedning
            som har ställt detta i utsikt. Det är inte det vi vänder oss emot.
            Vi vänder oss emot hur frågan ska hanteras och att riksdagen inte
            ska ges den rimliga möjligheten att hantera en oerhört viktig
            och central fråga i Försvarsmaktens verksamhet.
          </note>
          <note>
            Här väljer de borgerliga partierna att hitta den konfliktyta
            som behövs för att utmåla inte minst oss socialdemokrater som
            ansvarslösa med finansieringsfrågorna. Om vi skalar bort alla
            ord och det ibland höga tonfallet handlar det egentligen bara
            om en sak, nämligen var erforderliga och nödvändiga beslut ska
            fattas. Här av oss folkvalda i denna kammare eller hos regeringen
            och departementet?
          </note>
          <note>
            Herr talman! För oss socialdemokrater blir det naturligt med
            utgångspunkten breda överenskommelser att vi vill att besluten
            fattas här och av oss i riksdagen. Det är i allra högsta grad
            rimligt att en så stor utredning med förslag till omstöpning av
            verksamhet möts med den respekt den förtjänar och presenteras
            för riksdagen i form av en proposition från regeringen. Invändningar
            av typen förseningar som riskerar Försvarsmaktens ekonomi faller
            självfallet tillbaka på regeringen. Det är regeringen som har
            ansvaret för att tempot hålls uppe i beslutsprocesserna. Det är
            regeringen som har att förankra sin minoritetsposition i riksdagen,
            och det är regeringen som har att hantera de stora förändringarna
            med den respekt de förtjänar.
          </note>
          <note>
            Det skulle vara spännande att höra företrädare för den borgerliga
            minoriteten förklara hur analysen ser ut på området. Vilka styrkor
            och svagheter finns i en långtgående privatisering av försvarets
            stödverksamheter? Vilka hot och vilka möjligheter innebär de förslag
            som utredningen pekar på men som regeringen i sitt förslag låter
            myndigheterna hantera själva? Hur långt är de borgerliga partierna
            beredda att gå i sin privatiseringsiver?
          </note>
          <note>
            Vi är beredda att diskutera vidare, men vi vill att regeringen
            tydliggör sina avsikter i form av förslag till riksdagen. Gör
            om, gör rätt, arbeta fram en proposition och återkom till riksdagen
            med den. Då kan vi fortsätta den breda samförståndsvägen som jag
            inledningsvis nämnde att vi anträtt tillsammans.
          </note>
          <note type="speaker">
            Anf. 108 ALLAN WIDMAN (FP) replik:
          </note>
          <note>
            Herr talman! Clas-Göran Carlsson efterlyste röster från Alliansen,
            och jag kan möjligen volontera på den punkten.
          </note>
          <note>
            Under närmast ett decennium har mycket av affärsidén med den
            svenska försvarspolitiken varit att försöka minska på administration
            och stöd för förbandsverksamheten och i stället satsa på det som
            borde vara kärnan i varje försvarsmakt, nämligen att åstadkomma
            krigsdugliga förband.
          </note>
          <note>
            Den 31 december 2009 fanns en insatsorganisation om ungefär 11
            000 soldater som var tillgänglig inom ett år. Vid samma tidpunkt
            var stödet mätt bland den del av försvarsindustrin som arbetade
            mot den svenska Försvarsmakten och bland stödmyndigheterna totalt
            32 000 anställda. 32 000 personer stödde en insatsorganisation
            bestående av 11 000 soldater tillgängliga inom ett år.
          </note>
          <note>
            De två senaste försvarsbesluten har försökt att hitta politiska
            lösningar för att åstadkomma en framgång med problemet. Det har
            inte fungerat. I första hand tror jag att detta beror på att stödmyndigheterna,
            självständiga som de är i regeringsformens bemärkelse, är oerhört
            starka. Det har inte gått.
          </note>
          <note>
            Nu uppfattar jag att Socialdemokraterna, trots den enighet som
            har funnits över blockgränsen på den punkten, mer för formens
            skull vill se en proposition. Jag förstår det inte när detta viktiga
            mål finns i sikte. Regeringen har redogjort i grova drag för vad
            man avser att göra. Det här avser inte sammanslagning av myndigheter
            utan det är fråga om förändringar inne i myndigheterna, gränssnitt
            som ändras, ingenting annat.
          </note>
          <note>
            Jag konstaterar att när regeringen inte får bemyndigandet att
            låta myndigheterna själva agera utifrån det mål som finns riskerar
            vi att urholka materielanslaget utan motsvarande rationalisering.
          </note>
          <note type="speaker">
            Anf. 109 CLAS-GÖRAN CARLSSON (S) replik:
          </note>
          <note>
            Herr talman! Jag konstaterar genom att läsa i regeringens proposition
            och genom att ha lyssnat på Allan Widmans inlägg under eftermiddagen
            att det råder oklarhet i beskrivningen av vad som faktiskt ska
            göras.
          </note>
          <note>
            I propositionen står det att stödverksamheten inom försvaret
            på flera sätt måste effektiviseras och rationaliseras genom olika
            former av utkontraktering av verksamhet. Verksamhet när det finns
            en fungerande marknad bör utföras av privata aktörer och konkurrensutsättas.
          </note>
          <note>
            Samtidigt sade Allan Widman under sitt inlägg tidigare i eftermiddags
            att det handlar om att styra den inre organisationen i myndigheterna.
            Är det enbart den inre organisationen i myndigheterna det handlar
            om, Allan Widman, eller handlar det också om privatiseringar för
            de områden där det händelsevis finns en fungerande marknad?
          </note>
          <note type="speaker">
            Anf. 110 ALLAN WIDMAN (FP) replik:
          </note>
          <note>
            Herr talman! Jag lyssnar noga till den kritik som oppositionen
            riktar mot konkurrensutsättningar som till exempel har skett inom
            äldreomsorgen och andra samhällssektorer. Jag kan förstå att det
            finns kvalitetsaspekter, inte minst i sådana verksamheter som
            är mycket människonära som är viktiga att vårda.
          </note>
          <note>
            Jag har lite svårare att se när vi talar om logistik och logistiska
            tjänster, förrådsverksamhet, förnödenhetsförsörjning med mera,
            vilka politiska risker som skulle vara involverade i detta. Där
            har det historiskt funnits en stor samsyn över blockgränserna
            om att här finns möjligheter att pröva den privata vägen och inte
            minst Socialdemokraterna har genom åren pushat på för outsourcing.
            Till exempel har man accepterat detta när det gäller våra skolflygplan
            SK 60, som numera inte längre ägs av staten utan ägs av industrin
            som i sin tur levererar flygtimmar till flygvapnet.
          </note>
          <note>
            Jag tycker inte att det är rätt när det handlar om det svenska
            försvarets bestånd och förmåga att det viktigaste förslaget nu
            blir föremål för förseningar, i ett redan trängt läge som äventyrar
            insatsorganisationen 2014. Det är inte hedervärt eller ansvarsfullt.
          </note>
          <note type="speaker">
            Anf. 111 CLAS-GÖRAN CARLSSON (S) replik:
          </note>
          <note>
            Herr talman! Det trängda läget är i så fall en konsekvens av
            att regeringen inte ser till att bereda frågan på ett lämpligt
            sätt och lägga fram den för riksdagen i den tid som hade krävts
            för att undvika det trängda läget.
          </note>
          <note>
            Jag hörde generaldirektör Ulf Bengtsson kommentera Försvarsstrukturutredningen
            i våras: Försvarsmakten har höga krav när det gäller styrning
            och kontroll över försvarslogistiken. Vi sätter våra soldaters
            och sjömäns liv på spel när vi skickar ut dem i insatser. Det
            gör att Försvarsmakten har väsentligt högre krav på styrning och
            kontroll över materiel- och logistikfunktionen än vad en normal
            myndighet har. Vi vill ha den fullständiga kontrollen och styrningen
            över försvarslogistiken.
          </note>
          <note>
            Jag är absolut ingen motståndare till att konkurrensutsätta verksamheter
            där det finns fungerande marknader och där myndigheterna mycket
            väl kan lämna ansvaret ifrån sig, men här handlar det om svenska
            soldaters och sjömäns väl och ve i sin dagliga insats. Jag kan
            understryka detta eftersom det efterfrågades under debatten tidigare.
            De genomför dagligen och stundligen fantastiska insatser, men
            de är också beroende av fullt ut fungerande stödfunktioner.
          </note>
          <note type="speaker">
            Anf. 112 JOHAN FORSSELL (M):
          </note>
          <note>
            Herr talman! Samtidigt som vi här i kammaren har denna diskussion
            om framtidens försvar pågår Försvarsmaktens verksamhet dygnet
            runt och året runt.
          </note>
          <note>
            Just i detta nu finns svenska killar och tjejer på plats i Afghanistan
            för att skydda det afghanska folket. Samtidigt avslutar killar
            och tjejer sin GMU i morgon på I19 i Boden förvisso två helt olika
            verkligheter men samtidigt två sidor av precis samma mynt ett
            försvar som kan verka såväl i ett snötäckt Norrland som i ett
            Afghanistan där temperaturen ibland kan gå upp till 40 plusgrader.
          </note>
          <note>
            Hoten mot Sverige har på många sätt minskat jämfört med hur det
            var under kalla krigets dagar men också blivit fler än tidigare
            och ökat i komplexitet. Världen förändras och vi med den.
          </note>
          <note>
            Sverige är ett litet land. Trots detta faktum har vi under många
            år på den internationella scenen kunnat spela en viktigare roll
            än vårt lands storlek kunnat motivera. Skälet till det är att
            vi har varit öppna mot omvärlden och valt att samarbeta med andra
            länder.
          </note>
          <note>
            Vi har all anledning att vara stolta över den här traditionen.
            Det är bra att vi har bestämt oss för att fortsätta på den vägen.
            Beslutet i går i denna kammare, att Sverige ska fortsätta att
            finnas på plats i Afghanistan, är ett gott exempel. Till grund
            för det låg en överenskommelse mellan Alliansen, Socialdemokraterna
            och Miljöpartiet.
          </note>
          <note>
            I betänkandet återfinns vår framtida medverkan i den nordiska
            stridsgruppen. Det är tack vare den som Sverige så snabbt kunde
            finnas på plats till stöd för människorna i Libyen.
          </note>
          <note>
            Lika noterbart är att riksdagens två övriga partier, Vänsterpartiet
            och Sverigedemokraterna, på område efter område förenats i en
            alltmer isolationistisk syn på Sverige och på världen: nej till
            insats i Afghanistan, nej till förlängning i Libyen, nej till
            Nordic Battlegroup, nej till insatsförsvaret och till och med
            nej till svenskt medlemskap i EU. I synen på Sveriges säkerhetspolitiska
            roll har de mer gemensamt med varandra än med något annat parti
            i denna riksdag.
          </note>
          <note>
            Herr talman! Jag vill också nämna några ord om objektsramarna
            som tillhör betänkandet. Som bekant finns det två olika reservationer.
          </note>
          <note>
            Jag kan sympatisera med idén att det är viktigt att riksdagen
            har stor inblick i de materielprojekt som ingår i investeringsplanerna
            och har en samlad bild av investeringarna. I det avseendet håller
            vi helt med varandra. Här upplever inte jag att det finns någon
            skillnad i sak.
          </note>
          <note>
            I betänkandet står det att regeringen ska fortsätta att arbeta
            med att fördjupa den ekonomiska redovisningen till riksdagen,
            till exempel avseende större materielinvesteringar. Den fråga
            vi i dag ska ställa oss är huruvida dessa objektsramar verkligen
            är rätt väg att uppnå det.
          </note>
          <note>
            Jag noterar att det i en av reservationerna refereras till inköpet
            av helikopter 14 i samband med budgetpropositionen 2005. Det är
            kanske en smula märkligt att framhålla just det som ett gott exempel,
            mot bakgrund av vad vi vet om helikopter 14 i och för sig ett
            på många sätt bra helikoptersystem men också, som alla vet, ett
            system kantat av stora förseningar och kostnader. Att använda
            det som ett argument för objektsramarna tycker i alla fall jag
            entydigt talar för att det gäller att försöka hitta andra sätt
            att utveckla rapporteringen till kammaren.
          </note>
          <note>
            Herr talman! Försvarsmakten genomgår stora förändringar. Arbetet
            med att förverkliga den nya insatsorganisationen pågår för fullt.
            Övergången från plikt till frivillighet är en bärande del. Fortfarande
            befinner vi oss i början av en lång resa.
          </note>
          <note>
            Det finns gott om bedömare som redan i dag vill låta påskina
            att arbetet är misslyckat, att det inte går att genomföra detta.
            Det tycker jag är en märklig inställning givet att vi befinner
            oss i början och att det måste få ta tid innan reformen kan utvärderas
            och granskas i alla sina delar.
          </note>
          <note>
            Vi vet, som nämnts här i kammaren i dag, att det bland unga finns
            ett stort intresse för att vara en del av försvarets framtid.
            Med uppemot tio sökande per plats råder det inget tvivel om den
            saken. Det i sig är en stor kontrast till alla dem som redan från
            början sade att soldatyrket skulle bli en sista utväg för människor
            som inte skulle vilja göra någonting annat.
          </note>
          <note>
            Oppositionen refererar till Sovjetunionen. Vi har väl en lite
            rimligare bild av både det som fungerar bra och det som fungerar
            mindre bra. Det sistnämnda finns också. Det har vi varit helt
            öppna med.
          </note>
          <note>
            Just nu diskuterar vi hur Försvarsmakten ska kunna rekrytera
            soldater och sjömän. Men jag tror att den stora utmaningen framöver
            blir hur vi ska lyckas behålla våra soldater och sjömän. Unga
            människor är alltmer rörliga på arbetsmarknaden och ser hela världen
            som sitt arbetsfält. De vill testa olika saker och ge sig ut för
            att resa, studera och arbeta.
          </note>
          <note>
            Förmågan att behålla soldaterna påverkar naturligtvis också förutsättningarna
            för att redan från första början kunna rekrytera dem. Det bästa
            sättet att attrahera nya soldater tror jag är att se till att
            soldater och sjömän trivs med det arbete som de utför.
          </note>
          <note>
            Det här ställer helt nya krav på Försvarsmakten men också på
            oss förtroendevalda. Försvarsreformen är en samhällsreform en
            reform som är viktig för hela samhället. Men hela samhället behövs
            för att kunna förverkliga den.
          </note>
          <note>
            Jag kan ta tillfället i akt och peka på flera saker där vi måste
            göra mer politiskt genom att till exempel åtgärda den bostadsbrist
            som i dag tvingar anställda och soldater att leva lumparliv och
            bo på luckan. Så är det inte tänkt att systemet ska fungera.
          </note>
          <note>
            Som soldat ska man vara uppskattad av samhället för det man gjort
            och det man lärt sig och för det man kan utföra både på egen hand
            och tillsammans med andra. Det ställer krav på oss i denna sal,
            på näringslivet och också på Försvarsmakten när det gäller att
            bli en mer attraktiv arbetsgivare.
          </note>
          <note>
            Jag vill att man ska kunna göra karriär genom att vara soldat,
            oavsett om man efter sina år i Försvarsmakten väljer att fortsätta
            inom det militära eller om man väljer att gå vidare till det civila
            arbetslivet. Precis som man ska kunna bli överbefälhavare ska
            man kunna bli verkställande direktör, eller varför inte styrelseordförande?
          </note>
          <note>
            Vilka färdigheter ska då en kille eller tjej under en anställningsintervju
            med en civil arbetsgivare kunna peka på att vederbörande lärt
            sig i försvaret?
          </note>
          <note>
            Vilket stöd i form av diplom, karriärcoachning och intyg från
            försvaret kan man räkna med för att kunna gå vidare i karriären?
          </note>
          <note>
            Jag tror att en förutsättning för att killar och tjejer framöver
            ska kunna söka sig till försvaret är att de känner sig säkra på
            att deras kompetenser är efterfrågade på arbetsmarknaden efter
            att de fullgjort sina kontrakt.
          </note>
          <note>
            Nu verkar Försvarsmakten i en helt annan miljö än tidigare. I
            takt med att värnpliktskullarna minskar blir det färre människor
            ute i samhället som har en direkt koppling till Försvarsmakten.
            Då ökar kraven på att enkelt och begripligt kunna förklara vad
            man lärt sig i det militära som är relevant också för världen
            utanför liksom på att fylla varumärket Försvarsmakten med ett
            positivt innehåll.
          </note>
          <note>
            Detta kommer inte att gå av sig självt, utan det förutsätter
            ett långsiktigt och målmedvetet arbete från Försvarsmaktens sida.
            Att det lyckas är centralt för hela reformen. Här saknas fortfarande
            många svar, och här måste Försvarsmakten lägga in en högre växel.
          </note>
          <note>
            Med detta yrkar jag bifall till utskottets förslag i betänkandet
            med undantag av punkterna 7 och 8.
          </note>
          <note>
            I anförandet instämde Stefan Caplan, Annicka Engblom och Abdirizak
            Waberi (alla M) samt Allan Widman (FP).
          </note>
          <note type="speaker">
            Anf. 113 TORBJÖRN BJÖRLUND (V) replik:
          </note>
          <note>
            Herr talman! Johan Forssell är på något sätt mångordig men ändå
            fåordig när det gäller den koppling vi förut varit inne på, nämligen
            att vi i Vänsterpartiet tillsammans med Sverigedemokraterna är
            isolationistiska vad det nu egentligen innebär om internationell
            solidaritet betecknas bara som detta med Afghanistanaktioner och
            sådana saker medan man helt och hållet negligerar det som egentligen
            är internationell solidaritet innebärande att man skapar förutsättningar
            för människor att själva se till att kunna forma sin framtid.
          </note>
          <note>
            Johan Forssell tycker att vi är emot allt, till och med emot
            EU. Men jag ska säga att vi är oerhört tacksamma för att vi med
            tanke på den eurokris vi i dag upplever visat på hur EU som projekt
            är feltänkt. Det finns en anledning till att vi säger nej till
            vissa saker så är det men inte därför att Sverigedemokraterna
            gör det utan därför att det finns en substans i anledningen till
            att vi säger nej. Det är lite för låg nivå att bara ta upp det
            här. Man måste också titta på det som finns inuti .
          </note>
          <note>
            Jag har förut varit inne på att i de allra flesta fall över 90
            procent av gångerna när vi röstar i kammaren håller Sverigedemokraterna
            med regeringen. Jag vet inte hur många gånger vi gör det. Det
            är i alla fall långt mer sällan vi gör det jämfört med hur det
            är med Sverigedemokraterna. Man lyfter inte ens fram frågan om
            vad det innebär för de borgerliga partierna i denna kammare och
            för regeringen att Sverigedemokraterna är så ivriga, att de nio
            av tio gånger röstar med regeringen. Är det så att ni har samma
            politik? Kanske sitter ni mycket tätare ihop jämfört med hur det
            är med oss.
          </note>
          <note>
            Beträffande de frågor som man här lyfter fram är det självklart
            så att det händer att vi hamnar på samma position som vissa andra
            partier, ibland till och med som regeringen. Det händer, men det
            innebär inte att vi är likadana.
          </note>
          <note>
            Inte heller är vi isolationistiska. Vi i Vänsterpartiet har tvärtom
            en historia av att vara väldigt internationella och av att på
            ett helt annat sätt jobba med internationell solidaritet och samverkan
            än den borgerliga regeringen genom historien gjort. Det kan man
            titta på. Kanske skulle Johan Forssell kunna titta på historien
            i det avseendet.
          </note>
          <note type="speaker">
            Anf. 114 JOHAN FORSSELL (M) replik:
          </note>
          <note>
            Herr talman! Detta är uppenbarligen känsliga frågor. Vad jag
            har gjort är att peka på ett par exempel där Vänsterpartiet och
            Sverigedemokraterna har precis samma uppfattning på just säkerhetspolitiska
            områden, vilket flera har gett uttryck för från talarstolen i
            dag. Det gäller Nordic Battlegroup, Afghanistan, Libyen, insatsförsvaret
            etcetera.
          </note>
          <note>
            Det som tål att diskuteras här är kanske egentligen inte att
            SD och V har landat i samma uppfattning. Det är förvisso en smula
            märkligt givet det tonläge man har mot varandra, men det primära
            att diskutera är snarare vad man är överens om. Jag menar att
            det är en strängt isolationistisk politik på område efter område.
            Det är en politik som står i bjärt kontrast till hur Sverige har
            hävdat sig genom historien. Vi har varit ett öppet land. Vi har
            samarbetat med andra, och vi har gjort det med bravur. Det har
            heller inte varit direkt blockskiljande, utan vi har gjort det
            under decennier.
          </note>
          <note>
            Det har också gynnat oss, för det har gjort att vi har kunnat
            spela en större roll ute i världen än vad som annars hade varit
            fallet. Sverigedemokraterna och Vänsterpartiet delar inte detta,
            utan på område efter område vill ni backa det. Jag är orolig kanske
            inte främst för vad det skulle innebära för Sveriges möjlighet
            att påverka ute i världen utan snarare för de människor som våra
            aktioner faktiskt syftar till att hjälpa på plats i Afghanistan,
            på plats i Libyen och på plats i andra oroshärdar runt om i världen,
            om de skulle komma. Det är en utveckling som vore väldigt dålig
            både för Sverige och för många människor runt om i världen.
          </note>
          <note>
            Där kan jag bara konstatera att Vänsterpartiet och Sverigedemokraterna
            står förenade i denna kammare kring detta, i kontrast till övriga
            partier.
          </note>
          <note type="speaker">
            Anf. 115 TORBJÖRN BJÖRLUND (V) replik:
          </note>
          <note>
            Herr talman! Jag vill komma tillbaka till den tidningsartikel
            Johan Forssell fick in i Svenska Dagbladet. Där står det faktiskt
            ohelig allians. Jag vill påstå att 90 procent av det som beslutas
            i denna kammare i så fall är en ohelig allians mellan regeringen
            och Sverigedemokraterna. Vi kan dock lämna det.
          </note>
          <note>
            Den andra frågan jag skulle vilja få svar på handlar om personalförsörjningen.
            Även Johan Forssell var inne på det sovjetiska i att stå och skönmåla
            saker. Jag tycker att det är en bra beskrivning. Jag har alltid
            varit emot Sovjet, även innan det föll, och jag tycker alltså
            att man måste ha något slags ödmjuk inställning till att detta
            är ett problem. Det är stora problem att få detta att fungera.
            Jag tror att det kommer att bli ännu mer problem.
          </note>
          <note>
            En sak försvarsministern inte svarade på var detta med hur man
            rekryterar. Jag lyfte fram exemplet om kritik som har kommit mot
            hur man hanterar saker på gymnasieskolan, till exempel ungdomar
            som på något sätt ska lockas in i att bli soldater utan att ha
            klart för sig vad det egentligen innebär. Det är en sådan sak
            jag tycker skulle kommenteras. Är det så att man använder reklam
            och marknadsföring på ett sådant sätt att man inte är tydlig med
            vad det innebär att vara soldat och sjöman?
          </note>
          <note>
            Det är nämligen inte ett vanligt yrke i den bemärkelsen, utan
            det är yrken som har väldigt stora krav på sig. Det är också därför
            vi alltid lyfter fram värnplikten, för där har ungdomar en möjlighet
            att faktiskt forma kunskap om hur det ser ut innan man över huvud
            taget pressar dem att göra något annat. Det utgår från att de
            på något sätt ska lära sig vad det innebär att vara soldat och
            sjöman och försvara sitt eget land.
          </note>
          <note>
            När det gäller internationella insatser finns det naturligtvis
            väldigt mycket mer att säga om dessa bitar. Vi kommer säkert att
            komma tillbaka till just Afghanistan, där jag menar att allting
            som hittills har lyfts upp och där man från den borgerliga regeringens
            sida också berömmer sina insatser har kommit på skam. Vi har inte
            på de tio tolv år vi har varit där nere lyckats genomföra en demokratisering,
            demokratiska val utan fusk och sådana saker och en bättre situation.
            Det är i stället om inte status quo så nästan sämre än det har
            varit förut.
          </note>
          <note type="speaker">
            Anf. 116 JOHAN FORSSELL (M) replik:
          </note>
          <note>
            Herr talman! Torbjörn Björlund nämnde att Sverigedemokraterna
            stöder regeringen i nio voteringar av tio. Det är en siffra som
            inte riktigt stämmer om man börjar granska den lite mer.
          </note>
          <note>
            Under det första riksdagsåret fattade vi 2 100 beslut i denna
            kammare. Jag kan konstatera att Socialdemokraterna var överens
            med Alliansen vid 81 procent av dessa tillfällen. MP var också
            överens med Alliansen 81 procent av gångerna. Det kanske kan sätta
            det hela lite mer i relation. Sedan är det också så här att den
            enda gången Sverigedemokraterna kan spela en aktiv roll och påverka
            utgången av voteringar är de gånger man går ihop med just S, V
            och MP. Det skedde vid 11 procent av voteringarna. Man kan således
            säga att Sverigedemokraternas agerande i nio fall av tio inte
            spelade någon roll för Alliansen. Det tycker jag är viktigt att
            ha med sig.
          </note>
          <note>
            När det gäller frågan om information i skolorna tror jag faktiskt
            att Torbjörn Björlund måhända underskattar eleverna och deras
            förmåga att tänka kritiskt och fatta egna beslut. Det är inte
            så att man rycker elever från bänken, utan jag tror att de är
            fullt kapabla att diskutera dessa frågor, stöta olika argument
            mot varandra och bilda sig en egen uppfattning. Vilka beslut de
            sedan fattar efter att de har gått klart gymnasiet tycker jag
            att vi ska respektera, oavsett om de vill vara en del av verksamheten
            eller inte vill vara det.
          </note>
          <note>
            Att stänga ute Försvarsmakten från skolorna tror jag dock skulle
            sända helt fel signaler, precis som jag tycker att det är fel
            att man stänger ute politiska partier eller vad det nu kan vara.
            Jag tror att vi tvärtom behöver mer dialog och mer information.
            Elever är duktiga. De kan ta ansvar för sig själva och sina liv
            och bilda sig en egen uppfattning.
          </note>
          <note type="speaker">
            Anf. 117 PETER RÅDBERG (MP) replik:
          </note>
          <note>
            Herr talman! Jag reagerade på något Johan Forssell sade. Jag
            vet inte om du menade det, men du var lite glad över att vi har
            bifallit ytterligare ett år i Afghanistan. Jag hoppas dock att
            Johan Forssell är med på noterna att vi har börjat uttåget ur
            Afghanistan. I slutet av nästa år minskar vi från 500 till 400,
            och 2013 har vi 300. Sommaren 2014 har vi inte en enda stridande
            person där utan bara i utbildningssyfte.
          </note>
          <note>
            Dessa tio år i Afghanistan kan vi inte se tillbaka på med någon
            glädje, precis. Det har ju inte gått speciellt bra. Syftet var
            att man skulle jaga ut al-Qaida och fånga bin Ladin. Problemet
            var att al-Qaida försvann från Afghanistan redan 2003, tror jag,
            eller 2004. De försvann upp till Pakistan. Då bytte man fot från
            att jaga al-Qaida till att jaga talibaner. Det var det målet man
            hade. Detta är historia, men jag hoppas bara att Johan Forssell
            är med på det uttåg som nu är på väg och hoppas att han ser på
            det med glädje.
          </note>
          <note type="speaker">
            Anf. 118 JOHAN FORSSELL (M) replik:
          </note>
          <note>
            Herr talman! Peter Rådberg ställer en direkt fråga till mig,
            och jag kan ge ett direkt svar: Jag är med på det. Jag har till
            och med röstat ja till det i denna kammare. Det råder alltså inga
            tvivel om det.
          </note>
          <note>
            Sedan är Afghanistansituationen en mycket komplex fråga. Jag
            kan till vissa delar dela den uppfattning du här beskriver, att
            detta har varit långt ifrån problemfritt naturligtvis. Situationen
            i dag i Afghanistan är givetvis både komplex och till stora delar
            svår.
          </note>
          <note>
            Samtidigt tycker jag att det finns anledning att nämna de förbättringar
            som har skett i Afghanistan. Det är så oerhört vanligt förekommande,
            inte minst i denna kammare, att man fokuserar på det som har gått
            fel eller sådant där vi inte är ända framme. Det finns dock oerhörda
            framsteg, inte minst det faktum att barn i Afghanistan i dag framför
            allt flickor kan gå i skolan. Det är en verklighet som inte hade
            rått om vi inte hade varit på plats där. Jag befarar att det är
            någonting som skulle kunna förändras till det negativa om man
            gör ett för snart uttåg.
          </note>
          <note>
            Sedan är det också så som det står i överenskommelsen, att detta
            egentligen är ett sätt att växla insats från det militära in i
            andra bitar in i civilt arbete. Jag ser framför mig att vi ska
            finnas till stöd för människor i Afghanistan under lång tid framöver,
            på olika sätt, och bygga upp landet från grunden så att det en
            dag kan bli precis så fritt och demokratiskt som jag tror att
            vi alla i denna kammare vill att det ska bli.
          </note>
          <note type="speaker">
            Anf. 119 PETER RÅDBERG (MP) replik:
          </note>
          <note>
            Herr talman! Jag kan delvis hålla med om att det har funnits
            framsteg, men man får också titta på det pris som har betalats.
            Denna massiva amerikanska militära insats har inte varit speciellt
            lyckad problemen har flyttat från område till område. Det är klart
            att det om man sätter in 30 000 man i Kandahar blir ett visst
            lugn under en tid, men problemet är att gerillan eller talibanerna
            flyttar någon annanstans. Alla vet ju om att det inte har blivit
            mindre våld, utan våldet har bara förflyttats till andra delar
            i Afghanistan.
          </note>
          <note>
            Jag ville bara få det förtydligandet, eftersom du inte nämnde
            i din inledning att uttåget var det primära. Du sade att vi ska
            vara där ett år till, och då tycker jag att man skickar lite fel
            signal. Det är inte det som är själva huvudbudskapet när det gäller
            Afghanistan. Huvudbudskapet är att vi ska dra oss ur, att det
            civila arbetet ska börja och att det börjar nu. Vi minskar det
            militära till förmån för det civila; det är det som är det centrala
            i uppgörelsen mellan de sex partierna.
          </note>
          <note type="speaker">
            Anf. 120 JOHAN FORSSELL (M) replik:
          </note>
          <note>
            Herr talman! Peter Rådberg och jag kanske lägger fokus på olika
            delar i överenskommelsen, även om vi båda står bakom den.
          </note>
          <note>
            För mig har det varit centralt att uttåget inte sker för snart
            utan att man ska vara på plats ett tag till, av den mycket enkla
            anledningen att jag är rädd för att de framsteg som har gjorts
            annars skulle kunna riskeras. Det tror jag vore väldigt olyckligt
            av många skäl, inte minst därför att det skulle riskera allt det
            arbete som vi har lagt ned i Afghanistan under många år.
          </note>
          <note>
            Sedan kommer insatserna att ändra form och övergå från det militära
            till det stödjande på ett helt annat sätt. Det tror jag är väldigt
            bra.
          </note>
          <note type="speaker">
            Anf. 121 PETER HULTQVIST (S) replik:
          </note>
          <note>
            Herr talman! Jag noterar först den intressanta skillnaden mellan
            försvarsministern och hans mer högsta Sovjetmässiga framträdande
            och skönmålning av personalförsörjningen, som jag tyckte ägde
            rum, och Johan Forsell som här pekade på en hel del utmaningar
            och problem.
          </note>
          <note>
            Natorapporten, som ofta diskuteras när det gäller personalförsörjning
            och andra förmågor, pekade på det nya personalförsörjningssystemet
            som en oerhört stor utmaning. Där hade man ett mer prövande förhållningssätt
            till hur vi skulle lyckas med det. Så fortsätt lite på linjen
            att inte vara så tvärsäker!
          </note>
          <note>
            Vi kommer förmodligen, hoppas jag, att få möjlighet att i försvarsutskottet
            göra en mer organiserad uppföljning av personalförsörjningssystemet.
            Då kanske vi också får möjlighet att mer sakligt värdera varje
            komponent i personalförsörjningssystemet. Då finns det utrymme
            för den typ av reflexioner som jag uppfattade att Forssell gjorde
            inledningsvis.
          </note>
          <note>
            När det gäller objektsramar för materielhanteringen i försvaret
            vill jag bara peka på förhållandet att det var något som avskaffades
            en gång. Men det som har blivit har inte samma tydlighet som det
            vi hade.
          </note>
          <note>
            I Norge har man ett sådant här system. Jag har ett utdrag ur
            deras statsbudget där det tydligt framgår kostnader för projekt,
            hur mycket man har betalat ut, hur mycket man planerar att betala
            ut, leveranstidpunkter, beslutstidpunkter. Det ger en väldigt
            fullödig bild som är betydligt tydligare och mer transparent än
            vår.
          </note>
          <note>
            Man har också i USA ett system som är tydligt. Man går igenom
            vartenda materielprojekt med ekonomi och alltihop.
          </note>
          <note>
            Det finns andra som har gjort det här, och det kan vi också göra.
            Det var ett misstag att ta bort objektsramarna.
          </note>
          <note type="speaker">
            Anf. 122 JOHAN FORSSELL (M) replik:
          </note>
          <note>
            Herr talman! Jag kan instämma i Peter Hultqvists formulering
            att det är viktigt att inte vara för tvärsäker när det gäller
            personalförsörjningen. Det är fler härinne som borde ta till sig
            av det. Jag tycker att det finns en betydande tvärsäkerhet här
            från olika personer, inte minst när det gäller just att beskriva
            det här som misslyckat bara något år efter det att det har införts.
          </note>
          <note>
            Är det någon som egentligen är förvånad över att alla bitar inte
            är på plats så kort tid efter att det har införts? Jag är det
            i alla fall inte. Jag tycker att vi har varit konsekventa under
            resans gång. Det här är den största förändringen av svenskt försvar
            på kanske hundra år. Det kommer att ta tid. Och det handlar inte
            bara om att stifta lagar i denna kammare. Att förändra hela den
            planering som har gällt för försvaret under många år, som just
            har byggt på plikten, är ett arbete som måste ske lokalt, politiskt
            med näringslivet och med civila organisationer. Vi kommer säkert
            att få anledning att återkomma till detta, och jag lyfte ett par
            saker här som jag tror att vi måste jobba mer med framöver.
          </note>
          <note>
            När det gäller objektsramarna var det en S-regering som valde
            att avskaffa dem för inte så länge sedan, och det fanns ju skäl
            till det. Som jag nämnde i mitt inlägg tidigare blir det en smula
            märkligt när man använder sig av helikopter 14 för att säga att
            objektsramarna är ett bra exempel. Det är väl snarare ett bra
            exempel på att vi inte ska ha objektsramar, att de inte ger den
            styrning som jag tror att vi alla i grund och botten kan vara
            överens om att vi vill se mer av.
          </note>
          <note>
            Redovisningen i budgetpropositionen har förändrats. Nu kan vi
            se vad som är beslutat respektive vad som är beställt och vad
            som är planerat. Det görs också vad gäller stridskraft. Här har
            det skett ett arbete. Som det också står i betänkandet ska regeringen
            fortsätta detta arbete framöver, men jag tror inte att objektsramar
            är svaret på det.
          </note>
          <note type="speaker">
            Anf. 123 PETER HULTQVIST (S) replik:
          </note>
          <note>
            Herr talman! Jag kan bara konstatera att inga av de förseningar
            som har varit med vare sig helikopter 14 eller några andra vapensystem
            är det som är problemet i förhållande till objektsramarna. Det
            är fel ingång i det här. Det är en kontinuerlig rapportering till
            parlamentet, till försvarsutskottet, som är det viktiga. Då kan
            man följa upp ordentligt hur olika projekt utvecklas och har möjlighet
            att göra analyser, ställa frågor och så vidare.
          </note>
          <note>
            Att hänvisa till enskilda objekt blir fel. Det viktiga är att
            vi får upp alla papper på bordet, att göra det här konkret och
            tydligt. Går det i andra länder borde det också gå här.
          </note>
          <note>
            Jag tycker att det var ett misstag att avskaffa objektsramarna.
            Det är väl bara att konstatera. Om det har blivit fel vid något
            tillfälle behöver man väl inte vara sämre än att man kan säga
            att då får vi väl återinföra objektsramarna igen för att få en
            ökad tydlighet. Har man ett prövande förhållningssätt till verkligheten
            känns det inte så svårt. Då behöver man inte känna det som någon
            stor prestigeförlust.
          </note>
          <note>
            Jag tror att det är ett problem med lönenivån i den nya personalförsörjningen
            och att det är ett problem med hur man klarar övningsinsatserna
            långsiktigt. Jag ser ekonomiska problem i personalförsörjningen.
            Ska vi behålla personalen i sex till åtta år? Det är alltså en
            utmaning. Det är inte detsamma som att döma ut och säga att allt
            är dåligt och att ingenting fungerar, men det är ändå ett sätt
            att fokusera på problem som existerar så att man kan lösa dem.
          </note>
          <note>
            Nu förstår jag att du närmar dig möjligheten att föra den typen
            av resonemang, och det tycker jag är bra. Men det spårar jag inte
            i detta ärende i regeringens mer övergripande propaganda som nästan
            blir sovjetisk, för där är allting bra. Hur det blir långsiktigt
            och hur många som har ansökt sägs det inte så mycket om. Det viktiga
            är hur många som blir anställda och hur många som blir kvar kontraktstiden
            ut.
          </note>
          <note type="speaker">
            Anf. 124 JOHAN FORSSELL (M) replik:
          </note>
          <note>
            Herr talman! Det är helt korrekt att vi ska ha ett prövande förhållningssätt
            till verkligheten, men vi ska också se upp så att vi inte gör
            onödiga misstag. Och vi ska dra lärdomar av den historia vi har
            och de beslut vi har fattat.
          </note>
          <note>
            Jag är återigen helt med dig på att det ska vara en tydlig återrapportering
            till riksdagen och att riksdagen ska kunna följa hur arbetet går
            med de olika materielprojekten. Men det är inte samma sak som
            att objektsramar är svaret. Jag tror inte att det är lösningen
            här.
          </note>
          <note>
            Jag vill återigen ta helikopter 14 som ett exempel. Där hade
            man en redovisning av projektet just på det sättet. I dag kan
            vi konstatera att det ändå inte har blivit den styrning av projektet
            som vi ville att det skulle vara. Det är faktiskt ett av de mer
            omdiskuterade materielprojekten i vår tid. Jag tror alltså inte
            att det är svaret.
          </note>
          <note>
            När det gäller personalförsörjningen säger Peter Hultqvist först
            att man inte ska vara för tvärsäker, och menar att vi är tvärsäkra,
            och är sedan själv något alldeles otroligt tvärsäker, inte minst
            när det gäller bristerna. Jag har läst en del artiklar av Peter
            Hultqvist där han talar om personalförsörjningen i termer av kris
            och till och med katastrof. Jag tycker inte att det är en verklighet
            som känns igen.
          </note>
          <note>
            Siffrorna talar sitt tydliga språk här. Det finns ett stort söktryck,
            det finns ett stort intresse. På många håll i landet är det snarare
            en besvikelse som människor känner över att de inte får bli en
            del av det nya försvaret eftersom platserna är för få och inte
            räcker till.
          </note>
          <note>
            Sedan finns det viktiga utmaningar ingen hymlar om det. Jag har
            gett uttryck för några här och kan lista fler. Men det är saker
            som är för stora för att vi ska kunna besluta om dem här i kammaren.
            Det är involverat i ett helt annat samspel med näringslivet och
            med civila organisationer. Jag tror också att Försvarsmakten har
            en del att fundera på, till exempel när det gäller hur man arbetar
            med att utveckla det civila meritvärdet, att ta till vara saker
            som man kan lära sig i termer av ledarskap och andra kunskaper
            i det militära. Kan vi jobba tillsammans med detta i vårt fortsatta
            arbete är det väl alldeles utmärkt.
          </note>
          <note type="speaker">
            Anf. 125 ANNA-LENA SÖRENSON (S):
          </note>
          <note>
            Herr talman! Jag vill börja med att yrka bifall till reservationerna
            1, 4 och 6 och i övrigt till utskottets förslag.
          </note>
          <note>
            Herr talman! Jag ser med tillfredsställelse på att vi nu har
            nått en bredare överenskommelse om att tillsätta den luftfartsutredning
            som vi från oppositionen tidigare har argumenterat för och som
            vi också har fått riksdagens majoritet för.
          </note>
          <note>
            Riksdagen har som bekant tidigare beslutat att JAS 39 Gripen
            ska utgöra ryggraden i det svenska luftförsvaret fram till omkring
            2030 då dess livstid beräknas vara slut. Därtill kommer den vidareutveckling
            av systemet som är nödvändig för att upprätthålla operativ förmåga.
          </note>
          <note>
            Vad en luftförsvarsutredning handlar om är att studera tiden
            efter det att JAS 39 Gripen har tjänat ut.
          </note>
          <note>
            Herr talman! Det är 44 år sedan en utredning av vårt luftförsvar
            senast gjordes. Det är nu hög tid att studera, analysera och bedöma
            hur vårt försvar av luftrummet kan utformas i framtiden. Luftförsvar
            är och kommer med stor sannolikhet att förbli mycket väsentligt
            för att ett land ska kunna hävda sin suveränitet.
          </note>
          <note>
            Flygsystem är komplexa, har långa utvecklingstider man kan räkna
            med 1015 år och långa livscykler om 5060 år. Därför är det viktigt
            med framsynthet och att vi har en nationell långsiktig strategi
            för vilka luftförsvarsförmågor Sverige kan komma att behöva i
            framtiden och hur anskaffningen av kostnadseffektiva system ska
            gå till.
          </note>
          <note>
            Herr talman! Med tanke på frågans komplexitet och långsiktighet
            och inte minst med tanke på de stora kostnader och åtaganden som
            det blir fråga om för svenska statens räkning är det glädjande
            att vi kan se fram emot att regeringen tar initiativ till att
            formulera direktiv och tillsätta en utredning om vårt framtida
            försvar.
          </note>
          <note>
            Många här i dag, inte minst försvarsministern själv, har talat
            om vikten av samsyn och hur eftersträvansvärt det är med breda
            överenskommelser när det gäller försvarspolitiken. Försvarsmakten,
            skattebetalarna, det svenska försvaret och säkerheten gynnas av
            att vi har samsyn och breda överenskommelser. Det vill vi ha så
            mycket som möjligt.
          </note>
          <note>
            Därför är det lite oroande att vi ser en tendens till polarisering
            när det gäller vår syn på materielförsörjningssystemet. Det har
            enligt min mening att göra med ett visst tunnelseende från regeringens
            sida och att man har en orimlig förtröstan på marknadskrafterna.
          </note>
          <note>
            Vi socialdemokrater brukar säga att marknaden är en utmärkt tjänare
            men en usel herre. Jag tror fullt och fast att marknaden kan tjäna
            oss väl när det gäller att behålla vår alliansfrihet och fred
            och säkerhet i landet och inte minst när det gäller kostnader
            och industrikompetens.
          </note>
          <note>
            Svensk försvarsindustri står sig väl i internationell konkurrens.
            Det finns dock anledning att tro att andra vapentillverkande länder
            inte är lika duktiga som vi när det gäller att hålla överenskommelser
            om konkurrensutsättning. Hittills har det inte skett någon större
            exportaffär utan att ett lands försvarsindustri först har kunnat
            sälja till det egna försvaret.
          </note>
          <note>
            Ett bra exempel på var det håller på att gå snett är affären
            runt torped 45, som jag tidigare har tagit upp och diskuterat
            i kammaren. Där har regeringen låtit prestige och ideologi gå
            så långt att vi riskerar att stå inför ett förmågeglapp i vårt
            ubåtsförsvar på kanske 1015 år.
          </note>
          <note>
            Det är ett försvar som jag tror att vi annars är ganska överens
            om är något av en hörnsten i vårt försvar, vid sidan av luftstridskrafterna.
          </note>
          <note>
            Regeringens brist på agerande i detta fall hotar att minska vår
            försvarsförmåga här och nu något som försvarsministern talade
            om tidigare i dag. Vi står alltså inför en förmågebrist.
          </note>
          <note>
            Herr talman! Jag tror att samtliga som är initierade i frågan
            om torped 45 är överens om att det inte finns några torpeder att
            köpa från hyllan alltså det som regeringen har bestämt att vi
            ska göra. Man har dock låtit prestige och ideologi bestämma i
            denna fråga på ett sådant sätt att vi inte kommer loss och kan
            ta förnuftiga beslut och göra breda överenskommelser.
          </note>
          <note>
            Det skulle vara bra om vi även när det gäller denna fråga kunde
            se till Sveriges bästa, lägga prestigen åt sidan och se till att
            upphandlingen kommer till stånd och att den blir av det slaget
            att vi får så lite systempåverkan som möjligt. Då kan vi undvika
            stora fördyringar i miljardklassen och ett förmågeglapp på många
            år.
          </note>
          <note>
            En bred överenskommelse och ett sunt förnuft behövs för att lösa
            denna fråga också.
          </note>
          <note type="speaker">
            Anf. 126 PETER RÅDBERG (MP) replik:
          </note>
          <note>
            Herr talman! Jag kunde inte låta bli att begära replik när Anna-Lena
            Sörenson så tydligt markerade att det är efter 2040 som gäller
            för Luftförsvarsutredningen. Det är sant, men vi ska också titta
            på det som är före 2040. Jag tog upp detta med försvarsministern
            tidigare. Vi har en överenskommelse mellan regeringen, Socialdemokraterna
            och Miljöpartiet om att vi ska titta på helheten först.
          </note>
          <note>
            Jag är medveten om att regeringen när den så önskar kan komma
            med en proposition i detta ärende som förändrar förutsättningarna.
            Det kan regeringen alltid göra när den så vill.
          </note>
          <note>
            Jag blev lite orolig när Anna-Lena Sörenson så tydligt markerade
            detta och inte berättade om helheten. Är vi överens eller är vi
            inte överens?
          </note>
          <note type="speaker">
            Anf. 127 ANNA-LENA SÖRENSON (S) replik:
          </note>
          <note>
            Herr talman! Jag tror att vi är överens om exakt det som står
            i betänkandet. Jag tror att det står att de beslut som tas nu
            är en förutsättning för det som ska ligga till grund för en luftförsvarsutredning
            och att det ska integreras i de framtida besluten.
          </note>
          <note>
            Jag tror att Peter Rådberg och jag är överens om att riksdagen
            har tagit beslut om att JAS 39 Gripen ska vara ryggraden i det
            svenska luftförsvaret. Jag tror att vi är överens om att vi ska
            ha ett stridsflygplan som ryggrad och att vi då måste ha de resurser
            som krävs för att vi ska ha den operativa förmågan. Jag tror att
            det är det vi har kommit överens om, så vi är nog överens.
          </note>
          <note type="speaker">
            Anf. 128 PETER RÅDBERG (MP) replik:
          </note>
          <note>
            Herr talman! Det vore märkligt att starta en luftförsvarsutredning
            utan att ha med JAS. Det blir ingen riktig utredning. JAS-planen
            är ju grunden för hela luftförsvaret. Vi har haft ganska tuffa
            politiska förhandlingar om att det är en förutsättning för att
            Miljöpartiet över huvud taget ska vara med.
          </note>
          <note>
            Jag kan förutsättningarna. Det hänger dock helt och hållet på
            om Schweiz köper detta, om det schweiziska folket säger ja i folkomröstningen
            och om det schweiziska parlamentet säger ja. Men det är nästa
            fråga, och det kan dröja lång tid.
          </note>
          <note>
            Under nästa år ska utredningen komma i gång. Jag är glad över
            att Anna-Lena Sörenson säger att det som står i papperen gäller.
            Det var dock inte det hon sade i sitt anförande. Hon hoppade över
            en viktig del, och därför tog jag replik.
          </note>
          <note type="speaker">
            Anf. 129 ANNA-LENA SÖRENSON (S) replik:
          </note>
          <note>
            Herr talman! Jag tror att vi hela tiden har varit överens om
            att det som står i betänkandet gäller. Jag tror att vi är överens
            om att vi ska ta sikte på tiden efter 2040. Då har JAS 39 Gripen-systemet
            tjänat ut enligt alla bedömare. Fokus ska därför ligga på hur
            svenskt luftförsvar ska se ut när Jas 39 Gripen inte längre fungerar
            som ryggraden i vårt luftförsvar. Det är så jag har uppfattat
            vår överenskommelse.
          </note>
          <note>
            Jag har också uppfattat att det ligger på regeringen att komma
            tillbaka till riksdagen när det gäller en eventuell ombyggnad
            av JAS 39 Gripens C/D-version till en E/F-version om Brasilien
            eller något annat land köper planet, så att vi får en delad kostnad
            när det gäller utvecklingen. Det är det ena. Det andra står också
            i det beslut vi fattade förra året och i det likalydande förslaget
            i år. Det handlar om att regeringen har att komma tillbaka till
            riksdagen när det gäller den ytterligare uppgraderingen av försvarsförmågorna
            utifrån de krav som Försvarsmakten ställer på förmåga och vårt
            luftförsvarssystem. Så har jag uppfattat det hela.
          </note>
          <note type="speaker">
            Anf. 130 ALLAN WIDMAN (FP) replik:
          </note>
          <note>
            Herr talman! Av Anna-Lena Sörensons anförande fick jag nästan
            intrycket att det är upp till medlemsländerna själva i EU att
            bestämma när man ska fördela order till den egna industrin eller
            gå ut i upphandling i konkurrens. I någon mening kan detta sägas
            vara en korrekt historiebeskrivning; det har funnits möjlighet
            att som enskilt medlemsland hänvisa till artikel 296 och därmed
            undgå upphandlingar i konkurrens.
          </note>
          <note>
            Men vi måste förhålla oss till att detta undantag från den inre
            marknaden hela tiden har förutsatt att man kan åberopa nationella
            säkerhetsskäl. Detta window of opportunity som har funnits kommer
            nu att bli mycket mindre framöver. EU-kommissionen har uttalat
            en stark vilja att försöka normalisera försvarsmaterielmarknaden
            och göra den mer lik den övriga inre marknaden. Möjligheten att
            åberopa dessa undantag kommer därför att bli mycket mindre framöver.
          </note>
          <note>
            Detta förhållande är något som jag tror att just Sverige har
            all anledning att bejaka, för vi präglas av två karaktärsdrag
            i sammanhangen. För det första är Sverige är en mycket liten beställare,
            och små beställare gynnas av att det är så stor konkurrens som
            möjligt på en öppen marknad. För det andra är Sverige en stor
            producent och också därmed intresserat av att marknaden öppnas.
          </note>
          <note>
            Det finns en viss paradox i det Anna-Lena Sörenson säger när
            hon hävdar att det egna landet alltid först måste köpa det första
            exemplaret från den egna industrin för att det ska vara möjligt
            att exportera. Är inte just Schweizaffären och Schweiz roll som
            första köpare av Jas 39 Gripen E/F ett bevis på motsatsen?
          </note>
          <note type="speaker">
            Anf. 131 ANNA-LENA SÖRENSON (S) replik:
          </note>
          <note>
            Herr talman! Jag tror att Allan Widman och jag är överens om
            att det är viktigt hur vi förhåller oss till detta. Jag tror att
            vi är överens om att Sverige gynnas av att vi har regler och att
            inte dessa undantag åberopas alltför ofta. Det är precis så det
            är, tror jag. Jag tror också att svensk försvarsindustri står
            sig väl i konkurrensen med övriga vapentillverkande länder.
          </note>
          <note>
            Men vi ska inte heller vara naiva när det gäller möjligheten
            att åberopa undantag även i fortsättningen. Både Allan Widman
            och jag lyssnade till samma föredragning i försvarsutskottet när
            FMV:s generaldirektör var där och sade att det är viktigt att
            Sverige, precis som övriga vapentillverkande länder, har en strategi
            för vilka områden och vilka vapensystem som är särskilt viktiga
            för att bevara eller upprätthålla rikets säkerhet. Jag kommer
            inte ihåg den exakta ordalydelsen, men ungefär så var det.
          </note>
          <note>
            Allan Widman har varit med och fattat beslutet om att skicka
            ett sådant yttrande till finansutskottet i samband med att lagen
            skulle antas i Sveriges riksdag. Jag tror alltså att vi är ganska
            överens om detta.
          </note>
          <note>
            Men frågan är hur Allan Widman och hans kamrater i Alliansen
            ser på torped 45. Det är ändå det som jag tog upp som ett bra
            exempel. Det kan låta som en liten detalj i sammanhanget, men
            det är det inte. Jag tror att Allan Widman, som är duktig på de
            här sakerna, håller med mig om att detta är en viktig del i det
            svenska ubåtsförsvarssystemet. Hur ska vi se på det hela? Vi skulle
            kunna se det som ett vidmakthållande och en uppgradering av systemet
            och att vi skulle kunna lösa upp knuten genom att vara lite mindre
            prestigefyllda och lite mer pragmatiska.
          </note>
          <note type="speaker">
            Anf. 132 ALLAN WIDMAN (FP) replik:
          </note>
          <note>
            Herr talman! Upphandlingen av torped 45 har betydelse både såvitt
            avser beväpning av ubåtar och möjligen också sjöoperativa helikoptrar
            för luftburen ubåtsjakt.
          </note>
          <note>
            Jag är inte beredd att ställa mig bakom beskrivningen att det
            bara finns en enda leverantör av sådana vapen och att denna leverantör
            är svensk. Det finns naturligtvis många leverantörer av torpeder
            för användning i både helikoptrar och ubåtar världen över. Om
            det finns möjligheter att genom konkurrensutsättning minska skattebetalarnas
            kostnad tycker jag att vi är skyldiga att följa den vägen.
          </note>
          <note>
            Det är korrekt att det kommer att finnas vissa möjligheter att
            göra avsteg från upphandling i fri konkurrens i åtminstone några
            år till. Men det kräver, som Anna-Lena Sörenson påpekar, att man
            har argumentationen fullständigt klar i de delar där man avser
            att skydda sig från upphandlingar på marknaden.
          </note>
          <note>
            Jag kan konstatera att i och med att det blir EU-domstolen som
            kommer att pröva detta framöver är det en garanti för att alla,
            även små länder, ska behandlas lika.
          </note>
          <note>
            Jag gick upp, herr talman, för att reagera på det som jag uppfattade
            att Anna-Lena Sörenson också sade, nämligen att man själv kan
            välja om man vill gynna inhemsk industri eller handla upp internationellt.
            Det är en beskrivning av en passerad tid.
          </note>
          <note type="speaker">
            Anf. 133 ANNA-LENA SÖRENSON (S) replik:
          </note>
          <note>
            Herr talman! Jag tror att Allan Widman är alldeles för blygsam
            här. Om jag känner honom rätt är han initierad när det gäller
            dessa frågor och vet exakt vilka torpeder som ligger på vilka
            hyllor i vilka länder. Han har sett samma bilder som jag, och
            han vet att det inte finns någon torped på någon hylla i dag som
            passar för de svenska systemen för det första och för de svenska
            farvattnen för det andra.
          </note>
          <note>
            Jag tror att det är FMV som har låtit göra en marknadsanalys
            av var detta skulle kunna finnas. Vad jag har förstått har ett
            land visat sig intresserat, och det är Italien eller rättare sagt
            ett italienskt företag. Sist vi använde oss av italienska torpeder
            gick det inte särskilt bra; det tror jag att Allan Widman känner
            till. Det slutade med att de jagade de svenska torpedbåtarna i
            den svenska skärgården, och så ska vi väl inte ha det igen.
          </note>
          <note>
            Men det kan ju hända att det finns någon annan hylla någon annanstans
            kanske österut, i Ryssland. Men jag undrar om det är till fyllest
            att vi ska köpa torpeder från Ryssland. Jag tycker att jag har
            hört argumentation tidigare här i dag som bygger på att det är
            just från öster som det hot som vi ska rusta oss för i framtiden
            ska komma.
          </note>
          <note type="speaker">
            Anf. 134 ROZA GÜCLÜ HEDIN (S):
          </note>
          <note>
            Herr talman! Jag börjar med att instämma i Peter Hultqvists yrkanden.
          </note>
          <note>
            Vårt betänkande FöU1 har debatterats flitigt här i dag. Mycket
            klokt har sagts, och i det stora hela har man samsyn på frågorna
            inom försvarspolitiken.
          </note>
          <note>
            Jag tänkte att jag skulle göra en liten avstickare och inte tala
            så mycket om de hårda frågorna. Jag tänkte i stället ägna min
            tid åt att prata om veteraner. Jag tycker att det är en högst
            aktuell fråga, särskilt nu när Försvarsmakten arbetar med att
            jobba fram en effektiv organisation i enlighet med försvarsbeslut.
            Insatsorganisationen 14 handlar inte bara om vår militära förmåga
            hur vi snabbt och effektivt kan sätta in våra förband i insats.
            Det är också viktigt att arbeta med vår förmåga att samordna hjälp
            och att se helheten och hur olika insatser påverkar våra soldater.
            Personalvård är en viktig faktor i alla instanser.
          </note>
          <note>
            Det gläder mig att Försvarsmakten jobbar intensivt med att bygga
            upp en organisation på Högkvarteret som jobbar nära och för dem
            som deltar i insatser. Frågan om veteraner är inte helt okomplicerad.
            Många har svårt att egentligen definiera vad en veteran är. Jag
            väljer att definiera dem som krigsveteraner eller som av försvaret
            utsänd personal som tjänstgjort utomlands. Man har egentligen
            inte någon exakt siffra på antalet veteraner, men man tror att
            det handlar om ungefär 100 000 personer.
          </note>
          <note>
            Det är viktigt att poängtera att den problematik som uppstår
            bland veteraner inte på något sätt är ett grupptillstånd. Det
            är mer på individnivå. Samtidigt är det viktigt att inte måla
            fram en association en skev bild av hur det är att tjänstgöra
            utomlands.
          </note>
          <note>
            Dessa frågor är inte svarta eller vita, och det är inte alla
            som påverkas negativt av en utlandstjänstgöring, snarare tvärtom.
            Det finns mycket som tyder på att erfarenheten är mycket positiv
            och användbar i det vanliga livet.
          </note>
          <note>
            Det är viktigt att påminna om att vi alla måste verka för att
            förändra synen på veteraner. Det är också allas vår uppgift i
            alla delar av samhället att bemöta dessa människor med respekt
            och visa hänsyn till deras upplevelser.
          </note>
          <note>
            Men vi måste ändå jobba utifrån tanken att vi är olika men också
            att vi faktiskt kan påverkas på olika sätt. Det är inte heller
            alltid soldater som blir drabbade. I många fall finns det familjer
            och anhöriga fruar, män och barn som påverkas. I dessa fall är
            det viktigt att de får stöd innan, under och efter en insats.
            Uppföljningsarbetet är nödvändigt. Därför är det viktigt att man
            jobbar fram verktyg som kan samla in data om personerna innan,
            under och efter en insats.
          </note>
          <note>
            Herr talman! Allt detta som jag talar om görs på ett eller annat
            sätt. Det är dock inte helt tillfredsställande ännu. Det är många
            instanser som är i behov av samordning och samsyn i frågan, alltifrån
            de frivilliga organisationerna, som arbetar ideellt med att ge
            stöd till anhöriga och till soldaterna, till dem som faktiskt
            jobbar dagligen med denna fråga.
          </note>
          <note>
            En problematik som jag tror kommer att växa fram är okunskapen
            bland aktörer som kommer i kontakt med veteranerna. Det är inte
            nödvändigtvis så att veteranerna kan identifiera sina egna problem
            och själva vända sig till Försvarsmakten för att få hjälp. Ofta
            är det anhöriga och människor på arbetsplatsen som upptäcker en
            förändring och ett behov. Ofta dyker inte heller problemen upp
            samma år, året efter eller efter fem år. Det kan ta upp till 10,
            15 eller 20 år innan problemen ger sig till känna. Då vänder sig
            ofta veteranen likt övriga till företagshälsovården, socialtjänsten
            eller direkt till landstingen för att få hjälp att identifiera
            sina problem.
          </note>
          <note>
            Okunskapen jag talade om kan då bli tydlig när man inte har särskilt
            mycket studier och forskning på området. Man vet helt enkelt inte
            vem som har ansvaret, specialistkunskapen saknas, vilka åtgärder
            som man ska vidta och till vem man ska hänvisa dessa personer.
          </note>
          <note>
            Det finns goda exempel att lära sig av när det gäller frågan
            om veteraner. USA är ett land som är framstående i dessa frågor.
            Men då är det också viktigt att säga att de faktiskt deltar i
            fler missioner än vi gör och av andra dimensioner och har gjort
            det i många år. De har ett särskilt departement som arbetar enbart
            med veteranfrågor. De har militära sjukhus och så vidare. De jobbar
            mycket med forskning och studier. Tack vare tidigare noggrann
            uppföljning och analys har de minskat självmordsfrekvensen bland
            sina veteraner. De har medicinskt kunniga personer vid varje mission
            som kan identifiera och upptäcka problemen redan på plats. De
            använder sig också av en speciell teknik för att identifiera problemen
            på avstånd. De använder telemedicin och telepsykiatri med läkarbedömningar
            på avstånd med hjälp av videoupptagning. Jag kan tycka att det
            är fantastiskt.
          </note>
          <note>
            Men det finns andra länder i vår närhet som jobbar med denna
            fråga på ett eller annat sätt, länder som man kan jämföra med
            Sverige. Jag behöver inte gå in på dem särskilt mycket.
          </note>
          <note>
            Jag vill ändå säga att de frivilliga organisationernas insatser
            är ovärderliga i detta arbete, men jag tycker inte att det är
            realistiskt att svenska veteraner ska behöva vända sig till de
            frivilliga organisationerna och före detta soldater för att få
            råd om var och hur de ska få tillgång till adekvat professionell
            hjälp. De ska dock vara ett komplement, och de är otroligt duktiga
            på att ge stöd till sina kolleger. I dag har Försvarsmakten endast
            en psykiatriker som utbildar militär sjukvårdspersonal inför missioner.
            Det finns dock en hel del psykologer på Högkvarteret, och fler
            kommer att rekryteras inom kort, vilket är positivt.
          </note>
          <note>
            Herr talman! Jag hoppas att jag genom mitt mjuka anförande har
            lyckats förmedla mitt engagemang i denna fråga. Jag är ganska
            ny inom området, men jag tycker att det är särskilt viktigt att
            följa upp denna fråga. Det leder faktiskt till mycket frustration
            när man tänker på framtiden om vi inte ökar takten i detta arbete.
          </note>
          <note>
            Jag välkomnar det senaste kommittédirektivet. Allan Widman har
            utsetts till att utreda denna fråga om frivillighetens roll i
            detta, och han kommer att komma med ett förslag senast den 1 november
            2012.
          </note>
          <note>
            Avslutningsvis vill jag delge en tanke kring detta. Sverige är
            det enda land inom Partners for Peace där hantering av mental
            hälsa saknar struktur och inte leds av psykiatriker, vilket jag
            tror kommer att vara en viktig faktor i sammanhanget. Till skillnad
            från många andra nationer saknar vi statistik beträffande veteranernas
            självmordsfrekvens och posttraumatiska skador då uppföljningen
            sker inom den civila sjukvården, som i sin tur ofta saknar kunskap
            om specifika militära diagnoser och behandlingar. Jag hoppas därför
            att Försvarsmakten lyckas i sitt arbete att jobba fram en bra
            organisation, och jag vet att de är på god väg.
          </note>
          <note>
            I detta anförande instämde Clas-Göran Carlsson, Peter Hultqvist,
            Åsa Lindestam och Anna-Lena Sörenson (alla S).
          </note>
          <note>
            Överläggningen var härmed avslutad.
          </note>
          <note>
            16 § Utlåtande om EU:s långtidsbudget 20142020
          </note>
          <note>
            Föredrogs
          </note>
          <note type="speaker">
            Anf. 135 BO BERNHARDSSON (S):
          </note>
          <note>
            Herr talman! Det finns en bred enighet mellan partierna om de
            grundläggande principerna som rör EU:s långtidsbudget, även om
            åsikterna naturligtvis går isär på andra områden som rör det europeiska
            samarbetet och hur det ska utvecklas.
          </note>
          <note>
            Vi socialdemokrater menar, liksom andra partier, för det första
            att EU:s flerårsbudget måste utarbetas efter en restriktiv grundsyn.
            Vi vill med andra ord se en real frysning av budgeten, det vill
            säga att den ska räknas upp med bara inflationen.
          </note>
          <note>
            Vi vill för det andra, vilket är viktigt, se en modernisering
            av budgeten. Det handlar om att satsa på det som stärker konkurrenskraften,
            som skapar arbetstillfällen och som utvecklar ekonomierna och
            att satsa på forskning och innovationer och på insatser som har
            ett, som vi brukar kalla det, europeiskt mervärde.
          </note>
          <note>
            Vi vill för det tredje att EU:s utgifter också i framtiden väsentligen
            ska finansieras genom bni-avgifter. Därför avvisar vi de idéer
            som har förts fram om att införa nya egna medel som också är tänkta
            att bidra till att expandera budgeten.
          </note>
          <note>
            Vi tror inte att det är politiskt klokt, mot bakgrund av det
            som nu sker i Europa, att bygga ut EU:s budgetramar. Vi tror inte
            att det är klokt att göra det samtidigt som, hur trist det än
            är, förtroendet för det europeiska projektet och politikers förmåga
            att lösa den ekonomiska krisen sviktar och samtidigt som många
            länder tvingas till hård budgetdisciplin och ett antal länder
            faktiskt drabbas av synnerligen kännbara åtstramningsprogram.
          </note>
          <note>
            En annan sak, som vi inte kommer att gå in på i dag eftersom
            det inte finns utrymme för det, är att det skulle krävas en betydligt
            radikalare och offensivare ekonomisk politik över huvud taget
            för att skapa jobb och ta Europa ur krisen än det som vi nu ser
            runt om i olika länder.
          </note>
          <note>
            Europeiska unionen måste kraftsamla för att modernisera budgeten.
            Nya nödvändiga satsningar på ekonomisk utveckling och jobbskapande
            åtgärder måste i första hand komma till stånd genom omprioriteringar,
            besparingar och reformer på de stora utgiftsområdena.
          </note>
          <note>
            Att vi ställer oss skeptiska eller avvisande till idén om att
            införa nya egna medel i form av moms eller en transaktionsskatt
            bygger också på att vi ser detta som ett steg som kan innebära
            att vi överför skattepolitisk kompetens till EU, och den utvecklingen
            vill vi inte se. Vi menar, om jag ska uttrycka det lite mer allmänt,
            att man i så fall skulle rubba balansen mellan EU:s institutioner
            på ett sätt som inte svarar mot de tankar och diskussioner som
            så småningom ledde fram till Lissabonfördraget och som vann gehör
            och stöd i medlemsländerna. Vi vill värna nationernas skattepolitiska
            kompetens.
          </note>
          <note>
            Vi socialdemokrater vill alltså inte ha en finansiell transaktionsskatt
            för att bygga ut EU:s egna medel och expandera budgeten. Men vi
            avvisar därmed inte tanken på en beskattning av finanssektorn.
            Vi vill bara inte se det i just det här sammanhanget.
          </note>
          <note>
            Det är högst rimligt att finanssektorn bidrar till att betala
            mycket mer än vad som har gjorts hittills för vad den har ställt
            till med. Finanssektorn är i dag underbeskattad. En finansiell
            transaktionsskatt är i sammanhanget en möjlig väg att gå, men
            det finns också andra spår att välja som vi är beredda att diskutera
            och pröva.
          </note>
          <note>
            När det gäller den här typen av beskattning kommer det i vilket
            fall som helst att krävas breda internationella överenskommelser,
            men skatteintäkterna ska gå till nationerna om en sådan beskattning
            kommer till stånd.
          </note>
          <note>
            När det gäller sammanhållningspolitiken vill vi stryka under
            att den måste få bli just en sammanhållningspolitik. En självklar
            grundtanke är solidaritet, det vill säga att det sker en utjämnande
            omfördelning inom unionen. Men samtidigt måste regioner i alla
            länder kunna få del av resurserna, inte minst för att systemet
            ska kunna bibehålla sin folkliga förankring och sin legitimitet.
          </note>
          <note>
            Jag yrkar bifall till förslaget i utlåtandet.
          </note>
          <note type="speaker">
            Anf. 136 JESSICA ROSENCRANTZ (M):
          </note>
          <note>
            Fru talman! Jag vill börja med att yrka bifall till förslaget
            i utskottets utlåtande.
          </note>
          <note>
            Jag vill säga att jag är väldigt glad över att vi har lyckats
            nå en bred enighet i mångt och mycket i utskottet när det gäller
            den här frågan. Det är viktigt att Sverige talar med en enad och
            stark röst när det handlar om så här viktiga frågor.
          </note>
          <note>
            Det handlar ytterst om vad Europeiska unionen ska ägna sig åt
            de kommande åren, vilka åtaganden EU ska prioritera och hur mycket
            vi ska investera. EU-kommissionens förslag är dessutom i en rad
            avseenden en ganska stor besvikelse, och därför är det viktigt
            att Sveriges riksdag markerar tydligt och enigt.
          </note>
          <note>
            Kommissionen föreslår som bekant att budgeten ska öka med hela
            7 procent. Det är anmärkningsvärt. Det är anmärkningsvärt därför
            att EU redan i många avseenden ägnar sig åt fel saker och har
            svällt på tok för mycket i sin budget. Egentligen borde EU bli
            bättre på att prioritera kärnan i samarbetet.
          </note>
          <note>
            Men ännu mer anmärkningsvärda är de stora utgiftsökningarna i
            ljuset av det som händer runt omkring oss och den oroliga tid
            vi lever i. Många länder präglas av låg tillväxt, svag konkurrenskraft
            och offentliga finanser i oordning. På många håll är behoven akuta
            och ropen på hjälp starkare än någonsin. Europa befinner sig i
            en kris, och de flesta länder tvingas skära i sina nationella
            budgetar. Medborgare protesterar på gator och torg.
          </note>
          <note>
            I dessa tider menar jag att det är olämpligt att kommissionen
            föreslår att EU:s budget ska växa på detta sätt, när man egentligen
            borde spara. Utskottet hade velat se en real frysning av EU:s
            utgifter.
          </note>
          <note>
            Utskottet är dessutom kritiskt till vad EU lägger sina gemensamma
            medel på. Kommissionen föreslår förvisso en minskning av jordbrukspolitik
            och sammanhållningspolitik, men vi menar att besparingarna är
            för små. Större omprioriteringar måste göras från områden som
            jordbruk och sammanhållning till områden som forskning och infrastruktur
            som ger långsiktig tillväxt.
          </note>
          <note>
            I den globala utvecklingen kan vi se att många delar av världen
            kraftigt flyttar fram sina positioner. Kina, Indien med flera
            är länder där ekonomin växer så det knakar och utvecklingen går
            i ljusets hastighet. Den ekonomiska tillväxten i vår omvärld är
            förstås positiv när den lyfter upp så otroligt många människor
            ur fattigdom. Men vår utmaning i Europa är samtidigt att inte
            bli omsprungna på vägen.
          </note>
          <note>
            Vill vi behålla vårt välstånd, vår välfärd och vår goda levnadsstandard
            är det dags att sätta fokus på fortsatt europeisk utveckling och
            tillväxt. Här spelar EU en avgörande roll. I stället för att fokusera
            på jordbrukspolitik är det dags att vi använder EU:s budgetmedel
            för att främja forskning, tillväxt, konkurrens och infrastruktur.
            Vi måste helt enkelt sätta fokus på EU:s konkurrenskraft.
          </note>
          <note>
            Ytterligare en invändning som utskottet har mot kommissionens
            förslag är avskaffandet av de så kallade rabatterna på den svenska
            medlemsavgiften i utbyte mot ett nytt system av klumpsummerabatter.
            Det skulle innebära att den svenska medlemsavgiften ökar kraftigt.
            Eftersom vi värnar skattebetalarnas pengar motsätter vi oss en
            sådan ökning. Dessutom är det en ökning i en budget som prioriterar
            fel saker.
          </note>
          <note>
            Vi vänder oss vidare mot kommissionens förslag om nya egna medel.
            Jag tänkte särskilt säga några ord om den så kallade Tobinskatten,
            skatten på finansiella transaktioner, och förklara varför vi i
            Alliansen är emot en sådan skatt.
          </note>
          <note>
            En skatt på finansiella transaktioner är i grund och botten ett
            desperat försök från vissa europeiska ledare att i oroliga tider
            visa handlingskraft. Förslaget är tyvärr ett slag i luften, och
            det är olyckligt att frågan bromsar upp många andra, mer konstruktiva
            förslag.
          </note>
          <note>
            Frågan om Tobinskatten är nämligen redan på förhand dödfödd,
            eftersom skatten måste vara global för att få någon verklig effekt.
            Om vi ensidigt skulle införa den i Europa skulle det bara innebära
            att transaktionerna flyttar någon annanstans. Det var precis vad
            vi såg hända i Sverige under 80-talet när vi införde den så kallade
            valpskatten. Transaktionerna flydde utomlands. En sådan transaktionsskatt
            skulle inte tillföra Europa något av värde, utan de enda som skulle
            bli glada är USA, Kina och kanske några andra länder som skulle
            få lite mer transaktioner.
          </note>
          <note>
            Det mest anmärkningsvärda i detta sammanhang är att Tobinskatten
            egentligen är ett illa dolt försök att se till att EU får mer
            egna medel, och den utvecklingen är vi emot. Vi vill inte ge EU
            mer pengar eller flytta beskattningsrätt dit.
          </note>
          <note>
            Sist men inte minst vill jag, trots vissa åsiktsskillnader här
            och var, upprepa att jag är glad över att utskottet har varit
            enigt, att vi kan tala med en enad och tydlig röst i detta sammanhang
            och att vi stolt kan säga att Sveriges riksdag kommer att fortsätta
            att driva på för en reformerad och moderniserad budget i EU. I
            dessa oroliga tider är det nämligen så att inte bara Sverige måste
            driva en ansvarsfull ekonomisk politik, utan också EU måste ta
            sitt ansvar.
          </note>
          <note type="speaker">
            Anf. 137 PER BOLUND (MP):
          </note>
          <note>
            Fru talman! Som ni har hört av tidigare talare har vi en stor
            enighet i finansutskottet. I likhet med övriga i utskottet är
            jag oroad över EU:s långtidsbudget. Jag yrkar bifall till utskottets
            förslag till beslut.
          </note>
          <note>
            Kostnaderna inom EU skenar ganska dramatiskt. EU:s utgifter ökar
            med 7 procent, eller 70 miljarder euro, i det förslag som ligger,
            vilket inte är rimligt i en tid av ekonomisk instabilitet och
            kris. Dessutom finns det många områden som EU kan skära i, inte
            minst jordbrukspolitiken. Att behöva göra en sådan här expansion
            av EU-budgeten känns därför inte motiverat.
          </note>
          <note>
            Det tas i förslaget steg mot ökad överstatlighet inom EU genom
            att principen om enhällighet vid beslut som rör skatter i vissa
            fall byts ut mot att beslut fattas med kvalificerad majoritet.
            Även det vänder vi oss emot. Det innebär att risken ökar för att
            Sverige körs över av andra EU-länder och tvingas införa skatter
            vi inte valt själva. Det är också problematiskt att den nedsättning
            av EU-avgiften som Sverige har skulle minska rejält med det föreliggande
            förslaget. Sänkningen skulle vara från 5,5 miljarder per år till
            3 miljarder, vilket innebär att Sverige om förslaget går igenom
            blir en ännu större nettobidragsgivare till EU. Vi ser det som
            djupt problematiskt om Sverige ska stå för ännu mer av EU:s budget
            utan att få mer valuta för pengarna.
          </note>
          <note>
            I långtidsbudgeten lyfts också fram frågan om en skatt på finansiella
            transaktioner, eller Tobinskatt. Jag ska fördjupa mig lite i den
            biten. Det här är en skatt som Miljöpartiet har slagits för under
            lång tid, för vi anser att den skulle få stor nytta på de finansiella
            marknaderna. Det handlar om en väldigt låg skatt, 0,1 procent
            av värdet på aktier, fondandelar och andra instrument på de finansiella
            marknaderna. Det är en så låg summa att vanliga aktiesparare inte
            skulle märka den över huvud taget. Däremot skulle en sådan här
            skatt kunna påverka finansmarknaderna positivt genom att minska
            de mest vilda svängningarna på börserna och minska spekulationen
            till exempel genom högfrekvenshandel på våra börser.
          </note>
          <note>
            Som många av oss kanske såg på tv i går kväll ökar robothandeln
            på världens börser, och så även på Stockholmsbörsen. Detta gör,
            enligt många tunga bedömare, att börserna fungerar dåligt.
          </note>
          <note>
            I en studie där man frågade kapitalförvaltare på Stockholmsbörsen
            som intervjuades ansåg sex av tio att robothandeln eller högfrekvenshandeln
            gör att aktiemarknaden fungerar sämre än tidigare.
          </note>
          <note>
            Det är ganska uppenbart att högfrekvenshandeln leder till orimliga
            konsekvenser. Det finns många oroande tecken. Ungefär 60 procent
            av alla ordrar på Stockholmsbörsen förra året drogs tillbaka inom
            en sekund. Bara ungefär 1,5 procent av alla ordrar leder till
            att det blir en affär.
          </note>
          <note>
            På de amerikanska börserna sker ungefär 75 procent av all börshandel
            genom robotar. Det förändrar hur hela börsen fungerar och skapar
            stor oro på marknaden. Enligt uppgifter i TV4 ägs en aktie på
            den amerikanska marknaden i genomsnitt i 22 sekunder. Det beror
            självklart på att högfrekvenshandeln har ökat till orimliga nivåer.
          </note>
          <note>
            Finansinspektionen tar i sin rapport Risker i det finansiella
            systemet upp en händelse på den amerikanska börsen förra året.
            Då sjönk börsen i New York med 9 procentenheter inom loppet av
            fem minuter, för att sedan nästa minut återvända till samma nivå
            som tidigare. Sådana orimliga svängningar kommer genom den högfrekvenshandel,
            den robothandel, som finns på dagens börser.
          </note>
          <note>
            Det finns mycket som tyder på att en låg skatt på finansiella
            transaktioner skulle minska högfrekvenshandeln kraftigt och stabilisera
            börserna.
          </note>
          <note>
            Dagens Industri rapporterar i en artikel: Högfrekvenshandeln
            kommer att få en betydande sänkning av omsättningen eftersom mycket
            av den inte längre blir meningsfull om man inför en skatt på finansiella
            transaktioner.
          </note>
          <note>
            Man gör väldigt små vinster och handlar med mycket stora summor
            pengar. Finns det då en liten skatt på de finansiella transaktionerna
            försvinner lönsamheten.
          </note>
          <note>
            Det kan också tyckas vara ganska rimligt att finansbranschen
            får stå för åtminstone en del av kostnaderna för att sanera den
            europeiska ekonomin, när det åtminstone delvis är vidlyftiga lån
            från finansinstitut och banker som har skapat krisen.
          </note>
          <note>
            Vi anser att en väl utformad skatt på finansiella transaktioner
            med bred internationell uppslutning skulle kunna minska finansiell
            spekulation och därmed bidra till att förbättra stabiliteten på
            finansmarknaderna. Förhoppningen är självklart att även andra
            delar av världen ska se värdet av en skatt på finansiella transaktioner,
            så att det blir ett globalt system. Men då krävs att någon vågar
            gå före och föreslå ett sådant system.
          </note>
          <note>
            EU-kommissionen räknar nu med att intäkterna från transaktionsskatten
            kan bli ungefär 57 miljarder euro per år. Från Miljöpartiets sida
            anser vi inte att de pengarna ska gå till egna medel för EU-kommissionen,
            utan vi anser att de ska användas av medlemsländerna.
          </note>
          <note>
            Vi ser också att sådana intäkter skulle kunna utgöra en stabil
            och bra källa till finansiering av klimatåtgärder i utvecklingsländer.
            Det är något som har varit en av de stora stötestenarna i de internationella
            klimatförhandlingarna och som skulle kunna göra att vi närmade
            oss ett avtal på klimatområdet.
          </note>
          <note>
            Fru talman! Att som regeringen gör sitta med armarna i kors och
            säga nej till de initiativ som tas på EU-nivå för en skatt på
            finansiella transaktioner är djupt beklagligt. När nu EU-kommissionen
            kommer med förslag på en skatt på finansiella transaktioner, när
            många tunga ekonomer anser att det behövs en ökad beskattning
            av finanssektorn för att minska osund spekulation och när konservativa
            ledare som Angela Merkel i Tyskland och Nicolas Sarkozy i Frankrike
            har ställt sig bakom ett sådant förslag, varför vägrar då den
            svenska regeringen delta i processen och står vid sidan av och
            surar? Det är djupt beklagligt och svårförklarligt.
          </note>
          <note>
            Därför har vi lagt ett särskilt yttrande om att vi anser att
            en skatt på finansiella transaktioner ska införas men att pengarna
            ska gå till medlemsländerna och inte till EU-kommissionen. I övrigt
            yrkar jag bifall till utskottets förslag till beslut.
          </note>
          <note type="speaker">
            Anf. 138 JESSICA ROSENCRANTZ (M) replik:
          </note>
          <note>
            Fru talman! Jag hade egentligen inte tänkt ta replik, men jag
            blev lite uppjagad, kände jag, så jag tvungen i alla fall.
          </note>
          <note>
            Jag måste kommentera detta med Tobinskatt, även om det är bara
            en del av hela betänkandet. Enligt min mening måste vi självklart
            ta till en rad olika åtgärder för att hantera den kris som vi
            befinner oss i. Jag kan däremot inte förstå hur Per Bolund kan
            prata om den här skatten som om den skulle vara verkningsfull.
          </note>
          <note>
            Vad vi diskuterar är en skatt som kommissionen själv anger skulle
            ge ett bnp-bortfall som är betydligt större än alla de eventuella
            intäkter som man kan tänka sig att skatten ger. Alltså är det
            totalt sett en negativ effekt på både vår tillväxt och våra möjligheter
            att tillsammans investera i välfärd och i vår framtid.
          </note>
          <note>
            Dessutom kommer transaktionerna helt enkelt att flytta på grund
            av en sådan skatt. Det går inte riktigt att komma undan. Visst
            kan man prata om vilka intäkter det eventuellt skulle ge i ett
            slags drömvärld där det inte blir några effekter. Men de här transaktionerna
            kommer ju att lämna Europa och bege sig någon annanstans. Jag
            förstår inte riktigt hur Per Bolund kan se att detta är ett konstruktivt
            förslag. Det känns mer som ett drömscenario, om jag ska vara ärlig.
          </note>
          <note type="speaker">
            Anf. 139 PER BOLUND (MP) replik:
          </note>
          <note>
            Fru talman! Om det är ett drömscenario kan jag konstatera att
            vi är många som drömmer. EU-kommissionen lägger fram ett sådant
            förslag och säger inte att det inte kommer att ge några intäkter,
            vilket Jessica Rosencrantz utmålar här lite grann, utan man säger
            tvärtom att det kommer att ge 57 miljarder euro i intäkter.
          </note>
          <note>
            Jag kan också konstatera att det tydligen finns många drömmare
            även på Jessica Rosencrantz politiska sida i form av till exempel
            Angela Merkel och Nicolas Sarkozy, som inte brukar bedömas vara
            några gröna drömmare utan snarare är ganska traditionella, konservativa
            politiker i Europa. De har ändå ställt sig bakom det här förslaget
            och anser att det skulle göra nytta och att det bör genomföras.
          </note>
          <note>
            Den svenska regeringen är kanske den som i så fall har drömmar,
            möjligtvis mardrömmar, kring den skatten. Om det är några så är
            det den svenska regeringen som ställer sig utanför och har en
            särställning i det europeiska samarbetet. Det är i princip den
            svenska regeringen och den brittiska regeringen som har varit
            skeptiska till den här skatten, medan övriga ledningar i Europa
            har varit positiva till att införa en sådan skatt.
          </note>
          <note>
            Det beror på att man ser behovet av att reglera de finansiella
            marknaderna. När vi ser hur börskurser på oerhört kort tid skyfflas
            upp och ned och när vi ser hur säkerheten i de finansiella systemen
            minskar för varje år som går, till exempel på grund av det jag
            var inne på, högfrekvenshandel, då ser man att det också behöver
            införas någon form av regleringar.
          </note>
          <note>
            Vi kan alla hoppas på att även andra regeringar som inte finns
            inom EU ser behovet av detta. Jag vet att den här diskussionen
            pågår runt om i världen på många andra marknader. Jag nämnde exempel
            från den amerikanska börsen som visar hur stor instabilitet och
            oro som skapas genom osund spekulation.
          </note>
          <note>
            Jag är övertygad om att detta kommer att sprida sig även till
            andra. Men det krävs att någon vågar gå före och införa en sådan
            skatt för att det ska vara möjligt att få en bred uppslutning
            globalt sett. Där tycker jag att det är bra att EU har gått före,
            och jag beklagar verkligen att den svenska regeringen intar en
            ställning där man ställer sig vid sidan av och surar.
          </note>
          <note type="speaker">
            Anf. 140 JESSICA ROSENCRANTZ (M) replik:
          </note>
          <note>
            Fru talman! Anledningen, Per Bolund, till att EU i dag skriker
            efter en transaktionsskatt är att EU vill ha mer egna medel, vill
            ha mer resurser. I en tid då man redan föreslår att budgeten ska
            svälla med 7 procent vill man ha mer intäkter för att kunna finansiera
            budgeten. Det är därför Merkel och Sarkozy ropar på en transaktionsskatt.
          </note>
          <note>
            Det måste man våga se igenom. Annars är det bara naivt att tro
            att inte det är skälet. Det är klart att EU på alla möjliga tänkbara
            sätt försöker få fram mer av intäkter.
          </note>
          <note>
            Det är mycket möjligt att det skulle ge intäkter, som du säger.
            Men det ger samtidigt ett massivt bnp-bortfall, så man måste våga
            se till båda ändarna av diskussionen.
          </note>
          <note>
            Jag menar att vi som företräder en mer restriktiv linje och vill
            att EU ska prioritera och måste våga se vilka åtgärder vi vill
            genomföra, vi måste våga se igenom att detta faktiskt är ett försök
            från ledare i Europa att ge mer makt och mer pengar och till och
            med egen beskattningsrätt till EU. Det menar jag att vi måste
            våga genomskåda.
          </note>
          <note>
            Vi har faktiskt, Per Bolund, genomfört en liknande skatt i Sverige
            och måste lära oss av våra exempel. Jag tror generellt att man
            kan göra misstag en gång, och sedan ska man försöka lära sig av
            dem. Jag tror inte på att genomföra exakt samma misstag en gång
            till. Jag menar att om vi, efter att i Sverige ha infört valpskatten
            under 80-talet och har sett hur transaktionerna flydde, skulle
            göra det igen vore det inte så klokt.
          </note>
          <note>
            En sådan här skatt kan vara verkningsfull bara om den införs
            på global nivå. Men det kommer inte att ske.
          </note>
          <note>
            Det hade väl varit möjligt att man kunde landa i Per Bolunds
            slutsats fast jag skulle inte göra det ändå om man trodde att
            Kina, USA och andra länder skulle följa efter. Men det kommer
            ju inte att hända. Därför kommer vi i stället att stå i Europa
            utan transaktioner och med bnp-bortfall och se oss själva göra
            om samma misstag igen och samtidigt ge EU mer egna intäkter, mer
            egna medel och beskattningsrätt.
          </note>
          <note>
            Det tror jag vore helt fel väg att gå.
          </note>
          <note type="speaker">
            Anf. 141 PER BOLUND (MP) replik:
          </note>
          <note>
            Fru talman! Det är beklagligt att höra den uppgivenhet som man
            hör från Jessica Rosencrantz i den här frågan. Det är som om vi
            inte kan påverka någonting utan helt och hållet är offer för de
            finansiella marknaderna som flyttar som de vill.
          </note>
          <note>
            Jag kan bara konstatera att det inte är en syn som delas av många
            ledande politiker i Europa. Om de gjorde de bedömningen att alla
            transaktioner skulle flytta till andra delar av världen tror jag
            inte att man skulle föreslå en sådan skatt, vilket man faktiskt
            gör nu.
          </note>
          <note>
            Man kan tycka att skatten kan göra nytta även om den inte används
            på det sätt som EU-kommissionen föreslår. I vårt ställningstagande
            har vi mycket tydligt sagt att vi vill att skatten ska gå till
            de nationella parlamenten och nationerna och inte användas på
            EU-nivå. Men vi tror ändå att skatten skulle göra stor nytta genom
            att lugna ned och stabilisera de finansiella marknaderna.
          </note>
          <note>
            Jag tror kanske att skillnaden mellan mig och Jessica Rosencrantz
            ligger i synen på styrande skatter. Moderaterna har generellt
            varit ganska skeptiska till att använda sådana skatter medan Miljöpartiet
            har sett att de gör stor nytta och verkligen kan påverka systemet.
          </note>
          <note>
            Vi har haft samma diskussioner när det gäller miljö- och klimatskatter,
            till exempel. Vi ser att de gör stor nytta och att intäkterna
            kan användas till värdefulla saker.
          </note>
          <note>
            Det är lite märkligt att höra det här från politiker som i vanliga
            fall säger: Vi måste vara med och delta i diskussioner i EU och
            påverka hur till exempel pengarna och intäkterna används. Men
            i det här fallet väljer man att helt ställa sig vid sidan av och
            säga blankt nej utan att föra en diskussion till exempel om hur
            de här intäkterna skulle kunna användas.
          </note>
          <note>
            Sedan tycker jag att det är lite felaktigt att jämföra den här
            transaktionsskatten med en valpskatt, som Jessica Rosencrantz
            pratar om. Det är lätt att konstatera att Sverige är ett mycket
            mindre område än vad EU är, och även när man tittar på de finansiella
            marknaderna är de mycket starkare och stabilare på europeisk nivå
            än på svensk nivå. Jag tror att risken för att alla transaktioner
            skulle flytta från euroområdet bara för att man inför en sådan
            här väldigt låg skatt är klart överdriven.
          </note>
          <note>
            Men vi lär få se det, för det ser ut som att den här skatten
            kommer att införas. Vi kommer väl att få stå här om några år och
            bedöma vad resultaten har blivit.
          </note>
          <note type="speaker">
            Anf. 142 PER ÅSLING (C):
          </note>
          <note>
            Fru talman! Stram budget, frysta reala utgifter och budgetdisciplin
            har varit våra ingångar inför kommande budgetperiod.
          </note>
          <note>
            I juni presenterade EU-kommissionen sitt förslag till långtidsbudget
            för åren 20142020. Från svensk utgångspunkt är det ett dåligt
            förslag som gör att vi riskerar en fördyrad årlig EU-avgift på
            upp till 10 miljarder, vilket är helt oacceptabelt. Det är dessutom
            ett förslag som rimmar illa med tidens anda, och det av flera
            skäl.
          </note>
          <note>
            För det första föreslår kommissionen att utgifterna ska öka med
            5 procent jämfört med innevarande budgetperiod detta i ett läge
            när flera av EU:s medlemsländer, ja till och med de flesta, kämpar
            med stora underskott och statsskulder och har genomfört eller
            planerar att genomföra utgiftsminskningar och skattehöjningar
            för sina befolkningar.
          </note>
          <note>
            För det andra är budgetens innehåll i alltför hög grad förankrat
            i gårdagens EU. Det gör att utrymmet för en mer framtids- och
            reforminriktad budget, med utgifter som fokuserar på åtgärder
            som tydligt kan stärka unionens tillväxtförutsättningar och konkurrenskraft
            och därmed kopplas till tillväxtagendan Europa 2020, blir ytterst
            begränsat.
          </note>
          <note>
            För det tredje föreslår kommissionen två nya egna finansiella
            transaktionsinstrument, en transaktionsskatt och en ny EU-moms.
            Vi motsätter oss nya egna medel och överföring av mer kompetens
            på skatteområdet till EU-nivå.
          </note>
          <note>
            Fru talman! Centerpartiet anser att det är viktigt att Sverige
            är pådrivande i förhandlingarna om långtidsbudgeten när det gäller
            att påpeka behovet av strukturella riktiga reformer och utgifter
            som bidrar till att EU kan nå politiskt prioriterade mål, som
            exempelvis ökad hållbar tillväxt och sysselsättning i hela unionen.
            Det är angeläget att göra prioriteringar och vidta åtgärder som
            skapar tydliga europeiska mervärden. Det kan vara satsningar på
            forskning och innovation, infrastruktur, klimat, miljö och hållbar
            energiomställning.
          </note>
          <note>
            På föregående veckas toppmöte i Bryssel beslutades det om en
            inriktning för den inre marknaden det gäller energiområdet som
            ska vara genomförd 2014, detta för att skynda på bland annat energieffektivisering
            och satsningar på infrastruktur. Vi ser mycket positivt på dessa
            framsteg och anser att det är angeläget att hålla uppe reformtakten
            på energiområdet.
          </note>
          <note>
            En annan viktig europeisk prioritering är en reformering av jordbrukspolitiken
            med produktionsinriktning utifrån nytta och behov och långsiktighet
            som utgångspunkt. Samtidigt är det viktigt att den gemensamma
            jordbrukspolitiken bidrar till fungerande marknader och därmed
            sund konkurrens.
          </note>
          <note>
            Centerpartiet menar att EU:s gemensamma jordbrukspolitik kan
            bidra till ett bättre klimat genom att reformeras i en grönare
            riktning men också stärka landsbygdens förutsättningar genom att
            värna och bygga ut landsbygdsprogrammet. Sådana satsningar är
            angelägna och har, som vi ser det, ett tydligt europeiskt mervärde.
          </note>
          <note>
            Fru talman! För att hålla samman EU, inte minst i dessa tider
            av ekonomisk och politisk osäkerhet, spelar sammanhållningspolitiken
            en viktig roll. Sammanhållningspolitiken är för oss i Centerpartiet
            en viktig del av EU:s agenda för att skapa hållbar tillväxt i
            hela unionen. Regioner med störst behov ska prioriteras när det
            gäller inriktningen för den nya sammanhållningspolitiken.
          </note>
          <note>
            Under senare år har sammanhållningspolitiken alltmer kommit att
            fokusera på forskning och innovation, infrastruktur och tillgänglighet
            men också gränsöverskridande samarbete åtgärder som tydligt bidrar
            till ökad tillväxt och konkurrenskraft i hela unionen.
          </note>
          <note>
            Kommissionens förslag innebär att en större andel av budgeten
            kommer att gå just till territoriellt samarbete, något som Centerpartiet
            varmt välkomnar. På så sätt motverkas de negativa effekterna av
            nationella gränser, och vi får en mer balanserad utveckling i
            hela Europa.
          </note>
          <note>
            Gleshet måste även framöver vara ett av kriterierna för fördelningen
            av medel mellan medlemsländerna. I de fortsatta förhandlingarna
            är det angeläget att bevaka att gleshetskriteriet ges tillräcklig
            tyngd men också att optimera Sveriges återflöden. Med erfarenhet
            från förhandlingarna inför nuvarande budgetperiod kan det konstateras
            att återföring av medel, till exempel via landsbygdsprogrammet,
            har varit framgångsrikt. Den svenska nettoavgiften har blivit
            lägre.
          </note>
          <note>
            Fru talman! Avslutningsvis konstaterar jag att ett EU som prioriterar
            klart avgränsade politikområden, där vinsten av gemensam europeisk
            politik är hög, har potential att bidra till långsiktighet och
            hållbar tillväxt i hela Europa. Men då måste EU-politiken först
            ses som en helhet, inte som ett nollsummespel där vissa vinner
            och andra förlorar.
          </note>
          <note>
            Jag vill yrka bifall till utskottets förslag.
          </note>
          <note type="speaker">
            Anf. 143 JOHNNY SKALIN (SD):
          </note>
          <note>
            Fru talman! Sverigedemokraterna som parti ser positivt på ett
            samarbete och ett utbyte med Europa och delar särskilt tanken
            och idén om en öppen europeisk marknad. Däremot delar vi inte
            EU:s ambitioner att bilda en federal europeisk superstat. Det
            är ambitioner som inte bara uttrycks av kommissionen utan som
            även framförs av Tysklands förbundskansler Angela Merkel och Frankrikes
            president Nicolas Sarkozy. Det sker både inlindat och genom att
            de föreslår en fiskal union med egen beskattningsrätt.
          </note>
          <note>
            Dessa tongångar går dess värre varma också här hemma i Sverige
            och i denna kammare. Från den rödgröna sidan deklarerar man att
            man är för en europeisk skatt på transaktioner. Och från regeringens
            sida har man, med stöd från Socialdemokraterna och Miljöpartiet,
            gett sig själv rätten att via IMF finansiera EMU:s misslyckande
            med, i slutändan, skattebetalarnas pengar.
          </note>
          <note>
            Båda alternativen utgör två snarlika versioner av en socialiserad
            och gemensam skuldhantering i Europa, där skötsamma och välfungerande
            länder finansierar de länder som antingen inte skött sina finanser
            eller som har råkat ut för EMU:s inbyggda baksidor med en penningpolitik
            för 17 olika, i flera fall fundamentalt olika, länder.
          </note>
          <note>
            Därför säger Sverigedemokraterna också nej till båda formerna
            av skuldhantering för ett valuta- och penningpolitiskt system
            som redan från början, genom att endast tre deltagarländer klarade
            konvergenskraven, var dömt att misslyckas och som nu står i full
            brand.
          </note>
          <note>
            Fram till dess att den politiska opinionen i denna kammare omvänts
            eller byts ut så att ett förhandlande om ett utträde ur EU kan
            inledas står det emellertid även under vårt ansvar att framföra
            åsikter om hur EU:s gemensamma medel bör hanteras. Eftersom svenska
            skattebetalare dessutom betalar ca 30 miljarder kronor per år
            till EU:s budget och idéer på EU-nivå framförs att denna avgift
            kraftigt ska öka, samtidigt som återflödet från EU endast ligger
            i storleksordningen 1015 miljarder, har vi ännu större anledning
            att lägga oss i hur EU-avgiften hanteras.
          </note>
          <note>
            Det handlar kort sagt om mycket stora svenska anslag för att
            stötta en överstatlig union som det svenska folket aldrig röstat
            om att tillhöra. Amsterdamfördraget, Nicefördraget och Lissabonfördraget
            medförde alla, efter Sveriges anslutning till EU, förstärkningar
            av EU:s makt på bekostnad av det svenska folket. I detta perspektiv
            menar jag att det är viktigt att slå vakt om svensk självständighet
            och svensk rätt att själva i så hög utsträckning som möjligt få
            bestämma över våra egna skattemedel.
          </note>
          <note>
            Därför är det primära inte bara att vi från Sveriges sida inför
            EU försöker hålla kvar nuvarande kostnadsnivåer, vilket ju är
            regeringens ståndpunkt, utan att vi även i förhandlingarna driver
            på hårt för att utöka vår så kallade rabatt på EU-avgiften.
          </note>
          <note>
            Det kan under inga omständigheter anses rimligt att Sverige,
            som för övrigt tillsammans med Norge tillhör världens främsta
            land vad gäller att via biståndet ta ut skattepengar som sedan
            fördelas ut till flertalet länder, däribland till och med Ryssland
            och Kina, och ovanpå detta dessutom står för västvärldens mest
            oansvarliga och kostsamma invandringspolitik, ska stå som finansiär
            för att också understödja Europas länder. Detta gäller särskilt
            som denna omfördelning syftar till att underlätta för bildandet
            av en enhetsstat, eftersom en sådan förutsätter just denna form
            av utjämningsprincip för att fungera.
          </note>
          <note>
            Fru talman! Det svenska målet bör därför vara självklart: Sveriges
            EU-avgift ska så länge vi kvarstår som medlemsland minst hållas
            på en neutral nettonivå.
          </note>
          <note type="speaker">
            Anf. 144 JACOB JOHNSON (V):
          </note>
          <note>
            Fru talman! Det är en stor fråga som behandlas i dagens utlåtande,
            nämligen EU-kommissionens förslag till långtidsbudget för EU för
            nästa planperiod 20142020.
          </note>
          <note>
            EU-kommissionen föreslår olika ändringar som sammantaget innebär
            att den totala budgetramen höjs med 70 miljarder euro eller ca
            630 miljarder kronor eller uttryckt som andel av bni, från 1,05
            procent till 1,11 procent. Det kan tyckas som en begränsad ökning,
            men det handlar alltså om mycket pengar sammanlagt.
          </note>
          <note>
            Nu är vi i Sverige eniga över partigränserna om att säga nej
            till denna utökning. Ett enigt utskott anser alltså att den totala
            budgetramen bör frysas på nuvarande nivå, det vill säga 1,05 procent
            av EU-ländernas samlade bni. Inte minst är det viktigt att EU
            visar återhållsamhet i dagens ekonomiska läge när många medlemsstater
            brottas med stora underskott. När man lyssnar på debatten om europakten
            och ökad övervakning och kontroll av euroländernas statsbudgetar
            framstår EU-kommissionens förslag som mindre väl tajmat.
          </note>
          <note>
            Även om förslaget måste avvisas när det gäller volymen finns
            det delar i förslaget som jag tycker är intressanta. Jag tänker
            till exempel på att kommissionen vill förenkla budgetbestämmelserna
            och sätta fokus på resultaten, särskilt vad gäller sammanhållningspolitiken
            och jordbrukspolitiken. Det senare ligger i linje med vad utskottet
            förespråkade redan 2008, nämligen att EU:s budget i högre grad
            borde vara resultatorienterad och sätta effekterna i fokus.
          </note>
          <note>
            Utskottet påpekar också i dagens utlåtande att EU:s revisionsrätt
            bör ges ökade möjligheter att genomföra effektivitetsrevisioner
            för att kontrollera att medlen används effektivt för att nå uppsatta
            mål och inte bara, som nu, mest fokusera på att medlen används
            korrekt i lagens mening. Här har EU en del att lära av den svenska
            effektivitetsrevisionen som Riksrevisionen utför.
          </note>
          <note>
            Inom ramen för en alltså realt sett oförändrad budget vill vi
            se förändringar genom ökat stöd bland annat till forskning och
            utveckling men å andra sidan ökade besparingar inom den så kallade
            sammanhållningspolitiken, det vill säga EU:s regionalpolitik och
            jordbrukspolitiken. Här har kommissionen inte gått tillräckligt
            långt i sitt förslag.
          </note>
          <note>
            Förslaget innehåller ändringar av de rabatter som olika länder,
            också Sverige, har på sin medlemsavgift. Sverige är ju nettobetalare
            till EU, det vill säga vi betalar mer i avgift än vi får tillbaka
            till exempel inom sammanhållningspolitiken och jordbrukspolitiken.
            Enligt kommissionen ska vår rabatt minskas avsevärt, vilket i
            sin tur alltså innebär en ökning av Sveriges nettobetalning till
            EU. Detta är inte rimligt utan måste avvisas.
          </note>
          <note>
            Fru talman! Det som kanske fått mest uppmärksamhet i förslaget
            och där vi i utskottet har lite olika synsätt gäller förslaget
            från kommissionen om egna medel. Vi är i och för sig över partigränserna
            eniga om att det inte finns anledning att tillmötesgå de förslag
            på nya egna medel som föreslås, eftersom det riskerar att bli
            medel att expandera EU:s budget. Kommissionen föreslår dels en
            ny form av momsavgift, dels en skatt på finansiella transaktioner.
            Vi avvisar alltså enigt detta som förslag på nya egna medel.
          </note>
          <note>
            Däremot anser Vänsterpartiet, liksom Socialdemokraterna och Miljöpartiet
            som vi har hört tidigare, att en väl utformad skatt på finansiella
            transaktioner kan nå andra syften, nämligen att minska finansiell
            spekulation och därmed bidra till att förbättra stabiliteten på
            finansmarknaderna.
          </note>
          <note>
            Enligt mig är det också rimligt att en sådan transaktionsskatt
            samordnas på EU-nivå, annars är risken stor att skatten blir meningslös.
            Helst bör naturligtvis en sådan skatt vara global, men EU är trots
            allt en tillräckligt stor aktör för att göra det meningsfullt.
            Det har också den effekten att frågan kan lyftas upp med större
            kraft till exempel inom G20-kretsen.
          </note>
          <note>
            EU-kommissionen har gjort beräkningar på möjliga intäkter från
            en transaktionsskatt och landat på en uppskattning på 57 miljarder
            euro eller motsvarande drygt 500 miljarder kronor för hela EU.
            Beräkningen utgår från en mycket låg minimiskattesats på transaktioner,
            0,1 procent på handel med obligationer och aktier och 0,01 procent
            på handeln med derivat. Medlemsländerna kan enligt förslaget i
            och för sig besluta om högre skattesatser.
          </note>
          <note>
            Vänsterpartiet ser alltså positivt på en sådan skatt. Det är
            ju en annan, nyare variant av den så kallade Tobinskatten. Tobin
            föreslog redan på 1970-talet en skatt på internationella valutatransaktioner
            som då främst var avsedd att motverka valutaspekulation. Den här
            skatten är i samma härad som Tobinskatten.
          </note>
          <note>
            EU-kommissionen föreslår att en stor del av de beräknade intäkterna
            från transaktionsskatten ska tillfalla EU som egna medel. Ett
            enigt utskott avvisar som sagt detta, men från den rödgröna sidan
            ser vi ändå positivt på en sådan skatt av andra anledningar. Finansmarknaden
            är lågt beskattad, och en transaktionsskatt kan motverka finansiell
            spekulation. Detta är i stort innehållet i det gemensamma särskilda
            yttrandet från S, V och MP i ärendet.
          </note>
          <note>
            Med detta, fru talman, ställer jag mig bakom såväl förslaget
            i utskottets utlåtande om EU:s långtidsbudget 20142020 som vårt
            särskilda yttrande.
          </note>
          <note type="speaker">
            Anf. 145 INGEMAR NILSSON (S):
          </note>
          <note>
            Fru talman! I den här debatten, som alltså handlar om finansutskottets
            utlåtande om EU:s långtidsbudget, vill jag också göra ett förhoppningsvis
            kort inlägg.
          </note>
          <note>
            Även i näringsutskottet har vi haft anledning att diskutera kommissionens
            förslag, framför allt med avseende på sammanhållningspolitiken
            för den kommande budgetperioden 20142020.
          </note>
          <note>
            I den diskussion som vi i näringsutskottet har haft har vi socialdemokrater
            väldigt tydligt markerat vår principiella inställning just när
            det gäller sammanhållningspolitiken.
          </note>
          <note>
            Vi delar uppfattningen att en övergripande målsättning i förhandlingarna
            om nästa fleråriga budgetram är en oförändrad EU-avgift, men vi
            är kritiska till att regeringen med det som utgångspunkt efterlyst
            ytterligare besparingar inom just sammanhållningspolitiken.
          </note>
          <note>
            Vi menar att det finns andra utgiftsområden inom EU-budgeten
            som det finns större skäl att genomföra besparingar inom. En svensk
            inställning under hela vårt medlemskap har ju varit att jordbrukspolitiken
            måste i grunden reformeras.
          </note>
          <note>
            Däremot vill vi, med större eftertryck än regeringen, peka på
            behovet när det gäller stödsystemen inom sammanhållningspolitiken.
            De får inte bli mer komplicerade och skapa en ökad administrativ
            börda, ett problem som många har vittnat om genom åren när det
            gäller sammanhållningspolitiken.
          </note>
          <note>
            Vi anser att det är angeläget också av legitimitetsskäl att alla
            regioner inom EU även i fortsättningen omfattas av sammanhållningspolitiken.
            Den ska gälla alla medlemsländer med utgångspunkt från deras respektive
            förutsättningar. Uppgiften för det här området är nämligen att
            minska skillnaderna mellan Europas regioner, men också att utjämna
            skillnaderna inom länderna.
          </note>
          <note>
            Det övergripande målet för sammanhållningspolitiken, som enligt
            kommissionens förslag är att bidra till att nå EU:s 2020-mål,
            handlar för Sveriges del bland annat om satsningar på energieffektivisering,
            förnybara energikällor, innovation och förbättrad konkurrenskraft
            hos små och medelstora företag.
          </note>
          <note>
            När det gäller Socialfonden handlar det om att möta de utmaningar
            som finns inom sysselsättningsområdet, utbildningsområdet och
            fattigdomsbekämpningen.
          </note>
          <note>
            Fru talman! I Sverige i dag är det så att den svenska regionalpolitiken
            är lika med EU:s sammanhållningspolitik. Alldenstund regeringen
            inte är beredd att satsa nya och egna nationella resurser på den
            regionala utvecklingen inom Sverige, för att hålla ihop och utveckla
            hela landet, behöver vi en sammanhållningspolitik på den nivå
            som den nu är, minst.
          </note>
          <note>
            Ett oroande tecken i tiden, som det är svårt att tro inte ingår
            i regeringens signalsystem inför de kommande förhandlingarna om
            EU:s långtidsbudget och sammanhållningspolitik, är hanteringen
            av den sista ansökningsomgången till Socialfonden inför 2012.
          </note>
          <note>
            Att ingen ansökning ska ske och att Sverige därmed i praktiken
            ska returnera i runda slängar 1 miljard kronor av beviljade medel
            är uppseendeväckande, inte minst mot bakgrund av hur situationen
            på svensk arbetsmarknad ser ut. Det här beslutet minskar eller
            undandrar möjligheterna till kompetensutveckling och insatser
            för en mängd människor som står väldigt långt från svensk arbetsmarknad.
          </note>
          <note>
            För att klara de utmaningar som både Sverige och Europa står
            inför tror jag att det behövs en fungerande sammanhållningspolitik.
            Det är en del av det solidariska kittet inom EU. Både Sverige
            och EU behöver en sammanhållningspolitik värd namnet om vi ska
            kunna klara såväl EU:s 2020-mål som att utveckla hela Sverige.
          </note>
          <note>
            Överläggningen var härmed avslutad.
          </note>
          <note>
            17 § Rättsväsendet
          </note>
          <note>
            Föredrogs
          </note>
          <note type="speaker">
            Anf. 146 MORGAN JOHANSSON (S):
          </note>
          <note>
            Fru talman! Låt mig börja den här debatten med att berätta om
            den överenskommelse som i dag har träffats mellan regeringen och
            Socialdemokraterna när det gäller polisens tillåtelse till signalspaning.
            Vi presenterade den på en gemensam presskonferens i förmiddags.
          </note>
          <note>
            Det var angeläget att vi kunde få en sådan uppgörelse på plats.
            Det innebär att vi stärker rikets säkerhet, men det innebär också
            att vi stärker integritetsfrågornas ställning i Sverige.
          </note>
          <note>
            På sätt och vis är det en lämplig tidpunkt att vi kunde klara
            ut det här till i dag. Det är nästan precis ett år sedan som jag
            stod här i motsvarande budgetdebatt och uppmanade regeringen att
            lägga fram förslag om att återge säkerhetspolisen möjlighet att
            inrikta FRA. Då var det bara några dagar efter att händelsen med
            självmordsbombaren på Bryggargatan hade inträffat. Det var således
            uppenbart för alla att det beslut som regeringen hade varit med
            och tagit förra mandatperioden, det vill säga att klippa av säkerhetspolisen
            och klippa av ett antal andra myndigheter från information från
            Försvarets radioanstalt, var ett tokigt beslut.
          </note>
          <note>
            Det finns en hotbild och den måste man ta på allvar. Därför måste
            polisen ha den här möjligheten, men det måste samtidigt ske på
            ett sådant sätt att det är rättssäkert och att det är godtagbart
            ur integritetssynpunkt. Där är vi nu överens med regeringen om
            i vart fall en ramöverenskommelse.
          </note>
          <note>
            Vi är också överens med regeringen om att tillsätta en särskild
            integritetskommission vars syfte är att just stärka integritetsperspektivet
            över hela linjen, följa utvecklingen och kunna lägga fram nya
            förslag för att stärka skyddet för den personliga integriteten.
          </note>
          <note>
            För oss socialdemokrater har det i det här sammanhanget varit
            helt naturligt att eftersträva en bred majoritet och en blocköverskridande
            uppgörelse i en fråga som allra ytterst rör rikets säkerhet. Det
            är särskilt viktigt nu, vill jag säga, när regeringens parlamentariska
            underlag är osäkert. Vi är så här långt nöjda med den förhandlingen
            och den överenskommelse som nu finns färdig.
          </note>
          <note>
            Så långt uppgörelsen från i förmiddags. Nu mer renodlade budgetfrågor.
          </note>
          <note>
            Fru talman! Jag har precis läst ut Zlatan Ibrahimovics bok, som
            han har skrivit tillsammans med David Lagercrantz. Om jag ska
            ge ett boktips så här inför julen skulle jag gärna rekommendera
            den. Det är en fantastisk bok om en fantastisk person. Det är
            en skildring, skulle jag vilja säga, både av en modern klassresa
            och av en enastående personlig utveckling.
          </note>
          <note>
            Zlatan beskriver sin trassliga uppväxt i 80- och 90-talens Malmö
            rakt på sak splittrade familjer, alkoholism, aggression rättframt
            men trots allt inte utan humor. Det är uppenbart för den som tar
            del av boken att Zlatan skulle ha kunnat hamna rejält snett. Intrycket
            man får är att han när han inte spelar fotboll stjäl cyklar eller
            snattar på varuhus.
          </note>
          <note>
            Jag tänker på två saker när jag läser den boken. Den första är:
            Vad hade det blivit av den här killen om han inte hade kunnat
            spela fotboll? Han ger faktiskt svaret själv i boken. Han skriver
            så här: Kanske hade jag blivit kriminell. Det var mycket brott
            på den tiden. Inte så att vi stack ut för att stjäla, men det
            skedde ändå en del grejer, inte bara cyklar. Det var in och ut
            ur varuhus också. Ofta fick jag en kick av själva utförandet.
            Jag triggades av stölderna.
          </note>
          <note>
            Den som vet det allra minsta om hur ett hårt klassamhälle fungerar
            förstår att det kan vara en fin linje mellan ett liv som hederlig
            och ett liv som kriminell. Alla människor har förstås ett val,
            men om samhället inte fungerar, om segregation och massarbetslöshet
            tillåts breda ut sig blir det allt fler människor, framför allt
            fler unga män som kommer att välja fel. Om samhället har stängt
            alla dörrar för de här ungdomarna, inget jobb, ingen utbildning,
            inga bostäder, ja, då kommer allt fler av dessa unga män att hamna
            i en situation där de väljer fel.
          </note>
          <note>
            Det andra jag tänker på när jag läser de här avsnitten i Zlatans
            bok är: Är det bättre i dag? Det som Zlatan beskriver är ju 90-talets
            Malmö. Det är trots allt 15 år sedan. Är det bättre i dag? Hur
            man än funderar på det måste man nog säga nej, det kan man inte
            hävda.
          </note>
          <note>
            Enligt de senaste siffrorna är det i dag 126 000 ungdomar mellan
            15 och 25 år som varken har jobb eller går i skolan 126 000 ungdomar
            som varken har jobb eller går i skolan. Då frågar man: Vad gör
            de ungdomarna på dagarna? Förr i tiden skulle man ha sagt att
            de väl går och slår dank. Så sade man. Det är väl en beskrivning.
            Men sätt dessa 126 000 ungdomar som varken går i skolan eller
            har jobb i samband med vad som har hänt när det gäller den organiserade
            kriminaliteten de senaste 1520 åren så blir bilden av utvecklingen
            riktigt otäck.
          </note>
          <note>
            Här har vi å ena sidan över 100 000 ungdomar, varav många har
            tappat sin tro på framtiden. Vad har de att se fram emot att bo
            hemma hos mamma tills de fyller 30, jobba gratis i fas 3 och då
            och då bli tagen i örat av en klämkäck jobbcoach? Det är deras
            framtidsutsikter.
          </note>
          <note>
            Å andra sidan har vi fått en fast etablerad organiserad kriminalitet
            i Sverige. Jag minns mycket väl när Hells Angels och Bandidos
            etablerades i Skåne, i Malmö och Helsingborg, 1993. Nu finns de,
            utöver Malmö och Helsingborg, i Kristianstad, Landskrona, Ystad
            och Trelleborg bara i Skåne. Sedan finns de överallt i hela landet
            ända upp till Luleå. Det är bara mc-gängen. Sedan tillkommer de
            etniskt baserade gängen. Sedan tillkommer de gäng som har bildats
            på fängelserna. Sedan tillkommer ungdomsgängen som mer och mer,
            dess värre, börjar bildas i våra storstadsområden.
          </note>
          <note>
            Dessa organiserade kriminella killar kommer att bli förebilder
            för en del av dessa ungdomar. Där kommer de i sina guldkedjor,
            med fina bilar och status. En del av dessa 126 000 ungdomar som
            varken har jobb eller går i skolan kommer att dras till dessa.
            Några av de över 100 000 ungdomarna kommer att bli lätta byten
            när de organiserade kriminella ska rekrytera nya adepter till
            sina gäng.
          </note>
          <note>
            Vi ser också tecknen på den organiserade kriminalitetens tillväxt
            överallt. Det går knappt en vecka utan att vi kan läsa om uppgörelser
            mellan olika gäng i Stockholm, Göteborg och Malmö. Det är rena
            avrättningar och skottlossningar på öppen gata. Antalet döda i
            kriminella uppgörelser har ökat med 50 procent sedan 90-talet.
            Se bara på antalet övergrepp i rättssak. Vittnen och målsägande
            hotas i allt större utsträckning. Se också på antalet utpressningsbrott.
            Det är också ett typiskt brott som kommer i spåren av den organiserade
            kriminaliteten. Det är kraftiga ökningar längs hela linjen.
          </note>
          <note>
            Om vi inte agerar kommer vi att få en i vissa avseenden nästan
            amerikansk situation. Jag kan inte tänka mig en viktigare utmaning
            inom vårt område än att stoppa den organiserade kriminalitetens
            framfart och att hindra nyrekryteringen till dessa gäng.
          </note>
          <note>
            Den här kriminaliteten måste både förebyggas och bekämpas. Det
            bästa sättet är förstås att stoppa nyrekryteringen. För att göra
            det måste man ge dessa över 100 000 ungdomar tillbaka sin framtidstro
            och sina framtidsmöjligheter. Det gör man genom att ge dem möjlighet
            till arbete, utbildning, bostad och att bilda familj. Då krävs
            också en total omläggning av den politik som i dag förs på centrala
            arbetsmarknads- och välfärdspolitiska områden.
          </note>
          <note>
            När det gäller jobben kan jag konstatera att den här regeringen
            tillträdde 2006 med löfte om full sysselsättning. I dag, fem år
            efteråt och efter femtielva jobbskatteavdrag, är antalet arbetslösa
            mer än 70 000 högre än när regeringen tillträdde.
          </note>
          <note>
            Det viktigaste löftet som regeringen gick till val på för fem
            år sedan är regeringens allra största fiasko. Skattesänkningarna
            har inte gett några nya jobb. Det gjorde inte försämringarna för
            de arbetslösa och sjuka heller. I stället trycks allt fler och
            fler familjer ned i socialbidrag på grund av de söndertrasade
            socialförsäkringarna. Värre verkar det bli. Alla prognoser pekar
            i fel riktning mot en ökad arbetslöshet, kanske 89 procent redan
            nästa år.
          </note>
          <note>
            Det här ligger naturligtvis utanför det rättspolitiska området.
            Men om man misslyckas med den ekonomiska politiken, om man misslyckas
            med att skapa jobb, om man trasar sönder välfärdssystemen och
            ser till att de numera är så fulla av hål, får det svåra effekter
            på vårt område, på våra möjligheter att förebygga brott. Det måste
            man ha fullständigt klart för sig.
          </note>
          <note>
            Vad kan vi göra trots dessa förutsättningar på vårt område när
            det gäller att bekämpa brott? Vi kan ändå göra ganska mycket.
            Vi måste kort sagt se till att utreda brotten. Vi måste fånga
            bovarna, och vi måste se till att kunna lagföra dem. Här har polis
            och åklagare gjort bra insatser på senare år. Men det är inte
            tillräckligt. Det säger i dag också Riksrevisionen i en mycket
            kritisk rapport om tillståndet i rättsväsendet. Man pekar på att
            trots ökade resurser till rättsväsendet förbättras inte resultatet
            särskilt mycket. Riksrevisionens kritik är nästan en blåkopia
            av den kritik som vi socialdemokrater har framfört under många
            år. Det är väl bra att regeringen har fullföljt de socialdemokratiska
            satsningarna på poliserna, men det räcker inte. Det räcker inte
            att bara satsa på poliser. Man måste också ha ett rättskedjeperspektiv.
            Det är precis vad Riksrevisionen har pekat på, och som vi instämmer
            i eftersom vi har sagt det flera gånger tidigare.
          </note>
          <note>
            Hela rättsväsendet måste fungera, inte bara polisen. Häktena,
            domstolarna, åklagarna, fängelserna. Man måste få myndigheterna
            att fungera tillsammans, och det innebär att också fungera med
            myndigheterna utanför rättsväsendet till exempel socialtjänsten.
          </note>
          <note>
            Precis som Riksrevisionen vill vi socialdemokrater göra en kraftsamling
            av rättsväsendet. Det handlar om både ökade resurser och organisationsförändringar.
            Vi föreslår ett tillskott om 100 miljoner kronor för en central
            satsning på Rikskriminalens arbete mot organiserad brottslighet.
            Vi betraktar den organiserade kriminaliteten som ett nationellt
            problem och inte bara ett regionalt problem. Då bör man ha nationella
            resurser som är stora nog att möta den typen av kriminalitet.
          </note>
          <note>
            För dessa pengar skulle vi få närmare 100 nya tjänster. De som
            i dag jobbar centralt med dessa frågor är ungefär 30, och de skulle
            kunna bli 130 i stället. Naturligtvis är det en oerhört stor satsning.
            För att få det att fungera måste man också vara beredd att ta
            nästa steg, det vill säga se över organisationen. Vi föreslår
            att man slår ihop Rikskriminalpolisen, Säkerhetspolisen och Ekobrottsmyndigheten
            i en gemensam organisation som tillsammans kan verka mer effektivt
            än i dag. Då skulle det bli både en modern organisation och ökade
            resurser så att polisen kan bekämpa den organiserade kriminaliteten.
          </note>
          <note>
            Höjer vi ambitionsnivån? Ambitionen kan aldrig vara att gängen
            enbart ska hålla fred. Ambitionen måste vara att dessa gäng ska
            upplösas. Vi ska inte ha någon maffia i Sverige.
          </note>
          <note>
            I det här sammanhanget vill jag nämna polisutbildningen. För
            att få en mer effektiv poliskår, för att höja yrkets status, måste
            vi ha en modern och attraktiv polisutbildning. En sådan utbildning
            måste kopplas till den vanliga högskolan. Vi vill se fler utbildningsplatser
            och en förlängning av utbildningen till tre år.
          </note>
          <note>
            Det ligger ett förslag på regeringens bord från 2008, men av
            någon anledning har regeringen inte fått tummarna loss för att
            modernisera polisutbildningen. Vi menar att det måste ske nu.
          </note>
          <note>
            Fru talman! Det räcker inte med att bara se till att polisen
            arbetar mer effektivt, att man klarar av att fånga fler bovar
            och lagföra dem. För att knäcka den organiserade kriminaliteten
            i Sverige måste vi se till att den som hamnar i fängelse också
            kan utnyttja sin tid i fängelset på ett konstruktivt sätt så att
            han eller hon kan få en reell chans att komma tillbaka till samhället
            igen. Där är vi inte på långa vägar. Tvärtom. Nu står Kriminalvården
            inför nedskärningar och besparingskrav i hundramiljonersklassen,
            vilket är särskilt uppseendeväckande med tanke på de säkerhetsbrister
            som har uppdagats på senare tid.
          </note>
          <note>
            Vi kräver därför att regeringen återkommer till riksdagen med
            en redogörelse för hur dessa stora nedskärningar ska genomföras
            utan att det går ut över kvaliteten i vården eller säkerheten.
          </note>
          <note>
            I det sammanhanget vill jag nämna vårt förslag till så kallad
            utslussningspeng. Det är naturligtvis ingen peng som den intagne
            själv ska få förfoga över, men det är en idé om att Kriminalvården
            kan vara med och finansiera en del av de sociala insatser som
            vi vet behövs för att man ska kunna återanpassa sig till samhället
            igen.
          </note>
          <note>
            Återigen får vi i denna kritik stöd av Riksrevisionen, som ju
            skriver rakt ut att Kriminalvårdens planering för de intagna inför
            frigivningen inte fungerar.
          </note>
          <note>
            Slutligen vill jag kort nämna domstolsorganisationen. Vi motsätter
            oss ytterligare nedläggningar av tingsrätter. Det har funnits
            planer på detta, och vi tror inte att det skulle bidra till att
            öka effektiviteten i rättsväsendet.
          </note>
          <note>
            Fru talman! Det bestående intrycket man får av regeringen på
            vårt område är dess värre att man har regerat färdigt. Man har
            inte så mycket annat att komma med. Man har fått sina 20 000 poliser,
            men det finns inte så många andra nya idéer kvar för att utveckla
            rättsväsendet. När det gäller polisutbildningen, polisorganisationen
            och rättskedjetänkandet händer det som sagt ingenting.
          </note>
          <note>
            I vissa frågor får vi i oppositionen verkligen dra nya förslag
            och nya idéer ur regeringen. Ta detta med åtgärderna mot huliganerna;
            det hade aldrig blivit av om vi inte hade tvingat fram en förändring.
            Det är samma sak när det gäller strängare syn på män som förföljer
            sina före detta kvinnor, det vill säga stalkningsdiskussionen.
            Där hade det aldrig hänt något om vi inte hade legat på. Det gäller
            faktiskt också signalspaningen där hade det nog heller aldrig
            hänt särskilt mycket om vi inte hade agerat.
          </note>
          <note>
            Det är när regeringen får en majoritet emot sig som den agerar,
            annars inte och det på ett område där utmaningarna är större än
            någonsin och där vi verkligen skulle behöva en regering med idéer,
            initiativkraft och handlingskraft.
          </note>
          <note>
            Fru talman! Vi socialdemokrater står naturligtvis bakom alla
            våra reservationer, men jag yrkar för tids vinnande bifall bara
            till reservationerna 15, 17, 19 och 21.
          </note>
          <note>
            (Applåder)
          </note>
          <note>
            I detta anförande instämde Kerstin Haglö och Arhe Hamednaca (båda
            S).
          </note>
          <note type="speaker">
            Anf. 147 MARIA FERM (MP):
          </note>
          <note>
            Fru talman! Jag vill inleda med att säga att jag självklart står
            bakom alla Miljöpartiets reservationer men att jag för tids vinnande
            yrkar bifall endast till reservationerna 17 och 34.
          </note>
          <note>
            Miljöpartiet de gröna tror inte att enkla lösningar som fler
            poliser eller mer övervakning kommer att vaccinera samhällskroppen
            från brottslighet och otrygghet. För att värna det öppna, demokratiska
            samhället måste medborgares frihet värnas, inte ständigt inskränkas.
            För att motverka brottslighet behövs insatser mot missbruk, fattigdom,
            arbetslöshet och social utsatthet. Sverige behöver en politik
            som skapar jobb och framtidstro och gör samhället grönare och
            bättre rustat för framtiden.
          </note>
          <note>
            I Miljöpartiet de grönas budgetförslag vad gäller rättsväsendet
            vill vi bland annat se effektiviseringar av polisorganisationen,
            förstärkningar inom Kriminalvården, ändringar av Säkerhetspolisens
            arbete och inrättandet av en ny integritetsskyddsmyndighet. Vi
            utvecklar detta vidare i ett särskilt yttrande i detta betänkande.
          </note>
          <note>
            Regeringen har satsat enorma summor på att öka antalet poliser
            de senaste åren. Anslaget för polisorganisationen har ökat från
            15,7 miljarder kronor år 2006 till de 20,1 miljarder kronor som
            är föreslagna för år 2012. Regeringen har valt att satsa på lösningar
            som utåt sett kan synas ge intryck av att regeringen vidtar åtgärder,
            men som reellt sett är förhållandevis resultatlösa. Att starkt
            öka antalet poliser ser ut att vara en kraftfull åtgärd, men det
            kan ifrågasättas om det verkligen är ett smart sätt att använda
            resurser.
          </note>
          <note>
            Riksrevisionens granskning kommer i dag med svidande kritik mot
            rättsväsendet och regeringens styrning av detta. Stora brister
            konstateras vad gäller samordning och arbetssätt och hur verksamheterna
            leds och styrs. Mycket behöver göras för att förbättra och effektivisera
            rättsväsendets arbete. Något jag skulle vilja lyfta fram är en
            förändring av polisutbildningen. Polisutbildningen behöver bli
            en högskoleutbildning, precis som utredningen Framtidens polisutbildning
            föreslog för tre år sedan.
          </note>
          <note>
            För att främja polisutbildningens utveckling, säkra kvaliteten
            och engagera de studerande i utbildningen bör de polisstuderande
            få samma rätt till insyn och inflytande över sin utbildning som
            övriga högskolestudenter. Om polisutbildningen blir akademisk
            skapas också bättre förutsättningar för forskning inom området,
            vilket i sin tur kan bidra till att effektivisera polisen.
          </note>
          <note>
            Jag kommer i detta anförande att fokusera på två av förslagen
            i den gröna budgeten dels förslaget om att inrätta en ny integritetsskyddsmyndighet,
            dels att ett ökat fokus bör läggas på att bekämpa hotet från den
            antimuslimska miljön.
          </note>
          <note>
            I dagens Sverige registreras och övervakas allt fler uppgifter
            om enskilda medborgare. I takt med att det så kallade kriget mot
            terrorismen har utökats har också övervakningen av enskilda och
            insamlandet av känsliga personuppgifter ökat. Frågor rörande skyddet
            av enskildas privatliv och uppgifter kring dem hanteras av ett
            antal olika myndigheter i Sverige. Exempelvis hanterar Datainspektionen
            personuppgifter generellt i samhället. Säkerhets- och integritetsskyddsnämnden
            hanterar känsliga personuppgifter hos Säkerhetspolisen och användandet
            av hemliga tvångsmedel hos polis och åklagarmyndighet. Justitiekanslern
            har tillsyn över all offentlig verksamhet.
          </note>
          <note>
            Integritetsskyddskommittén konstaterade mot denna bakgrund i
            sitt delbetänkande 2007 bland annat att det i Sverige finns en
            brist på systemtänkande och helhetssyn som leder till att regelverket
            blir oenhetligt och svåröverskådligt. 2008 års kameraövervakningskommitté
            förordade vidare i sitt slutbetänkande En ny kameraövervakningslag
            att Datainspektionen skulle omvandlas till en integritetsskyddsmyndighet.
          </note>
          <note>
            Därefter har bland annat Säkerhets- och integritetsskyddsnämndens
            ansvarsområde utökats till att även gälla tillsyn av hela polisens
            behandling av personuppgifter. Dessutom finns förslag om att Säkerhets-
            och integritetsskyddsnämnden också ska vara ansvariga för tillsyn
            när det gäller inhämtning av uppgifter om elektronisk kommunikation
            och användningen av särskilda spaningsmetoder.
          </note>
          <note>
            Precis som Integritetsskyddskommittén har konstaterat tidigare
            har integritetsskyddet en svag ställning i det svenska samhället.
            Detta har lett till en fragmentarisk bild av hur olika lagstiftningsåtgärder
            påverkar enskildas integritet och en avsaknad av en helhetsbild
            i landet.
          </note>
          <note>
            I Datainspektionens egen tidning Integritet i fokus nr 4 2011
            föreslår generaldirektör Göran Gräslund själv att Datainspektionens
            roll bör ses över och att myndigheten skulle kunna ersättas med
            en myndighet som har ett bredare uppdrag att värna den personliga
            integriteten. Miljöpartiet föreslår i vår budgetmotion att en
            ny myndighet inrättas med ett samlat ansvar för skyddet av enskildas
            integritet.
          </note>
          <note>
            Jag välkomnar därför att regeringen och Socialdemokraterna nu
            har tagit till sig av Miljöpartiets och alla utredningars förslag
            genom den i dag uttalade viljan att gå vidare med Integritetsskyddskommitténs
            förslag om att inrätta ett integritetsskyddsråd. Detta kan bli
            den myndighet vi i Miljöpartiet önskar, men det kan också bli
            en papperslös tiger.
          </note>
          <note>
            Miljöpartiets utgångspunkt är att ett helhetsgrepp måste tas
            så att all offentlig integritetskränkande verksamhet får en sammanhållen
            tillsyn en effektiv tillsyn som kan bita ifrån när fel begås och
            som kan se till att enskilda får skadestånd. Till detta kommer
            förstås alla integritetskänsliga uppgifter som lagras hos privata
            företag.
          </note>
          <note>
            Däremot tycker jag att det är mycket allvarligt att Alliansen
            och Socialdemokraterna genom sin överenskommelse nu cementerar
            FRA-lagens fortlevnad och vidgar dess mandat. Jag är rädd för
            att detta är den oheliga allians som kan bli dödsstöten för den
            personliga integriteten framöver och engagemanget för densamma.
          </note>
          <note>
            Fru talman! De senaste tio åren har även islamofobin ökat, och
            åsikter om att muslimerna är vårt största utländska hot sedan
            andra världskriget har letat sig in i politikens finrum. Fördomar
            mot islam och mot muslimer syns såväl i terrorbekämpningsarbetet
            som på arbetsmarknaden och inom rättsväsendet i övrigt. När människor
            tänker på terrorism ser de någon från al-Qaida framför sig, trots
            att det i Europa främst är separatister som står för terrordåden.
            Enligt The European Union Terrorism and Situation Trend Report
            2010 begick islamister endast 0,2 procent av terrordåden i Europa.
          </note>
          <note>
            Att terrorism nästan har blivit synonymt med islamistisk terrorism
            blev tydligt när ett flertal terrorexperter felaktigt gissade
            att det var en islamistisk gruppering som stod bakom dåden i Norge
            den 22 juli 2011. Detta är i högsta grad ett problem såväl för
            oss som vill skapa ett samhälle fritt från fördomar och rasism
            som för oss som värnar effektiviteten i terrorbekämpningsarbetet.
          </note>
          <note>
            Säkerhetspolisen beskrev år 2009 i rapporten Våldsam politisk
            extremism Antidemokratiska grupperingar på yttersta höger- och
            vänsterkanten den autonoma vänstern samt vit makt-grupperingar
            och år 2010 presenterade de rapporten Våldsbejakande islamistisk
            extremism i Sverige . Men regeringen har inte gjort någon genomgång
            av den antimuslimska våldsbejakande miljön som kan kopplas till
            terrorister som Anders Behring Breivik. Det enda som kommer i
            närheten är att Europol planerar att göra en kartläggning över
            extremism i norra Europa.
          </note>
          <note>
            Inte heller när regeringens nya handlingsplan mot våldsbejakande
            extremism presenterades för en vecka sedan fanns hotet från den
            antimuslimska miljön med annat än som en del av vit makt. Att
            hotet från den antimuslimska miljön inte tas på tillräckligt stort
            allvar är en brist. Den antimuslimska miljön måste förstås som
            något helt annat än den traditionella extremhögern.
          </note>
          <note>
            Det är alltså inte klarlagt på vilket sätt och i vilken omfattning
            den antimuslimska våldsbejakande miljön leder till utövandet av
            systemhotande brottslighet i Sverige. Detta bör utredas av Säkerhetspolisen,
            och förslag på åtgärder för att minska förekomsten av islamofobi
            i Sverige och som skäl för terrorism bör redovisas.
          </note>
          <note>
            Förutom detta visar Brottsförebyggande rådets rapport Diskriminering
            i rättsprocessen från 2008 om missgynnande av personer med utländsk
            bakgrund att diskriminering inom rättsväsendet i hög grad existerar.
            Tyvärr innehåller utredningen inte uppgifter om i vilken utsträckning
            det existerar. Detta är viktig information att ha för att kunna
            förändra situationen. Det bör därför tillsättas en utredning som
            har till uppgift att bedöma hur vanligt förekommande det är att
            människor diskrimineras inom rättsväsendet.
          </note>
          <note type="speaker">
            Anf. 148 KENT EKEROTH (SD):
          </note>
          <note>
            Fru talman! I det här betänkandet har vi sex reservationer, och
            jag yrkar bifall till samtliga. Det handlar alltså om reservationerna
            10, 20, 23, 25, 32 och 38. I och med att ramarna för utgiftsområdet
            blev andra än de som vi föreslog har vi ett särskilt yttrande
            med anledning av budgeten.
          </note>
          <note>
            Jag ska bara tala lite kort, förhoppningsvis, om våra reservationer
            i betänkandet.
          </note>
          <note>
            En av reservationerna handlar om olovlig tobaksförsäljning. Man
            kan konstatera att trots åldersgränsen för försäljning av tobak
            är tillgången på tobak för unga hög. Många tobakshandlare säljer
            medvetet tobak till unga under 18 år. För att komma till rätta
            med detta menar vi att polisen måste få tydliga direktiv om att
            statuera exempel på att staten tar försäljningen av tobak till
            minderåriga på allvar. Bland annat skulle indragen rätt att sälja
            tobak kunna vara en åtgärd mot de här affärerna.
          </note>
          <note>
            Sedan har vi tre motioner som alla handlar om att öka informationen
            i olika områden för att på så sätt bättre förstå, analysera och
            göra förbättringar i vårt samhälle. Det handlar dels om statistik
            i vårdnadsmål, dels om statistik om medborgarskapet hos dem som
            sitter intagna på anstalter i Sverige. Sist men inte minst handlar
            det om att uppdra åt Brottsförebyggande rådet att utföra en studie
            om invandrares brottslighet i likhet med de studier som gjordes
            1996 och 2005.
          </note>
          <note>
            Motionen om vårdnadsmål handlar om att det i dagsläget inte finns
            någon sammanhållen statistik om jämställdhet i vårdnadstvister.
            Tillförlitlig statistik är ett nödvändigt redskap som dels underlättar
            reflektion, dels ger en fingervisning om hur rättssäkert vårt
            domstolsväsen är i de här frågorna. Det har argumenterats att
            gemensam vårdnad torde vara det bästa för barnet. Det har även
            argumenterats att män och kvinnor är lika goda vårdnadshavare.
            Då borde rimligen domarna i vårdnadsmål utmynna i gemensam vårdnad.
            I andra hand borde fördelningen av män och kvinnor som får ensam
            vårdnad vara lika. Det finns indikationer på att så inte är fallet.
            Vi menar därför att det finns anledning att föra statistik för
            att se hur domarna i landet egentligen dömer i de här frågorna.
          </note>
          <note>
            Motionen om statistik om intagnas medborgarskap handlar om vissa
            tveksamheter i Kriminalvårdens statistik som behöver rätas ut.
            En person med enbart utländskt medborgarskap redovisas i Kriminalvårdens
            statistik som utländsk medborgare. Detsamma gäller för en person
            med enbart svenskt medborgarskap. Men från och med den 1 juli
            2001 tillåter Sverige dubbla medborgarskap, och det har uppstått
            tveksamheter i statistiken. Till exempel redovisas alla med dubbelt
            medborgarskap som svenska medborgare, även om de i vissa fall
            kan ha upp till fyra medborgarskap, enligt Kriminalvården.
          </note>
          <note>
            För att vi ska få ordentliga statistikunderlag menar vi att man
            måste ha en statistik där det finns tre grupper, de som bara har
            svenskt medborgarskap, de som bara har utländskt medborgarskap
            och de som har dubbelt medborgarskap. Det skulle ge en klarare
            och mer trovärdig bild av statistiken i våra fängelser.
          </note>
          <note>
            Vi vill även uppdra åt Brottsförebyggande rådet att utföra en
            studie om invandrares brottslighet. Det gjordes som sagt 1996
            och 2005 men har inte gjorts sedan dess. Den baserades på data
            som sträckte sig fram till år 2001.
          </note>
          <note>
            Vi menar att det är av stor vikt att beslutsfattare och lagstiftare
            har underlag för att vidta riktiga och effektiva åtgärder och
            förstå vad som händer i samhället på olika nivåer. Vi har ju väldigt
            många och stora problem med invandrarrelaterad brottslighet, något
            som inte minst Malmö vittnar om. Vi menar att man måste särredovisa
            brottsmisstänktas bakgrund avseende ursprungsland samt föräldrars,
            far- och morföräldrars ursprungsländer, som det står i reservationen.
          </note>
          <note>
            I en annan av reservationerna förordar vi en nationell djurpolisstyrka.
            Sverige har en lång tradition av starkt djurskydd som är väl förankrat
            hos våra medborgare. Djur som far illa väcker starka känslor och
            tolereras inte av majoritetssamhället. Attacker på dem som inte
            kan försvara sig själva upprör, väcker ilska och tolkas, inte
            obefogat, som ett tecken på ett alltmer avhumaniserat samhälle.
            Det är därför viktigt att arbete med djur och hanteringen av brott
            mot djurskyddslagen sköts på ett korrekt och effektivt sätt.
          </note>
          <note>
            Vi vill med anledning av detta införa en nationell djurpolis,
            som än så länge har varit av mindre och lokal karaktär. En sådan
            grupp har bland annat införts i Stockholm och i Norrbotten. Nationella
            djurpoliser finns i större omfattning i bland annat Malta och
            USA. Vi menar att det är dags att införa en liknande även i Sverige.
          </note>
          <note>
            Slutligen har vi motionerat om förstärkt vittnesskydd. Det behövs
            eftersom medborgare som sätter sig i vittnesbåset, ibland med
            fara för eget liv, är extra utsatta. Rättsväsendet bör få utökad
            förmåga att hantera den organiserade brottslighetens tentakler
            som sprider sig ända in i rättegångssalarna.
          </note>
          <note>
            Övergrepp i rättssak är ett mycket allvarligt brott, då det inte
            bara riktar sig mot individer utan slår mot hela rättsstaten och
            i slutändan det demokratiska statsskicket. Vi vill med andra ord
            se ett kraftigt utökat stöd. Det handlar till exempel om polisskydd,
            hjälp med bostadsbyte och andra säkerhetsåtgärder. Även de juridiska
            ombuden har på senare år fått motta hot, trakasserier och rena
            våldsdåd från kriminella nätverk. Även här prioriterar vi ett
            ökat skydd.
          </note>
          <note>
            Utöver detta har vi en motion om att säkerhetskontroller i domstol
            ska få genomföras i förebyggande syfte, precis som Domstolsverket
            självt i SOU 2009:78 efterfrågade och som jag såg att regeringen
            nu också säger att de vill göra. Vi har väckt en motion om detta
            och även budgeterat för det. Det handlar om att säkerhetskontroller
            ska kunna beslutas för en längre tid än vad som i dag är möjligt
            utan att en konkret risk för allvarlig brottslighet ska behöva
            identifieras. Det innebär att domstolsentréer måste byggas om
            och larmbågar införskaffas. Det behövs också betydligt fler ordningsvakter.
            Detta är finansierat i vårt budgetförslag.
          </note>
          <note>
            Jag ska bara som hastigast kommentera Maria Ferms inlägg om vem
            det är som står för terrorism och inte. I den rapport som det
            allt som oftast hänvisas till står det att de flesta terrorbrott
            egentligen begås av separatistiska rörelser. Men om någon krossar
            ett skyltfönster utan att någon finns därinne klassas det som
            ett terrorbrott. Om någon slår sönder en brevlåda eller en bankomat
            klassas det också som ett terrorbrott. Men när det i stället gäller
            dödsoffer har 97 procent av alla dödsoffer de senaste tio åren
            orsakats av muslimska terrorattacker. Om man inte räknar in dem
            som dog den 11 september är det ändå 91 procent som har dött i
            muslimska terrorattacker.
          </note>
          <note>
            Jag vet inte om Maria Ferm har missat att Breivik blev förklarad
            sinnesjuk. Han trodde att han skulle bli kung av Norge. Det är
            intressant att man vidhåller uppfattningen att han hör till en
            högerextrem rörelse när han är koko och av läkarna har fått det
            lägsta betyg de någonsin sett i en sinnesundersökning. Efter denna
            undersökning borde Breivik vara passé som politiskt slagträ, även
            om man läser hans manifest.
          </note>
          <note>
            Breivik säger att det är viktigt att ha en bra polis, men samtidigt
            vill han mörda polisen. Han är mot islam, men han vill upprätta
            ett muslimskt kalifat i Mellanöstern. Han vill ta atombomber från
            Ryssland och spränga i europeiska huvudstäder. Han är en sjuk
            och förvirrad man, och det har också läkarna kommit fram till.
            Att då påstå att han hör hemma i en högerextrem ideologi är konstigt.
            Man kan inte dra några slutsatser av en sådan person, menar jag.
          </note>
          <note type="speaker">
            Anf. 149 MORGAN JOHANSSON (S) replik:
          </note>
          <note>
            Fru talman! Du var snabbt ute efter attentatet och spekulerade
            i att det var muslimer som låg bakom, Kent Ekeroth. Det var kanske
            inte det mest begåvade du har gjort. Maria Ferm kommer nog att
            utveckla den diskussionen lite mer.
          </note>
          <note>
            Jag hade en annan fråga till Kent Ekeroth. Jag var pappaledig
            i våras och försökte följa debatten på lite avstånd. Jag blev
            väldigt överraskad när jag hörde på radio att Sverigedemokraterna
            hade gått ihop med Vänsterpartiet och Miljöpartiet och blockerat
            datalagringsdirektivet. Ni hade tillsammans lyckats åstadkomma
            en minoritetsbordläggning av frågan i ett år.
          </note>
          <note>
            Vänsterpartiets och Miljöpartiets ställning är väl känd, men
            att ni skulle gå emot ett förslag som stärker kampen mot den organiserade
            kriminaliteten hade ni väl inte berättat för era väljare. Hade
            ni det?
          </note>
          <note>
            Vad fick er att göra det? Kommer ni att vidmakthålla ert motstånd
            när denna fråga kommer upp igen i mars?
          </note>
          <note type="speaker">
            Anf. 150 KENT EKEROTH (SD) replik:
          </note>
          <note>
            Fru talman! Morgan Johansson var inte här och lyssnade på debatten
            när vi förklarade varför vi valde att bordlägga förslaget. Allianspartierna
            hade all möjlighet i världen att komma överens med oss och införa
            datalagringsdirektivet när det skulle införas i våras. Vi sade
            till dem att de hade all möjlighet.
          </note>
          <note>
            Det krav vi ställde var att all data skulle lagras i landet,
            vilket är den vanligaste regleringen bland länderna i EU. Hade
            Alliansen gått med på det hade vi haft ett datalagringsdirektiv
            i dag. I stället valde Alliansen att inte lyssna på oss. Man skyllde
            på andra för att det blev bordlagt, men man kunde ha fått det
            på plats.
          </note>
          <note>
            Det var anledningen.
          </note>
          <note type="speaker">
            Anf. 151 MORGAN JOHANSSON (S) replik:
          </note>
          <note>
            Fru talman! Jag fick inget svar på hur ni tänker göra i mars.
          </note>
          <note>
            Jag har läst er reservation, och jag förstår argumentet om lagring
            utomlands. Det är ett argument som man kan framföra i en utvärderingsfas,
            men att använda det argumentet för att fälla förslaget var inte
            särskilt genomtänkt.
          </note>
          <note>
            Detta kommer att kosta oss en massa pengar i böter till EU, kanske
            över 100 miljoner kronor. Kent Ekeroth blir då en av de dyraste
            ledamöterna i kammaren. Över 100 miljoner kronor i böter kommer
            det kanske att kosta skattebetalarna.
          </note>
          <note>
            Det går inte heller ihop med er allmänna profil, och därför blev
            jag överraskad. Ni försöker framställa er som tuffingar och att
            ni ska gå hårt fram mot brott. Men i detta är ni inga tuffingar
            utan små mjukisar. Ni orkar inte ens stå upp för insatser som
            stärker kampen mot den organiserade kriminaliteten. I stället
            drar ni fram argument om att det kanske kan lagras någonstans
            där vi inte har kontroll över det och fäller alltihop.
          </note>
          <note>
            Vad tror Kent Ekeroth att hans väljare kommer att säga när de
            får veta att Sverigedemokraterna har kostat skattebetalarna över
            100 miljoner kronor i böter till det EU som ni inte tycker om
            och samtidigt dessutom försvårat och försvagat kampen mot den
            organiserade kriminaliteten?
          </note>
          <note>
            Svara på frågan, Kent Ekeroth: Hur tänker ni göra i mars när
            frågan kommer upp igen?
          </note>
          <note type="speaker">
            Anf. 152 KENT EKEROTH (SD) replik:
          </note>
          <note>
            Fru talman! Hur vi tänker göra i mars får ni veta i mars. Det
            garanterar jag.
          </note>
          <note>
            Att införa datalagringsdirektivet skulle ha kostat 200 miljoner
            kronor. 100 miljoner kronor är ett lågt pris att betala för det
            vi menar är av vikt i detta fall.
          </note>
          <note>
            Det är inte vi som har skjutit upp det i ett år. Vi sade tydligt
            och långt i förväg i debattartiklar, i utskottet och i kammaren
            vad vi ville ha med för att inte bordlägga ärendet. Men för Alliansen
            var det viktigare att prioritera lagring utomlands. Det var den
            enda skillnaden mellan vårt förslag och deras. Lagring utomlands
            var viktigare för dem än att införa den reglering som vi krävde.
            Det var värt 100 miljoner kronor för dem.
          </note>
          <note>
            Hade de inte resonerat så skulle vi ha haft direktivet, men av
            någon outgrundlig anledning tyckte de att det var viktigare att
            data kunde lagras utomlands. Jag förstår över huvud taget inte
            varför det var så viktigt, men det var den prioritering de gjorde.
            Annars hade direktivet varit på plats.
          </note>
          <note>
            Alliansen hade chansen, men tog den inte. Eventuella pengar som
            detta kommer att kosta ligger på deras samvete.
          </note>
          <note>
            Dessutom är jag av uppfattningen att man inte ska böja sig varenda
            gång EU kommer med direktiv eller förslag. Jag är inte säker på
            att man bara ska betala så där rakt av som Morgan Johansson menar.
            Alliansen argumenterar faktiskt för att vi inte ska betala dessa
            pengar.
          </note>
          <note>
            Faktum kvarstår; det var Alliansen som hade beslutet i sin hand.
            De valde att prioritera lagring utomlands, och det får man betala
            för nu.
          </note>
          <note type="speaker">
            Anf. 153 MARIA FERM (MP) replik:
          </note>
          <note>
            Fru talman! Miljöpartiet ser med stor oro på hur många grupper
            i allt större utsträckning drivs av vanföreställningar och konspirationsteorier
            om att muslimer försöker ta sig in i Europa och ta över europeiska
            samhällen inifrån. Vissa kallar denna rörelse för counter jihad.
            Den kan också kallas den antimuslimska rörelsen.
          </note>
          <note>
            Sådana här tankar fanns med i Anders Behring Breiviks manifest
            som publicerades efter dåden i Norge den 22 juli i år. Oavsett
            om man vill uttala sig om hans hälsotillstånd eller inte är det
            tydligt att han inspirerades av en rörelse som finns i hela Europa
            och som uttalar väldigt intoleranta åsikter och ser muslimer och
            islam som ett stort hot.
          </note>
          <note>
            Vissa av anhängarna vill också agera genom våld. Kanske kommer
            inte alla att som Anders Behring Breivik utföra dåd, men det är
            allvarligt att det finns personer som inspirerade honom, till
            exempel bloggaren Fjordman eller Alan Lake som båda har uttalat
            att man bör utöva våld mot muslimer.
          </note>
          <note>
            Det är viktigt att regeringen tar denna rörelse på allvar.
          </note>
          <note>
            Eftersom Kent Ekeroth viftade bort det och kallade Anders Behring
            Breivik sinnesjuk undrar jag om inte Sverigedemokraterna och Kent
            Ekeroth ser dessa extrema uttalanden som ett problem.
          </note>
          <note type="speaker">
            Anf. 154 KENT EKEROTH (SD) replik:
          </note>
          <note>
            Fru talman! Som jag nämnde förut blev Breivik förklarad sinnessjuk.
            Han har paranoid schizofreni. Att Maria Ferm då försöker få det
            till att hans förvirrade manifest grundar sig i en ideologi är
            anmärkningsvärt. Han fick 2 av 100 på psykologtestet. Han är klassad
            som sinnessjuk; han trodde att han skulle bli kung av Norge. Att
            dra slutsatser av vad en sådan person skriver eller läser blir
            konstigt. I så fall skulle man kunna gå till dårhuset och lita
            hundra procent på vad de säger och deras verklighetsuppfattning.
            Det blir väldigt konstigt.
          </note>
          <note>
            Det intressanta är att denna guilt by association som nu förs
            fram av Maria Ferm och många andra i de vänsterliberala medierna
            här i Sverige aldrig appliceras på någon annan. Det är lite anmärkningsvärt.
          </note>
          <note>
            Jag kan ta ett exempel: Mona Sahlin har hyllat Mikael Wiehe och
            till och med träffat honom. Mikael Wiehe har varit med i våldsbenägna
            vänstermanifestationer. Han anser sig vara kommunist. Han har
            hyllat kommunistdiktaturen på Kuba. Så sent som 2010 sjöng han
            en sång om hur man ska hacka borgerliga i bitar, hugga av deras
            huvuden och hänga upp dem i träd. Det skulle jag vilja kalla att
            uppmana till våld. Men har någon någonsin påstått att Mona Sahlin
            ska hållas ansvarig för det?
          </note>
          <note>
            En vänsterextremist gick in i Estlands försvarsdepartement med
            anledning av de här socialistiska idéerna och attackerade, sprängde
            bomber och tog gisslan. Han kanske var inspirerad av Wiehe vem
            vet? Är det någon som anklagar Mona Sahlin för det? Och varför
            inte, i så fall för att det är lite långsökt kanske?
          </note>
          <note type="speaker">
            Anf. 155 MARIA FERM (MP) replik:
          </note>
          <note>
            Fru talman! Jag skulle vilja påminna Kent Ekeroth om att det
            inte är Anders Behring Breivik jag talar om, utan om de nätverk
            och de åsikter som han har inspirerats av. Det är till exempel
            bloggaren Fjordman och Alan Lake, som båda är personer som Kent
            Ekeroth har träffat, bjudit in och inspirerats av själv. Båda
            är personer som har förespråkat våld gentemot muslimer.
          </note>
          <note>
            Därför tycker jag inte att min fråga om huruvida du tar avstånd
            från dessa personer är långsökt. Jag skulle gärna vilja ha ett
            svar på den.
          </note>
          <note type="speaker">
            Anf. 156 KENT EKEROTH (SD) replik:
          </note>
          <note>
            Fru talman! Ni verkar inte alls vara uppdaterade när det gäller
            Breiviks fantasier och hans senaste tid. Han kom på dessa planer
            1999, alltså ungefär sex år innan någon över huvud taget började
            blogga eller skriva. Då hade han gett upp hoppet om demokratin
            och om att det hela skulle fungera på något annat sätt. Han har
            ingenting att göra med någon i den så kallade counter jihad-rörelsen
            eller något annat.
          </note>
          <note>
            Vad islamkritik och counter jihad handlar om är att belysa en
            ideologi som islam vad den är, vad den står för, vilka effekter
            den har haft på våra samhällen och vilka effekter den kommer att
            ha i framtiden. Det är en debatt som förtjänar att föras och som
            måste föras. Vi ser en av de stora förändringarna i vårt samhälle.
            Vi ser det i Sverige och vi ser det överallt runt om i Europa.
            Vi ska ha en kritisk debatt om en totalitär ideologi som dessutom
            är kvinnoförtryckande. Den har själv bevisat vilket samhälle den
            har skapat. Om man inte tror på det kan man lätt se det genom
            att titta på de muslimska samhällen som den har skapat och se
            hur det ser ut där. Är det sådana samhällen vi vill ha? Är det
            sådana kvinnoförtryckande, ofria samhällen vi vill ha? Om svaret
            på den frågan är nej måste vi kritiskt kunna ta upp frågan om
            islam till debatt. Det är det islamkritiken handlar om.
          </note>
          <note>
            Breivik är galen, och det som Alan Lake bland annat har gett
            uttryck för är absolut ingenting som jag ställer mig bakom över
            huvud taget. Det tar jag avstånd ifrån. Men det ändrar ingenting
            i det faktum att man måste kunna diskutera islam precis som man
            kan diskutera alla andra religioner eller för den delen politiska
            ideologier. Om man tittar på islam och dess böcker ser man att
            en majoritet av alla texterna handlar om hur man ska behandla
            de otrogna. Det handlar om regler och lagar för hur man ska behandla
            dem som inte är troende. Det gör islam till något mycket mer än
            bara en religion. Det gör det till en politisk ideologi, och den
            förtjänar att diskuteras.
          </note>
          <note type="speaker">
            Anf. 157 LENA OLSSON (V):
          </note>
          <note>
            Fru talman! Vänsterpartiets förslag till budget ska ses som en
            sammanhållen helhet. Eftersom riksdagen i det första steget av
            budgetprocessen har gett budgetpolitiken en helt annan inriktning
            än vad vi i Vänsterpartiet önskar avstår jag från att redovisa
            ett formellt motförslag när det gäller anslagsfördelningen. Vi
            deltar inte i beslutet, utan hänvisar till det särskilda yttrandet
            och den anslagsfördelning som Vänsterpartiet föreslår i motion
            337.
          </note>
          <note>
            Fru talman! Jag står givetvis bakom alla Vänsterpartiets reservationer,
            men för tids vinnande yrkar jag bifall bara till reservationerna
            12, 31 och 30.
          </note>
          <note>
            När det gäller debatten om rättsväsendet tycker vi från Vänsterpartiet
            att det är viktigt att bekämpa brott. Och det är viktigt att i
            en demokrati ha ett väl fungerande rättsväsen. Vi har nu haft
            en alliansregering som startade stort med att 2006 tala om utanförskap
            som skulle åtgärdas. Arbetslinjen skulle gälla och blomstra.
          </note>
          <note>
            Resultatet, mina vänner, är milt sagt magert. Regeringens politik
            har lett till ett större utanförskap och en högre arbetslöshet
            i stort, men i synnerhet till en hög ungdomsarbetslöshet. Klyftorna
            har ökat. Vänsterpartiet hävdar att de ökade sociala och ekonomiska
            klyftorna också är grogrunden till ökad kriminalitet. Ett mer
            jämlikt solidariskt samhälle, som vi vill jobba för, leder enligt
            30-årig forskning till ett mer välmående samhälle för alla, inklusive
            minskad kriminalitet.
          </note>
          <note>
            Trots regeringens satsning på rättsväsendet får man i dag svidande
            kritik i en rapport från Riksrevisionen för att det finns stora
            brister i rättskedjan. Jag citerar: Regeringen och myndigheterna
            har inte lyckats effektivisera rättskedjan, vilket leder till
            att ärenden läggs på hög hos polis, åklagare och tingsrätter.
            Detta är ord från riksrevisorn i dagens Svenska Dagbladet. Det
            är ett misslyckande för regeringen i just denna paradgren.
          </note>
          <note>
            Jag vill nu nämna polisorganisationen med några ord. Man kan
            börja också där med att säga att effektiviteten inte precis sprutar.
          </note>
          <note>
            Vi har från Vänsterpartiets sida tagit upp just denna fråga i
            varenda budgetdebatt som jag hittills har haft. Om man ser till
            de anslagshöjningar som polisen har fått skulle det ha varit önskvärt
            att fler brott hade klarats upp. Jag menar att man kan begära
            mer valuta för pengarna. Regeringen skriver också själv i betänkandet
            att man kan kräva mer.
          </note>
          <note>
            Vänsterpartiet har också reagerat på att polisen har en ny fördelningsmodell,
            vilket bland annat innebär att polisen i storstadsregionerna gynnas
            på bekostnad av polismyndigheter i våra skogs- och landsbygdslän.
            Vi har sett ett flertal nyhetsinslag från mindre landsbygdskommuner
            som har känt sig tvingade att själva bidra med vaktstyrkor för
            att polisnärvaron har minskat. Detta är inte acceptabelt.
          </note>
          <note>
            I vår reservation 12 anser vi att regeringen snarast ska återkomma
            med förslag för att garantera polisnärvaro över hela landet. I
            utredningen Se medborgarna för bättre offentlig service som regeringen
            själv tillsatte för några år sedan och som kom med förslag 2009
            eller 2010 jag kommer inte riktigt ihåg finns förslag om hur man
            skulle kunna lösa polisnärvaron i samarbete med andra statliga
            myndigheter och kommuner. Regeringen har inte kommit med något
            förslag som denna utredning föreslår.
          </note>
          <note>
            Vänsterpartiet anser att medborgare i hela detta land har rätt
            att kräva en grundläggande service som inkluderar polis. I vår
            gemensamma reservation nr 17 tar vi återigen upp en ny polisutbildning.
          </note>
          <note>
            Mina vänner i justitieutskottet! Den fyller snart fyra och ett
            halvt år. Grattis, säger jag bara och ställer frågan: När kommer
            förslaget? Jag vill ha ett svar. Det vill även riksrevisorn.
          </note>
          <note>
            Vårt anslag till polisen är i stort sett detsamma som regeringens.
            Vi tar 5 miljoner och avsätter det för en fristående myndighet,
            som Morgan Johansson här har tagit upp, för att utreda misstänkta
            brott begångna av poliser i tjänst.
          </note>
          <note>
            Vårt anslag till Säpo minskas med hälften med tanke på att vi
            ett flertal gånger också har kritiserat den bristfälliga insynen
            i deras verksamhet. Säpos arbete med rikets säkerhet är givetvis
            viktigt, men nu ska Säpo bland annat också fokusera på extremistiskt
            våld. Vi menar att all extremism, oavsett hur den yttrar sig,
            ska bekämpas. Vi anser däremot att man bör lägga större fokus
            på de högerextrema grupperna. De behöver granskas och följas upp
            mer. Vi anser också att även Säpo måste hushålla med sina pengar.
          </note>
          <note>
            Fru talman! Våra domstolar står inför utmaningar. Det är bra
            att regeringen höjer anslaget, men vi tycker inte att höjningen
            är tillräcklig. Domstolarna står inför ett stort rekryteringsförfarande.
            Man står också inför att förbättra säkerheten, vilket är bra.
            Detta görs också nu. Men det finns fler problem att ta itu med.
          </note>
          <note>
            Förvaltningsdomstolarna har fått en stor ökning av mål när det
            gäller sjuk- och aktivitetsersättning samt sjukpenning. Dessa
            mål har enligt Domstolsverket ökat med 50 procent 2010. Regeringens
            hårdföra sjukförsäkringspolitik är faktiskt orsaken till detta.
            Vänsterpartiet anser att dessa mål ska behandlas snabbt. Det kan
            inte vara meningen att sjuka människor ska behöva vänta på besked
            i flera månader och mer därtill om de har rätt till sjukersättning
            eller inte. Därför anser vi att det av humanitära skäl är nödvändigt
            att anslå ytterligare 100 miljoner för att korta dessa handläggningstider.
          </note>
          <note>
            Fru talman! Morgan Johansson har redan varit inne på vår oro
            för framtiden inom kriminalvården. Vi i Vänsterpartiet säger återigen
            att vi vill införa villkorad halvtidsfrigivning, och vi vill göra
            det för förstagångsdömda. Detta skulle frigöra ungefär 800 miljoner
            på årsbasis. Vår budgetmotion blir inte av eftersom vi tycker
            att loppet är kört, men vi hade velat införa detta vid halvårsskiftet.
            Det skulle ha frigjort 400 miljoner. 100 miljoner av dem skulle
            satsas på domstolarna. I budgeten hade vi också en besparing på
            238 miljoner. Kriminalvården skulle i och med detta få behålla
            100 miljoner för att utveckla verksamheten. Då menar vi normaliseringsarbetet
            som handlar om att klienterna ska komma tillbaka till samhället.
            Man ska då lägga fokus på en bättre utslussning.
          </note>
          <note>
            Häktesverksamheten behöver en förstärkning av platser och personal.
            Vi känner alla till det tragiska som har hänt under den senaste
            tiden. Därför behövs detta verkligen.
          </note>
          <note>
            Fru talman! I vår motion föreslår vi att det ska inrättas en
            fångombudsman. Interner inom kriminalvården behöver en representant
            att vända sig till. JO får ganska många klagomål och har en stor
            arbetsbörda. Inrättandet av en fångombudsman skulle sannolikt
            leda till mindre klagomål från interner samtidigt som de också
            skulle få någon som företräder deras intressen. Detta har man
            gjort i England, och man har lyckats mycket bra.
          </note>
          <note>
            Jag vill också ta upp reservation 30 som handlar om ökad kunskap
            inom polisen om arbetsmiljörelaterade brott. Vi vet att polisen
            inte har den utbildning som man behöver. Vi tar särskilt upp arbetsplatsolyckor
            med dödlig utgång. Där behöver polisen en förstärkning.
          </note>
          <note>
            Jag vill också ta upp reservation 31 om ökad kunskap inom polisen
            om djurskyddsrelaterade ärenden. Vi har sett vilken framgång det
            har varit i Stockholm med en djurskyddspolis. Jag håller med Morgan
            Johansson om att det är mycket allvarligt att man inte jobbar
            mer med att minska ungdomsbrottsligheten på det här området. Misskötsel
            av djur breder ut sig, och det är kanske många gånger en inkörsport
            för yngre att komma in i kriminalitet. Det kan gälla kamphundar
            etcetera. Därför anser vi att det är nödvändigt att man i landet
            får tillgång till djurskyddspoliser.
          </note>
          <note>
            Detta handlar om skyddslösa djur som inte kan prata för sig,
            och vi behöver absolut värna om dem.
          </note>
          <note>
            Jag skulle också vilja säga några ord om en annan prioritering.
            Det gäller mäns våld mot kvinnor. Det var inte med glädje vi såg
            undersökningen från Södersjukhuset som visar att man tycker att
            kvinnor som blir misshandlade får skylla sig själva. Det är bra
            att regeringen jobbar med denna fråga, men vi har ifrågasatt handlingsplaner
            och så vidare. Hur effektiva har de egentligen varit? Det är kanske
            fler saker som behövs för att män ska sluta slå kvinnor.
          </note>
          <note>
            Avslutningsvis vill jag säga att vi talar mycket om brott och
            straff. Vi använder också begreppet att vi alla är lika inför
            lagen. Man kan tycka att det är så. Men det gäller inte alla.
            Men jag hoppas att det snart ska gälla alla.
          </note>
          <note>
            Jag önskar talmännen och presidiet en god jul och ett gott nytt
            år.
          </note>
          <note type="speaker">
            Anf. 158 KRISTER HAMMARBERGH (M):
          </note>
          <note>
            Fru talman! Det är lika bra att jag börjar med att säga god jul.
            Som julklapp ska jag försöka hålla mig till ämnet för denna debatt.
            Eftersom det dessutom snart är jul måste man vara lite snäll.
            Jag ska framför allt gratulera Morgan Johansson till tre saker.
            Den första är att det nu har blivit en förändring i diskussionen
            kring FRA. Vi har kunnat samlas kring en viktig fråga. Jag vill
            också passa på att gratulera honom till det tidigare replikskiftet
            mot Sverigedemokraterna när det gäller diskussionen om trafikdatalagringen.
            Det är viktigt att få fram dessa synpunkter till förklaringen,
            eller bortförklaringen, att man valde att stoppa någonting så
            pass viktigt för brottsbekämpningen och som dessutom har kostat
            oss pengar. Slutligen vill jag också gratulera honom till att
            åtminstone 40 procent av hans anförande handlade just om anslagsbetänkandet
            på justitieområdet.
          </note>
          <note>
            Eftersom det är ett budgetbetänkande kanske det förtjänar att
            påpekas att det handlar om ungefär 37 miljarder kronor och att
            årets ramökningar uppgår till 700 miljoner kronor. Det är inte
            en lika hög ambitionssatsning i år som det har varit de tidigare
            åren. Det har varit en lång diskussion här om vad som har åstadkommits
            under dessa år. Jag tror att det är viktigt att vi har denna debatt
            och diskussion och dessutom kan föra fram fakta och bilda varandra
            på det sättet.
          </note>
          <note>
            Totalt sett har vi tillfört rättsväsendet 6 miljarder sedan 2006
            och därtill 3,2 miljarder i engångssatsningar. Det är naturligtvis
            betydande belopp. Det är helt riktigt som sades att vi hade en
            klar ambition att höja antalet poliser absolut. Det är ett mål
            som vi satte upp och som vi har uppnått med råge. Det finns i
            dag 20 400 poliser. Antalet ska inte ligga på den nivån, det ska
            ligga runt 20 000. Men det finns en anledning till detta, och
            den stora anledningen var att vi såg att vi måste ge bättre förutsättningar
            för att bekämpa brottsligheten.
          </note>
          <note>
            Det var en polissatsning som syftade till att vi skulle stärka
            tillgängligheten och synligheten men också utredningskapaciteten
            hos polisen som vi upplevde var för liten. Polisen ska vara på
            plats när något händer, och den ska vara i tid när det händer.
            Det var syftet. Det var en lyckad satsning, så pass lyckad att
            oppositionsföreträdarna började säga att det var bra att vi fullföljde
            den satsning som de hade påbörjat. Jag vet att det var en nettoökning
            på totalt en eller möjligen sju poliser under det socialdemokratiska
            regeringsinnehavet under alla dessa år. Vi har ökat antalet poliser
            med 3 000 sedan 2006.
          </note>
          <note>
            Denna satsning har naturligtvis lett till en hel del resultat,
            och jag tror att det är viktigt att nämna dem. Men innan jag nämner
            dem vill jag påpeka att antalet civilanställda har ökat. Det brukar
            ibland förekomma uppgifter om att de har blivit färre. Det var
            faktiskt så att Morgan Johanssons företrädare gång på gång berättade
            hur få de plötsligt var. De är i dag fler än de var 2006.
          </note>
          <note>
            Jag vill också påpeka att vi har fått ett större samarbete med
            kommunerna. I dag har 200 av 290 kommuner tecknat samverkansavtal
            med polis. Det finns en del kvar att göra, men före 2006 fanns
            det inga samverkansavtal. I dag finns det 200.
          </note>
          <note>
            Har de här satsningarna lett till några resultat? Ja, de facto
            har vi fler utredda ärenden i dag det är 10 procent mer. Man skulle
            kunna önska att det var ytterligare mer, men vi har fler utredda
            ärenden i dag.
          </note>
          <note>
            Vi har fler ärenden hos åklagare en ökning som nästan också uppgår
            till 10 procent.
          </note>
          <note>
            Det är i dag en ökad personuppklaring i brottsstatistiken.
          </note>
          <note>
            Antalet gamla öppna ärenden, alltså ärenden som är mer än sex
            månader gamla, har i dag minskat med ungefär en tredjedel.
          </note>
          <note>
            Genomströmningstiderna minskar, i snitt med tre dagar, men dock
            en minskning.
          </note>
          <note>
            Det här med brottsstatistik är ganska svårt, med personuppklaringsprocent
            och liknande siffror. Vi vet också att anmälningsbenägenheten
            skiljer sig för olika brott. En typ av brottslighet som sällan
            anmäls av någon är narkotikabrottsligheten. Den statistiken bygger
            egentligen på att polisen själv har arbetat och agerat. Just när
            det gäller narkotikabrotten ser vi nu en klar ökning av antalet
            utredda brott.
          </note>
          <note>
            Vi kräver en aktiv insats av polisen, och vi kräver fler poliser.
            Det har lyckats.
          </note>
          <note>
            Domstolarna avgör i dag fler mål än de gjorde tidigare. Det är
            viktigt.
          </note>
          <note>
            Kriminalvården har, oavsett vad som sades tidigare, långt mycket
            mer resurser än man hade 2006. Ja, den tidigare regeringen inledde
            en ökning, men sedan 2006 är budgetökningen 30 procent en ungefärlig
            ökning på ca 5 ½ procent per år.
          </note>
          <note>
            Beläggningen på våra anstalter är i dag betydligt lägre än den
            var 2006. Ja, den är till och med lägre på häktena, oavsett vad
            som sagts.
          </note>
          <note>
            Vi har fler anställda inom Kriminalvården, ungefär 1 000 fler.
            Det är en så pass hög personaltäthet att vi har världens näst
            högsta personaltäthet inom Kriminalvården.
          </note>
          <note>
            Vi har fler anstaltsplatser än tidigare.
          </note>
          <note>
            Framför allt har Kriminalvården sedan 2006 börjat få ett innehåll.
            Programverksamheten på anstalterna är fördubblad. Arbetslinjen,
            som var nästan helt utsläckt och död, har börjat återvända. Studierna
            och studieresultaten ökar kraftigt. Det är skillnaden mot 2006.
          </note>
          <note>
            Kan man då märka det här i form av hur människor uppfattar det?
            Ja, just sedan 2006 finns det något som heter nationella trygghetsundersökningar,
            där människor får berätta både hur de själva upplever sin trygghet
            och om de har utsatts för brott.
          </note>
          <note>
            Hur har utvecklingen varit? Ja, antalet personer som uppger att
            de har utsatts för brott har minskat sedan 2006. Förtroendet för
            polisen har ökat. Och trots vad som sägs i debatten emellanåt
            är den grupp som har störst förtroende för polisen de unga.
          </note>
          <note>
            Vi har inte sett resultatet för 2011, av ganska självklara skäl,
            när det gäller de facto anmälda brott. Men vi hade ett trendbrott
            2010, för den som roar sig med att följa brottsstatistik och är
            intresserad av fakta. Antalet faktiskt anmälda brott minskade
            för första gången på åratal 2010. Det finns ett par undantag,
            där det krävdes en aktiv polisinsats. Antalet anmälda narkotikabrott
            ökade. Vi har också sett en ökad benägenhet att anmäla våldtäkter,
            sexuella övergrepp och våld i nära relationer, vilket ju har varit
            en strävan. Den är fortfarande för låg, men det är dock en ökning
            inte för att vi har haft den ambitionsnivån i sig, men att anmälningsbenägenheten
            ökar har varit viktigt.
          </note>
          <note>
            Efter att ha lagt fram den här bilden vill jag naturligtvis också
            ta fasta på det Riksrevisionsverket säger. Jag skulle kunna travestera
            en annan politiker och säga: Vi har en hel del resultat vi är
            relativt stolta, men vi är långt ifrån nöjda.
          </note>
          <note>
            Vi är inte klara. Vi har mycket att göra. Vi fick ett bord som
            det verkligen har krävts en del för att duka, men det är inte
            färdigdukat. Med de resurser vi har tillfört anser vi definitivt,
            som de samhällskritiska partierna begär, att medborgarna har rätt
            att kräva bättre resultat. Det är nog viktigt att påpeka, trots
            vad som här har sagts om olika satsningar, att Riksrevisionsverket
            slår fast att det inte är brist på resurser.
          </note>
          <note>
            Den bild man ger i dag bekräftar den kritik mot flera av myndigheterna
            som har funnits under en längre tid. Det krävs kortare handläggningstider.
            Det krävs att man i större omfattning håller de tidsfrister som
            finns, framför allt när det gäller unga brottslingar. Det krävs
            att antalet uppklarade brott ökar och att antalet lagföringar
            ökar. Och trots att domstolarna gör mer har vi fortfarande oacceptabelt
            höga målbalanser. Det måste åtgärdas.
          </note>
          <note>
            Vi kommer naturligtvis att lyssna på oppositionen de gånger oppositionen
            är klok. Vi tar till oss av det. Men vi har också inlett en hel
            del arbete. Det är helt riktigt att polisutbildningen är någonting
            som vi jobbar med, och jag ser fram emot förslag som kommer. Men
            det är ingen idé att ni i repliker frågar om datum, kan jag säga
            på en gång, för jag kommer inte att ge något datum. Men arbetet
            pågår för fullt.
          </note>
          <note>
            Vi sitter med den största parlamentariska kommittén för närvarande
            och utreder polisens organisation. Jag har stora förhoppningar
            om att vi kommer att kunna vara överens om att se till att landsätta
            en av de största reformerna när det gäller svenskt samhälle sedan
            1965.
          </note>
          <note>
            Vi har nu en genomgång av påföljdssystemet för att se över hela
            påföljdssystemets infrastruktur. Jag hoppas också att vi har möjlighet
            att komma fram där.
          </note>
          <note>
            Det är också viktigt att vi slår fast: Ja, vi måste fortsätta
            att satsa och kraftsamla, just mot de unga och speciellt de unga
            som riskerar att hamna i brottslighet. Det är därför de sociala
            insatsgrupperna är viktiga. Det är viktigt att följa det jobbet,
            och eventuellt utveckla det. Det är viktigt att vi får igenom
            den reform som vi är överens om i dag, som är en del i arbetet
            med att se till att förundersökningsledningen kan ske på ett sådant
            sätt att tidsfristerna blir korta när det gäller unga brottslingar.
          </note>
          <note>
            Frågan om den grova organiserade brottsligheten, som Morgan Johansson
            uppehöll sig vid, är väldigt viktig. För första gången togs det
            under den förra mandatperioden ett riktigt samlat grepp. Men det
            finns mer att göra. Ja, vi måste börja jaga pengarna och börja
            titta på penningtvättsreglerna. Vi måste fortfarande bli bättre
            när det gäller internationellt samarbete. Vi behöver en skarpare
            vapenlagstiftning. Allt detta behöver vi och det är bara ett axplock.
          </note>
          <note>
            Det är självklart att brottsoffren måste stå i fokus. Det är
            därför vi ska se över brottsskadeersättningen och göra det på
            ett korrekt sätt. Men det är också viktigt att påpeka att människor
            ska ha upprättelse, att brott ska utredas.
          </note>
          <note>
            Återfallen i brott är alldeles för många, speciellt när det gäller
            yngre, enligt Statens institutionsstyrelse. Det är därför vi har
            gjort förändringar och fortsätter att titta på det.
          </note>
          <note>
            Terrorism och it har tagits upp i en lång rad debatter. Jag delar
            de uppfattningar som Lena Olsson, Maria Ferm och Morgan Johansson
            har uttryckt, att det naturligtvis är terrorismen som sådan vi
            ska bekämpa, att det är yttringarna vi ska bekämpa. Det gäller
            då att vi har förutsättningar och att vi jobbar förebyggande,
            men också att vi har de redskap som behövs.
          </note>
          <note>
            Därför vill jag återigen gratulera Socialdemokraterna för att
            de har varit med, för första gången sedan jag kom in i justitieutskottet,
            och tagit ansvar just med dagens överenskommelse om signalspaning.
            Det är konstruktivt. Det är en del av brottsbekämpningen.
          </note>
          <note>
            Jag delar också Morgan Johanssons uppfattning att vi alltid kommer
            att ha den här svåra avvägningen mot integritetsfrågor. Jag tror
            att vi just när det gäller it-brottslighet har rätt många år framför
            oss när vi ständigt måste göra olika avvägningar, vad gäller dels
            människors integritet som brottslingar kränker när de begår brotten,
            dels de risker som finns när vi själva lagstiftar. Det är bra
            att vi har den diskussionen och helst kan samlas kring den. Jag
            ser fram emot att vi kanske också kan föra diskussioner med Miljöpartiet
            i just de här frågorna och andra frågor.
          </note>
          <note>
            Jag ska inte hålla på lika länge som en av dem som var före mig,
            men jag vill ytterst kort kommentera en del av reservationerna.
          </note>
          <note>
            Jag ser som sagt gärna att vi har en diskussion med Miljöpartiet.
            Men jag är ändå förundrad över att ni vill skära ned pengarna
            till Säpo ganska rejält men samtidigt ge dem fler uppgifter, delvis
            en del av de uppgifter som öppna polisen har. Ni borde kanske
            fundera lite grann.
          </note>
          <note>
            Jag är lite fundersam över den slalombana som Socialdemokraterna
            har ägnat sig åt under åren när det gäller budgeten. I år skulle
            det vara lite mer pengar till polisen, och förra året skulle det
            vara lite mindre pengar till polisen. Något år skulle det vara
            mindre pengar till Kriminalvården, och något annat år skulle det
            vara mer. Det är svårt att se en linje när det gäller budgeten.
          </note>
          <note>
            Vänsterpartiet känner vi igen. Det är mindre pengar till Kriminalvården
            genomgående och mindre pengar till polisen och totalt sett mindre
            pengar till rättsväsendet, så Vänsterpartiet kan man alltid lita
            på i det avseendet.
          </note>
          <note>
            Mer allvarligt och märkligt är det med Sverigedemokraterna. Även
            Sverigedemokraterna ville spara pengar på polisen föregående år.
            Nu vill man ligga kvar. Men ett parti som har så höga ambitioner
            att föra in i diskussionen måste nog fundera lite allvarligt på
            hur man förbereder sitt politiska arbete. Att räkna fel på en
            halv miljard i anslagsökningar inte minst när det gäller Kriminalvården
            gör att partiet är lite svårt att ta seriöst.
          </note>
          <note>
            Min fundering är: De säger sig ha höga ambitioner när det gäller
            brottsbekämpning, men de enda nya förslag som de egentligen kommer
            fram till är att man ska börja göra någon form av släktdiagram
            statistiskt över brottslingar för att konstatera vilken nationalitet
            den eventuella brottslingens mormor hade. Då undrar jag: Till
            vilken nytta och för vilka resurser?
          </note>
          <note>
            Det är alltså släktdiagram och nationella djurskyddspoliser som
            är Sverigedemokraternas bidrag till brottsbekämpningen. Men när
            det sedan gäller, som beträffande trafikdatalagringen, då springer
            man med svansen mellan benen.
          </note>
          <note>
            Fru talman! Jag yrkar bifall till utskottets förslag.
          </note>
          <note type="speaker">
            Anf. 159 MORGAN JOHANSSON (S) replik:
          </note>
          <note>
            Fru talman! Jag tror faktiskt att Krister Hammarbergh försökte
            vara elak mitt i alla gratulationer. Han sade i början: Till åtminstone
            40 procent pratade Morgan Johansson om ämnet. Men jag tror faktiskt
            att det är en riktig skiljelinje. Jag tror att det du syftade
            på var mitt resonemang om vad som får unga människor att hamna
            i kriminalitet, och det är en ideologisk skiljelinje.
          </note>
          <note>
            Man måste förstå att vårt område hänger intimt samman med andra
            politikområden. Om du, Hammarbergh, inte klarar arbetslösheten
            och om du medverkar till att pressa ned allt fler familjer i socialbidrag,
            då kommer rekryteringen till den organiserade kriminaliteten att
            öka. De sammanhangen måste du förstå.
          </note>
          <note>
            Här finns en ideologisk skiljelinje. Du förstår uppenbarligen
            inte detta, för du säger att det inte har med ämnet att göra.
            Vi förstår hur de sambanden ser ut.
          </note>
          <note>
            I vanlig ordning väljer du år och statistik efter eget behag.
            Du säger att antalet civilanställda är större nu än 2006. Ja,
            men det är ju mindre än 2008. Sedan 2008 har antalet civilanställda
            minskat med 250 personer så är det.
          </note>
          <note>
            Vi drog i gång utvecklingen när det gäller poliser. Vi startade
            två nya polishögskolor. Hur många polishögskolor har Krister Hammarbergh
            startat? Det är väl inga?
          </note>
          <note>
            Vi startade inte den nyrekryteringen för att de nya poliserna
            skulle sitta i receptioner och hålla på med administration, därför
            att ni sedan skär ned på antalet civilanställda. Vi startade polishögskolorna
            och ökade nyrekryteringen av poliser för att dessa nya poliser
            skulle vara ute på gatorna och jaga bovar.
          </note>
          <note>
            Då är min fråga till Krister Hammarbergh: Hur tänker du se till
            att antalet civilanställda ökar igen? Vi öronmärker en del av
            våra pengar till det. Tänker du ta tag i minskningen sedan 2008
            av antalet civilanställda inom polisen?
          </note>
          <note type="speaker">
            Anf. 160 KRISTER HAMMARBERGH (M) replik:
          </note>
          <note>
            Fru talman! Det är alltid fascinerande vem som försöker vara
            retorisk. I sin budgetreservation försöker sig Socialdemokraterna
            på något som kallas ett indiskt reptrick när det gäller pengarna.
            Man säger att man öronmärker 30 miljoner kronor för att anställa
            fler civilanställda. Då är frågan: Än vadå? Tolkningen är rimligen
            att antalet poliser då skulle minska, eftersom man gör den öronmärkningen.
          </note>
          <note>
            Det är riktigt att det var fler civilanställda 2008 än det är
            nu. Men antalet civilanställda var större 2008 än 2006 också.
            Det måste väl gå att förhålla sig till det faktum att antalet
            civilanställda är större i dag med en alliansregering än det var
            med en socialdemokratisk regering.
          </note>
          <note>
            Och nog måste det väl gå att förhålla sig till att det är antalet
            poliser som räknas inte att man har öppnat två polishögskolor.
            Ni hade inte de ambitionsnivåerna när det gäller antalet poliser.
            Ni har aldrig målat upp dem. De första två åren fick vi er aldrig
            att säga om ni stödde målet 20 000 poliser eller inte. Jag tror
            att ni har backat in.
          </note>
          <note>
            Vi har 3 000 fler poliser. Jag tror att du kan tillgodoräkna
            oss det resultatet. Och vi ser resultat. Vi är inte fullt nöjda
            utan vill ställa större krav på organisationen. Vi ska också komma
            ihåg att rättsväsendets myndigheter i första hand ska tillgodose
            att medborgarna lever tryggare och säkrare.
          </note>
          <note type="speaker">
            Anf. 161 MORGAN JOHANSSON (S) replik:
          </note>
          <note>
            Fru talman! Först om polisdiskussionen: Antalet poliser ökade
            sex år i rad från år 2000 till 2006 med sammanlagt över 1 300
            poliser. Det var en effekt av de insatser som vi gjorde.
          </note>
          <note>
            Ni hade lagt ned polisutbildningar under er förra regeringsperiod
            19911944. Gun Hellsvik gjorde det. Vi startade upp. Vi reformerade
            polisutbildningen och startade dessutom nya polisutbildningar.
            Vi såg till att driva fram en ökad rekrytering av poliser.
          </note>
          <note>
            Men jag säger också: Vi gjorde det inte för att de skulle sitta
            i receptionen eller ha administrativa uppgifter. Då säger du:
            Det är fler nu än det var 2006. Ja, men det är färre än vad det
            var 2008.
          </note>
          <note>
            Alltihop måste fungera. Hela polisväsendet måste fungera. Då
            ber jag dig att ta ansvar för minskningen från 2008. Ett sätt
            att göra det på rent tekniskt är att öronmärka pengar. Då skapar
            man en klar signal om att vi vill att de nya poliserna är ute
            och jagar bovar och inte sitter i reception eller håller på med
            administration.
          </note>
          <note>
            Ni gör ingenting! Vi vet inte hur många civilanställda det har
            blivit i år. Det är kanske en ytterligare minskning. Kom i så
            fall med något förslag, om inte vårt förslag om öronmärkning duger,
            som gör att ni bevakar att poliser verkligen kan göra polisuppgifter
            och inte något annat.
          </note>
          <note>
            Återigen till den tråd som Krister Hammarbergh inte tog upp:
            Glöm inte att vårt område inte bara är i ett vakuum, utan vi verkar
            i en samhällelig miljö. Klarar du inte av att bekämpa arbetslösheten
            och medverkar du till att pressa ned människor i socialbidrag,
            som den här regeringen har gjort under fem års tid, då kommer
            du att få större och större problem med nyrekrytering till organiserad
            kriminalitet.
          </note>
          <note>
            Så hänger det faktiskt ihop. Det förstår man kanske om man har
            en lite bredare syn på rättsväsen och kriminalpolitik än vad alliansregeringen
            uppenbarligen förmår ha.
          </note>
          <note type="speaker">
            Anf. 162 KRISTER HAMMARBERGH (M) replik:
          </note>
          <note>
            Fru talman! Antalet civilanställda inom polisen kommer att öka
            i år utan öronmärkning. Det är det ena.
          </note>
          <note>
            Sedan är det bara att konstatera faktum: Vi har i dag 3 000 fler
            poliser än någonsin. Vi har betydligt fler civilanställda än vi
            hade 2006. Det är faktum. Det är bara att förhålla sig till det.
            Det är svårt att mörka det också.
          </note>
          <note>
            Jag håller med Morgan Johansson om att samhället naturligtvis
            måste bygga på mycket annat också. Vi har genomlevt en finansiell
            kris. Europa går igenom en skuldkris just nu. Vi ser risken att
            många andra stater i Europa kommer att behöva höja skatter och
            skära kraftigt. Vi vet exempelvis inte vad som händer inom rättsväsendet
            i Storbritannien eller andra länder.
          </note>
          <note>
            Det är viktigt att vi tar ansvar för de offentliga finanserna
            och ser till att vi inte hamnar i en sådan situation där de andra
            nu är, med risk för nedskärningar i sociala system men också i
            rättsväsendets system. Vi är inte i den situationen i Sverige
            i dag, Morgan Johansson, och det är oerhört viktigt.
          </note>
          <note>
            Starka offentliga finanser är en förutsättning för att se till
            att vi har ett levande näringsliv som kan anställa de här ungdomarna
            men också för att se till att vi har resurser för rättsväsendet
            och andra viktiga verksamheter som vi gemensamt och solidariskt
            ska finansiera via skatterna.
          </note>
          <note>
            Det är viktigt att ungdomar har ett jobb. Därför är arbetslinjen
            mycket viktig betydligt mer viktig än bidragslinjen.
          </note>
          <note type="speaker">
            Anf. 163 LENA OLSSON (V) replik:
          </note>
          <note>
            Fru talman! Jag får tacka särskilt när det gäller att man alltid
            kan lita på Vänsterpartiet. Stort tack till dig, Krister!
          </note>
          <note>
            Morgan tog upp att man inte får se den här delen av budgeten
            som isolerad från det andra. Det hänger så klart ihop med helheten.
            Jag håller fullständigt med Morgan Johansson också om att vi har
            en regering som har ökat de ekonomiska och de sociala klyftorna.
            Det är grogrunden, anser vi, för ökad kriminalitet.
          </note>
          <note>
            I det tidigare replikskiftet sades det att det är 3 000 fler
            poliser. Jag läste upp i mitt anförande att det fattas poliser
            lite här och där i Sverige. Det finns de som är intresserade av
            att titta på den här debatten. Det har varit flera nyhetsinslag
            på tv om att man har grannsamverkan och så vidare på mindre orter,
            framför allt i skogslänen och på landsbygden. När de lyssnar på
            dig måste de ställa sig frågan: Var är de, om det nu har blivit
            så många? Det är första frågan.
          </note>
          <note>
            Sedan är det en fråga som vi är vana vid att debattera. Det sägs
            att Vänsterpartiet drar ned på Kriminalvården. Då vill jag säga
            en sak bara för att det ska stå i protokollet. En villkorad halvtidsfrigivning
            för förstagångsdömda leder till ungefär 400 miljoner. Det kan
            du lägga till din egen summa. För de som sitter där den tid de
            ska sitta kostar väl någonting? Det måste ju bli billigare om
            vi inför en villkorad halvtidsfrigivning. Det frigör resurser.
            Därför har vi 100 miljoner kronor mer till Kriminalvården än ni.
          </note>
          <note type="speaker">
            Anf. 164 KRISTER HAMMARBERGH (M) replik:
          </note>
          <note>
            Fru talman! Ja, nu var det indiskt reptrick igen. Det som är
            upplagt som en besparing och en reducering av Kriminalvårdens
            anslag beskrivs nu som om det vore en förstärkning.
          </note>
          <note>
            Ja, visst blir det billigare om de inte sitter hela tiden. Visst
            blir det billigare för Kriminalvården om de sitter halva tiden.
            Men frågan är om inte kostnaden ökar någon annanstans. Jättebilligt
            blir det väl om man inte sitter av någon tid alls. Överväg det!
            Då kanske ni kan spara ännu mer pengar. Men jag kan meddela att
            det är en uppfattning som jag inte delar med dig.
          </note>
          <note>
            När vi har en debatt om utgiftsområde 4 är jag envis med att
            vi ska hålla oss till det. Det kanske uppfattas som onödigt strikt
            eller liknande. Men det är kutym när vi har mer än 20 utgiftsområden
            i riksdagen att vi har varje debatt för sig, och i dag är det
            just rättsväsendet vi diskuterar.
          </note>
          <note>
            Det finns en diskussion inom polisen i Dalarna har jag sett,
            medialt, och även i något ytterligare läns myndighet. Jag tror
            att det handlar om Rikspolisstyrelsens eventuella nya medelstilldelningssystem.
            Vad jag förstår är det inte fastslaget. Jag vet att man har ett
            mycket gammalt medelstilldelningssystem som egentligen har byggt
            på att man har förhandlat någon gång för 20 år sedan. Sedan har
            man byggt på de siffrorna. Jag tror att det är rimligt att man
            ser över det systemet, men jag tror också att det är rimligt att
            man ser över konsekvenserna av det systemet.
          </note>
          <note>
            Vilka konsekvenserna blir vet ännu ingen. Jag tror att det möjligen
            kan ha varit en del mediala utspel för att påverka den processen.
            Men inte minst i dag har jag fått klart för mig att oavsett hur
            den här fördelningen kommer att se ut kommer det att vara fler
            poliser i samtliga myndigheter i landet än det var 2006, så också
            i Dalarna.
          </note>
          <note type="speaker">
            Anf. 165 LENA OLSSON (V) replik:
          </note>
          <note>
            Fru talman! Då fick de orter där det nu bildas garden svaret.
            Det här är inte regeringens fel, utan man skyller på Rikspolisstyrelsen
            och deras eventuella fördelningsmodell. Då blir vi av med det.
          </note>
          <note>
            Jag hade inte tänkt nämna Kriminalvården något mer. Men Krister
            tar upp polisutbildningen och säger samtidigt: Ta inte replik
            på mig, för jag kommer inte att tala om vilken dag vi kommer med
            propositionen. Men jag och riksrevisorn, tror jag, är ganska intresserade
            av att veta åtminstone vilket årtal och vilken månad den kommer,
            till exempel. Då slipper du precisera vilken dag man ska lägga
            fram propositionen.
          </note>
          <note>
            Sedan gäller det domstolarna, som jag tog upp. Målen har ökat
            väldigt mycket på grund av er sjukförsäkringspolitik. Vi tar av
            pengarna för halvtidsfrigivningen och lägger 100 miljoner kronor
            extra på Domstolsverket. Anser Krister att det är rimligt att
            människor som är sjuka ska gå och vänta i månader på att få ett
            ärende behandlat som handlar om huruvida de ska få sjukersättning
            eller inte? Det kan väl ändå inte vara en humanistisk linje?
          </note>
          <note type="speaker">
            Anf. 166 KRISTER HAMMARBERGH (M) replik:
          </note>
          <note>
            Fru talman! Jag hoppas att Lena Olsson nu inte uppmuntrade medborgargarden
            och försökte göra något slags poäng av att det eventuellt är ett
            medelstilldelningssystem som man det kan väl Lena Olsson hålla
            med om någon gång, vartannat decennium i alla fall, kan titta
            på. Det kan eventuellt leda till någon förändring, vilket är oklart.
            Sedan drar man kanske slutsatsen att det inte kommer att finnas
            några poliser alls och att vi nu ska bilda medborgargarden. Jag
            hoppas verkligen inte att det var det hon nu tänkte eller försökte
            uppmana människor till.
          </note>
          <note>
            Polisutbildningen och de förslag som finns är ganska komplexa.
            Jag tror att det är viktigt att man står stabilt med båda fötterna
            på jorden när man lanserar en polisutbildning. Vi kommer naturligtvis
            att vara beroende av att den fungerar väl, så att vi har väl utbildade
            poliser och ser att systemet fungerar efteråt. Det är stora förändringar,
            och det är viktiga förändringar, och de måste göras noggrant.
            Men vi har ett behov av att reformera den, och det arbetet kommer
            att ske.
          </note>
          <note>
            Sedan kan jag dela den uppfattning som Lena Olsson har om att
            det finns anledning att vara systemkritisk mot en del av våra
            myndigheter. Jag har också förhoppningar om att Försäkringskassan
            ganska snabbt kan få ned sina handläggningstider. Vi har absolut
            för höga målbalanser i domstolarna. Därför får vi bland annat
            nu en ny domstol, en fjärde migrationsdomstol. Det är en del av
            överenskommelsen med Miljöpartiet, just därför att vi där har
            alldeles för många ärenden som måste avgöras.
          </note>
          <note type="speaker">
            Anf. 167 KENT EKEROTH (SD) replik:
          </note>
          <note>
            Fru talman! Jag ska kommentera en del av det som Hammarbergh
            lite raljerande tog upp. Det verkar inte riktigt som att han har
            någon koll på vår budget. Han verkar inte ha följt debatten. Han
            verkar inte ha läst tidningar eller följt medier.
          </note>
          <note>
            Jag kan konstatera att vår budget är finansierad till 100 procent.
            Den förändring på 500 miljoner som gjordes första året, inte de
            andra åren, berodde inte på att vi inte hade koll på siffrorna,
            utan den berodde på att riksdagens utredningstjänst inte hade
            koll på siffrorna. Det är något som de har erkänt i svenska medier.
            De räknade fel, vilket de skäms mycket för, kan jag säga.
          </note>
          <note>
            Trots att de räknade fel ligger vi första året 1,3 miljarder
            över regeringen när det gäller kriminalpolitiken. Vi gör i huvudsak
            satsningar på domstolsväsendet, på åklagarväsendet och på Kriminalvården
            men även på polisorganisationen på en rad olika områden. Det är
            1,3 miljarder första året. De andra tre åren har vi, precis som
            vi hade inledningsvis, 1,8 miljarder varje år utöver det som regeringen
            anslagit.
          </note>
          <note>
            Jag kan förstå att Hammarbergh är irriterad över att vi kan gå
            ut med mer resurser till Kriminalvården på det här sättet. Han
            är kanske avundsjuk på att vi har de pengarna. Å andra sidan är
            det ingen hemlighet vilka prioriteringar som alliansregeringen
            har gjort. Man vill slänga miljarder på illegala invandrare, alltså
            brottslingar, samtidigt som man skär ned på andra områden och
            höjer taket, maxtaxan, för sjukvård och mediciner och så vidare.
            Det är den prioritering som alliansregeringen alltid har gjort.
            Jag kan förstå att ni är avundsjuka på att vi har en budget som
            gör att vi kan gå ut mycket hårdare. Vi vågar röra det här området,
            som ingen annan vågar röra.
          </note>
          <note>
            Sedan gäller det förslagen. Du sade att vi har fem förslag i
            detta betänkande, men då kanske du missade att alla våra motioner
            inte hamnar i detta betänkande, utan de kommer från allmänna motionstiden.
            Jag kan återkomma i nästa replik med alla de förslag som du uppenbarligen
            har missat.
          </note>
          <note type="speaker">
            Anf. 168 KRISTER HAMMARBERGH (M) replik:
          </note>
          <note>
            Fru talman! Jag kan säga att vi har relativt god koll på antalet
            motioner ni har. Det är något fler än föregående år, då ni väckte
            sju motioner på rättsområdet, men jag tror inte att ni kommer
            upp i tjugo. Det får du gärna dementera om du vill.
          </note>
          <note>
            Sedan tycker jag att det är lite fult att skylla på riksdagens
            utredningstjänst. Ni lämnar in en motion och sitter i Sveriges
            riksdag. Ni har ambitioner om att ni ska få igenom en budget.
            Ni säger att ni ska öka anslagen med 849 miljoner kronor till
            Kriminalvården men måste backa och ta bort 500 miljoner för att
            sedan sluta med en ökning på 349 miljoner. Det är ni som har lämnat
            in motionen. Det är inte riksdagens utredningstjänst. Ni måste
            ta ansvar för era egna produkter. Eller ska vi ha ytterligare
            debatter här där ni tar avstånd från det material ni har lämnat
            in? I vissa fall kanske det rent av skulle vara uppfriskande.
          </note>
          <note>
            Jag tycker att Kent Ekeroth kan använda några sekunder till att
            berätta vad ni hade tänkt använda anslagsökningen till Kriminalvården
            till. Jag tycker att det förtjänar belysning.
          </note>
          <note>
            Jag tycker också att Kent Ekeroth ska ta vara på möjligheten
            att svara på den fråga Morgan Johansson ställde tidigare: Hur
            tänker ni förhålla er till trafikdatalagringsdirektivet i vår?
          </note>
          <note type="speaker">
            Anf. 169 KENT EKEROTH (SD) replik:
          </note>
          <note>
            Fru talman! Om man begär uppgifter från riksdagens utredningstjänst
            och de återkommer med felaktiga uppgifter som de sedan korrigerar
            är det klart att det har påverkan på den budget man baserar på
            de uppgifter man får fram från utredningstjänsten som är satta
            att assistera en på en rad olika områden. Socialdemokraterna råkade
            ut för exakt samma sak för ett antal år sedan. Det var bara det
            att utredningstjänsten hade räknat fel ungefär fyra gånger mer
            än de räknat fel för oss, så vi är inte det enda parti som har
            blivit utsatt för detta.
          </note>
          <note>
            Andra förslag som vi kommer att lägga fram handlar till exempel
            om skärpta straff. Det handlar till exempel om livstidsstraff
            så att vi slipper se mördare komma ut efter tio år. Det handlar
            om skärpta straff när det gäller sexualbrott så att man slipper
            se en person som har våldtagit en tolvåring få minimistraffet
            fyra år för grov våldtäkt mot barn, vilket vi såg häromdagen.
            Det handlar om att man ska kunna utvisa kriminella utlänningar
            som har begått mord, som har våldtagit och som har misshandlat
            andra människor. Nu får de stanna här i landet på grund av de
            lagar som alliansregeringen låter stå kvar, bland annat utlänningslagen.
            De blir inte utvisade, för det finns en uppsjö av undantag.
          </note>
          <note>
            Detta har vi också motionerat om att ta bort. Vi har motionerat
            om att ta bort mängdbrottsligheten genom att dels utöka tilläggsstraffskalan,
            dels införa ett tredje-gången-gillt-system, där man, om man utför
            ett brott inom de här kategorierna, tredje gången automatiskt
            får maxstraff. Det är sådant ni inte gör, men det sticker i ögonen
            på folk när dömda kommer ut efter alldeles för kort tid.
          </note>
          <note>
            När det gäller datalagringen får jag poängtera det igen: Vi röstade
            för datalagringsdirektivet. Vi röstade för vår reservation i den
            omröstningen. Vi vill alltså ha det. Men ni väljer i stället att
            betala 5060 miljoner, eller vad det nu är uppe i, för att minska
            rättssäkerheten i de data som lagras genom att helt enkelt undgå
            kravet på att det ska lagras i Sverige. Varför ni gör den prioriteringen
            förstår jag inte nu, och det förstod jag inte då i debatten heller.
          </note>
          <note>
            Nu har jag bara 18 sekunder kvar, och jag måste tyvärr lämna
            debatten, för jag har en annan debatt på SVT som jag måste ta.
            Jag kan därför inte vara med på resten av debatten.
          </note>
          <note type="speaker">
            Anf. 170 KRISTER HAMMARBERGH (M) replik:
          </note>
          <note>
            Fru talman! Jag tror att Kent Ekeroth klarar av att stå kvar
            i två minuter till.
          </note>
          <note>
            Det var faktiskt ni som röstade för en vilandeförklaring tillsammans
            med Vänsterpartiet och Miljöpartiet. Det kan ni inte skylla på
            någon annan.
          </note>
          <note>
            Det är ni som lämnar in era egna motioner. Det är ni som ska
            stå för dem. Jag tycker att om man har lite råg i ryggen kan man
            ta på sig sina egna misstag och inte skylla på andra. Vi kan konstatera
            att det var en kraftig felräkning, och det är därför svårt att
            ta den här budgetreservationen på allvar.
          </note>
          <note>
            Jag tycker att det hade varit bra om Kent Ekeroth hade svarat
            på min fråga om hur ni hade tänkt använda det ökade anslaget till
            anstalterna. Det kanske hade varit bra om ni hade berättat att
            det är just de som väntar på eventuell utvisning som ni skulle
            stoppa in i fängelse människor som inte har begått några brott.
            Människor som inte har begått några brott skulle ni låsa in utan
            rättegång. Det är första gången ett svenskt parti gör något sådant.
            Det är ganska anmärkningsvärt.
          </note>
          <note>
            Från Moderaternas och Alliansens sida är det väldigt viktigt
            med brottsbekämpning. Det är därför vi har satsat de här resurserna.
            Men vi kommer aldrig att göra avsteg från grundläggande rättsliga
            principer. I ett fungerande demokratiskt samhälle låser man inte
            in människor på anstalt utan att de ens har begått något brott.
          </note>
          <note>
            Där skiljer vi oss åt väldigt kraftigt. Kent Ekeroth har heller
            inte berättat vad de ska med det släktträd till där en eventuellt
            dömd ska klargöra farfars eller mormors härkomst. Till vilken
            nytta skulle detta vara?
          </note>
          <note>
            Jag är medveten om att detta blev en retorisk fråga, eftersom
            Kent Ekeroth inte har någon replik kvar.
          </note>
          <note type="speaker">
            Anf. 171 ROGER HADDAD (FP):
          </note>
          <note>
            Fru talman! Fokus för rättspolitiken måste vara den enskildes
            rättssäkerhet och rättstrygghet. Det är positivt att regeringen
            i nästa års budget fortsätter att rusta upp och satsa på viktiga
            områden i rättskedjan och med ett tydligare fokus aktivt motarbeta
            grova brott och kriminalitet. Trots en positiv trend finns det
            fortfarande människor som känner sig otrygga, och det måste vi
            möta.
          </note>
          <note>
            Polisens ökade resurser bidrar också till ett ökat tryck på andra
            verksamheter, och därför är det motiverat med de satsningar som
            görs i nästa års budget.
          </note>
          <note>
            Låt mig fokusera på ett antal viktiga områden. Vi måste fortsätta
            satsa på våra unga. Tyvärr kan vi notera att antalet ungdomar
            som misstänks och lagförs för brott ökat under senare år. Det
            är ett bekymmer att så många ungdomar hamnar i kriminalitet. Vi
            måste ta detta på allvar, och vi måste fortsätta satsa på skolan,
            förebygga avhopp på gymnasiet och därmed minimera risken att ungdomar
            hamnar i ett utanförskap som tvingar dem att begå kriminella handlingar.
          </note>
          <note>
            Ungdomar måste få ett bättre stöd för att inte fastna i en negativ
            spiral, och därför är det avgörande att kommunerna tar sitt ansvar
            tillsammans med fritidsgårdar och föreningslivet. I min hemkommun
            Västerås har även det kommunala bostadsföretaget engagerat sig
            aktivt för att hindra att unga hamnar utanför.
          </note>
          <note>
            Det mest effektiva sättet att öka tryggheten för våra medborgare
            är att arbeta förebyggande. Detta måste intensifieras ytterligare,
            inte minst med fokus på ungdomar. Vi kommer att öka skadeståndsansvaret
            för föräldrar. Vi har tagit initiativ till sociala insatsgrupper
            i ett antal kommuner, och i de kommuner som har en etablerad lokal
            närpolis kommer polisens engagemang att ha betydelse för att förebygga
            att unga hamnar i kriminalitet. Skola, polis och socialtjänst
            måste ta ett större ansvar för detta. I uppdraget till Rikspolisstyrelsen
            och Socialstyrelsen ligger också att ta fram metoder för att tidigt
            identifiera unga i riskzonen.
          </note>
          <note>
            Extremism och antiterrorismarbetet är en annan utmaning. Fortfarande
            får vi rapporter om att det tyvärr finns enskilda personer och
            grupperingar som inte delar den demokratiska värdegrund som de
            flesta av oss vill försvara. Extremism ska motarbetas oavsett
            om den bygger på en viss ideologi eller religion eller om man
            är verksam som djurrättsaktivist och väljer att ta till hot och
            våld. Detta kommer vi aldrig att acceptera.
          </note>
          <note>
            Det är fortsatt viktigt att höja beredskapen mot terrorismen,
            och därför är verksamheter som Nationellt centrum för terroristbekämpning
            centrala. Regeringen aviserar också i budgeten en uppdatering
            av den nationella strategin för att motarbeta terrorism. Jag vill
            också från Folkpartiets sida välkomna den överenskommelse som
            presenterades i dag mellan regeringen och Socialdemokraterna om
            signalspaning för polisen.
          </note>
          <note>
            Sveriges brottsförebyggande myndigheter har en tuff utmaning,
            och samarbetet med andra europeiska länder kommer att behöva intensifieras
            för att utbyta information och förebygga attentat mot svenska
            intressen. Våldsam extremism, oavsett om det är våldsbejakande
            islamism, vitmaktrörelser eller annat som ligger till grund för
            den, måste motarbetas med kraft. Därför är det nödvändigt att
            i budgeten utöka Säkerhetspolisens anslag i syfte att ha bättre
            beredskap och förstärka myndighetens kapacitet att söka upp och
            förebygga allvarliga hot och attacker mot vår demokrati.
          </note>
          <note>
            Därför är det för mig obegripligt att Vänsterpartiet i samma
            mening dels påstår att Säkerhetspolisen har ett mycket viktigt
            uppdrag, dels samtidigt vill dra ned anslaget med 43 miljoner
            kronor.
          </note>
          <note>
            Fru talman! Demokratiminister Birgitta Ohlsson presenterade i
            förra veckan en särskild handlingsplan mot alla typer av våldsbejakande
            extremism. Här finns ett antal uppdrag kring hur vi ska öka vår
            kunskap men också ett antal konkreta punkter. Ungdomsstyrelsens
            arbete med det civila samhället ska stärkas. Vi vill se en utökad
            dialog med trossamfunden. Vidare vill vi öka insatserna för att
            förebygga och erbjuda personer som vill lämna extrema grupperingar
            stöd genom en så kallad avhopparverksamhet. Det finns i dag enbart
            för den högerextrema grupperingen. Handlingsplanen som presenterades
            ska sjösättas med start 2012.
          </note>
          <note>
            Avslutningsvis, fru talman, vill jag nämna åklagarverksamheten
            som också har fått ett utökat mandat. Det har dessutom gjorts
            en satsning på utbildning och kompetens. Men vi behöver förstärka
            myndigheten ytterligare. Därför välkomnar vi det utökade anslaget
            på drygt 50 miljoner kronor extra till Åklagarmyndigheten.
          </note>
          <note>
            Åklagarna har en mycket viktig roll i hela brottsutredningsarbetet,
            och vi måste ha fortsatt hög ambition så att personer som begår
            brott snabbt ska kunna ställas till svars för sina handlingar.
          </note>
          <note>
            Jag vill också nämna och avisera den proposition som justitieutskottet
            behandlade i dag om att avlasta åklagarverksamheten ytterligare
            genom att utöka förundersökningsmandatet till polisen avseende
            vissa brott. Men detta ärende får vi återkomma till.
          </note>
          <note>
            Ett viktigt syfte är att åklagarna ska kunna fokusera mer på
            sitt uppdrag när det gäller grov kriminalitet och inte minst prioritera
            samarbetet med europeiska och internationella kolleger. När utskottet
            nyligen besökte Eurojust i Haag fick vi på ett utförligt sätt
            ta del av hur samarbetet på ett effektivt sätt leder till att
            man kan spåra upp och lagföra tungt kriminella. Det har gällt
            narkotikasmuggling, bedrägerier men också terrorism. Därför är
            det fortsatt viktigt att inte bara stödja åklagarverksamheten
            här utan även Eurojust i Europa.
          </note>
          <note>
            Med dessa ord, fru talman, vill jag yrka bifall till förslaget
            i betänkandet.
          </note>
          <note type="speaker">
            Anf. 172 JOHAN LINANDER (C):
          </note>
          <note>
            Fru talman! Varje brott är ett brott för mycket. Varje barn som
            blir misshandlat av en förälder, varje ungdom som blir rånad på
            sin mobiltelefon, varje kvinna som blir våldtagen eller varje
            man som blir misshandlad är ett brott för mycket. Tyvärr skulle
            det vara naivt att tro att vi skulle kunna ha ett samhälle helt
            fritt från brott. Det har ännu aldrig hänt, och tyvärr kommer
            det aldrig att hända. Men inställningen måste ändå vara att varje
            brott är ett brott för mycket. Det går inte att säga att det är
            lagom med 1 000 eller 2 000 små barn som blir misshandlade varje
            år. Det går inte att säga att det är lagom med 3 000 eller 5 000
            våldtäkter per år.
          </note>
          <note>
            Under 2010 minskade antalet anmälda brott. Tittar vi på statistiken
            för årets första elva månader ser vi att det har ökat lite igen,
            men fortfarande finns förhoppningen att det ska bli ett litet
            minus. Man ska också vara försiktig med just statistiken på antalet
            anmälda brott. Till exempel kan ett bra polisarbete vad gäller
            trafiknykterhet eller narkotikabrott öka antalet anmälda brott.
            Då är det faktiskt bra.
          </note>
          <note>
            Vi vet också att den stora nationella trygghetsundersökningen
            visade att antalet personer som själva uppger att de har utsatts
            för brott har minskat de senaste fem åren, från 26 procent till
            23 procent. Men detta kan vi ändå inte vara nöjda med.
          </note>
          <note>
            Hur ska vi då få ned brottsligheten? Jag är övertygad om att
            tidiga insatser när barn och ungdomar är på väg in i kriminalitet,
            ett lokalt brottsförebyggande arbete, är avgörande, ett samarbete
            mellan polis, socialtjänst och skola, men också med näringsliv
            och föreningsliv.
          </note>
          <note>
            För att det lokala arbetet ska fungera krävs det att det finns
            en lokal närvarande polis. För Centerpartiets del menar vi att
            det måste finnas polis i alla delar av vårt land, i varje kommun.
            Annars blir det lokala samarbetet så mycket svårare. Varje kommun
            har skolor. Varje kommun har en socialtjänst. Varje kommun bör
            ha närvarande och tillgängliga poliser. Allra bäst ser vi av erfarenhet
            att det är när det finns ett dagligt samarbete. Då kan man upptäcka
            och åtgärda problem i tid.
          </note>
          <note>
            Under de senaste åren har Alliansen, som alla vet, ökat polisens
            resurser med över 30 procent. För 2012 är polisens budget för
            första gången över nästan svindlande 20 miljarder kronor. Polisen
            har också en budget i balans. Även när de tittar ett antal år
            framåt ser det ut som om man ska ha en budget som vidare är i
            balans. Ändå har antalet poliser ökat med nästan 3 000 sedan valet
            2006. Nu finns det över 20 000 poliser i landet.
          </note>
          <note>
            Det är självklart att vi som förtroendevalda politiker måste
            kontrollera hur den skattefinansierade verksamheten sköts. Vi
            måste ställa krav. Polisen har förbättrat sitt resultat, vad gäller
            både antalet misstänkta personer och antalet uppklarade brott,
            även de personuppklarade brotten. Men förbättringen har inte varit
            lika stor som resurstillskottet eller ökningen av antalet poliser.
          </note>
          <note>
            Jag har förståelse för att nyexaminerade poliser inte kan vara
            lika produktiva som äldre, mer erfarna poliser. Det kan vara en
            av anledningarna till att resultatutvecklingen inte har följt
            resurstillskottet.
          </note>
          <note>
            En annan anledning är alldeles säkert polisorganisationens uppbyggnad
            med en Rikspolisstyrelse och 21 länspolismyndigheter. Den organisationen
            gör det mycket svårt att styra och leda svensk polis. Det är också
            därför vi har tillsatt Polisorganisationskommittén som ska ta
            fram ett förslag till ny polisorganisation.
          </note>
          <note>
            Några som är här sitter också med i utredningen, och vi är relativt
            överens. Det kan man inte tro av debatten här i dag, men i kommittén
            är vi än så länge relativt överens. Därför blir det också extra
            förvånande när Socialdemokraterna och Vänsterpartiet nu reserverar
            sig för ett tillkännagivande om hur den framtida polisen ska se
            ut. Menar ni på allvar att några månader innan Polisorganisationskommittén
            lägger fram sitt betänkande ska riksdagen i ett tillkännagivande
            till regeringen säga hur den framtida polisorganisationen ska
            se ut? Tycker ni ändå inte att det vore lite lämpligt att avvakta
            den parlamentariska utredningen?
          </note>
          <note>
            Även Socialdemokraternas och Vänsterpartiets reservationer som
            har nr 12, 13, 15 och 16, den sistnämna även med Miljöpartiet,
            rör frågor som polisorganisationen håller på att se över precis
            just nu. Det är faktiskt till och med så illa att era partier
            inte tycker likadant här som ni gör i utredningen. Det blir lite
            svårt att veta var ni står. En av anledningarna till det är kanske
            att inte en enda av ledamöterna från oppositionen i justitieutskottet
            sitter med i Polisorganisationskommittén, den utredning inom vårt
            område som kommer att ha allra störst betydelse under hela den
            här mandatperioden. Om ni hade varit med i utredningen är jag
            övertygad om att vi hade kunnat undvika ett antal onödiga reservationer.
          </note>
          <note>
            Fru talman! När jag ändå är inne på oppositionens reservationer
            skulle jag vilja ta upp två till. Först funderar jag på Miljöpartiets
            reservation nr 18 om specificering av säkerhetspolisens resurser.
            I den reservationen räknar Miljöpartiet upp till exempel människohandel,
            narkotikahandel och miljöbrott. Jag skulle vilja fråga Maria Ferm
            när Säkerhetspolisen jobbar med miljöbrott. Eller menar ni att
            Säkerhetspolisen ska ta över och börja arbeta med miljöbrott?
            Jag tycker att det ligger lite utanför deras uppdrag, som det
            ser ut i dag åtminstone.
          </note>
          <note>
            I den här reservationen vill man också att det ska bli offentligt
            hur Säkerhetspolisen använder sina resurser. Är det verkligen
            lämpligt att i detalj berätta hur Säpo använder sina resurser?
            Man kan vara för öppenhet, och det vore så klart väldigt bra för
            andra länders underrättelsetjänster att få veta precis hur vår
            underrättelsetjänst arbetar. Jag tror faktiskt inte att vi ska
            bjuda på det.
          </note>
          <note>
            Den andra reservationen som har fått mig att fundera lite extra
            har tagits upp här tidigare. Tyvärr har Sverigedemokraternas deltagare
            i den här debatten redan försvunnit från kammaren. Det handlar
            om reservationen om en nationell djurpolisstyrka.
          </note>
          <note>
            Först trodde jag på något sätt att det handlade om polishundar,
            kanske om hästarna. Men sedan förstod jag att det handlade om
            brott mot djur. Det är självklart en form av brott som är alldeles
            avskyvärd och som jag och säkert alla andra reagerar på varje
            gång det händer, men frågan är om det ska vara en nationell djurpolisstyrka.
            Har Sverigedemokraterna tänkt sig att det ska sitta djurpolisspecialister
            i Stockholm och åka ut till Vilhelmina eller Tomelilla när det
            begås ett brott mot något djur? Det är en typ av polisiär verksamhet
            som måste vara så lokal som möjligt. Om den här typen av brott
            mot djur ska centraliseras till Stockholm undrar man vad Sverigedemokraterna
            mer vill centralisera. Ska vi ha en lokal polis över huvud taget?
          </note>
          <note>
            Till slut tänkte jag ta upp frågan om hur de fyra oppositionspartierna
            har valt att anslå pengar till polisen.
          </note>
          <note>
            Miljöpartiet gör en total besparing på 150 miljoner kronor på
            polisen. Uppgifter flyttas från Säkerhetspolisen till den öppna
            polisen men resurser flyttas inte med.
          </note>
          <note>
            Vänsterpartiet brukar vara det parti som gör störst besparingar
            på polisen, men någonting har hänt. Förra året var det Sverigedemokraterna
            som ville dra in mest på pengarna, och i år är det Miljöpartiet.
            Vänsterpartiet lägger sig nästan på samma totala ram för polisen
            som Alliansen med sin besparing på 48 miljoner kronor. Med en
            budget på 20 miljarder är en besparing på 48 miljoner eller ett
            tillskott på 110 miljoner som Socialdemokraterna väljer att göra
            marginella förändringar.
          </note>
          <note>
            Om vi tittar närmare på Socialdemokraternas budgetförslag innebär
            det en besparing på 30 miljoner i den ordinarie verksamheten.
            Det tillskjuts 110 miljoner, men sedan öronmärks 100 miljoner
            till nationella så kallade GOB-insatser, det vill säga mot grov
            organiserad brottslighet. 10 miljoner ges för bidragsbrott, och
            30 miljoner öronmärks för att anställa civil personal. Men då
            kan vi fundera på att det blir 30 miljoner mindre över. Poliser
            sägs inte upp. Poliser har rätt till ett jobb, och man ska satsa
            extra på civilanställda. Kvar finns möjligtvis besparingar på
            lokalkostnader. Det kanske blir nedläggningar av poliskontor.
            Vi såg en strid ström av sådant under Thomas Bodströms ledning
            i Justitiedepartementet under första halvan av 2000-talet.
          </note>
          <note>
            Sverigedemokraternas budget har diskuterats tidigare. Nu är inte
            Kent Ekeroth kvar, men det är klart att man blir tveksam till
            partiets budgetförslag när det plötsligt dras bort 500 miljoner
            kronor. Plötsligt fick Kriminalvården en halv miljard kronor mindre
            att röra sig med. Då ställer man sig frågan om det fanns 500 miljoner
            kronor, en halv miljard, i deras första budgetförslag som Kriminalvården
            egentligen inte behövde som sedan bara plockas bort utan att någon
            politik i övrigt förändras. Tyvärr lär jag inte få något svar
            på den frågan.
          </note>
          <note>
            Herr talman! Rättsväsendet och brottsbekämpningen är en mycket
            viktig fråga för de allra flesta människor i vårt land. Det finns
            signaler på att Centerpartiets och alliansregeringens satsningar
            på rättsväsendet börjar ge resultat. Nationella trygghetsundersökningen
            visar att något färre människor känner sig otrygga än tidigare
            och att runt 250 000 färre människor per år blir utsatta för brott.
            Antalet anmälda brott minskade också under 2010.
          </note>
          <note>
            Men detta betyder absolut inte att vi kan vara nöjda. Brottsligheten
            måste ständigt bekämpas och förebyggas. Det är också full fart
            på departementet och i utredningen. Två av de allra största utredningarna
            pågår just nu. Det är Polisorganisationskommittén och Påföljdsutredningen.
            Båda kommer att lägga fram betänkanden under våren. De kommer
            att bli viktiga byggstenar för att få ett ännu bättre fungerande
            rättsväsen.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 173 CAROLINE SZYBER (KD):
          </note>
          <note>
            Herr talman! Målet för kriminalpolitiken är att minska brottsligheten
            och att öka människors förtroende och trygghet. Brottsligheten
            orsakar mänskligt lidande, otrygghet och ger stora samhällsekonomiska
            skador.
          </note>
          <note>
            Alla vill vi att människor ska känna sig trygga i vårt samhälle.
            Alla vill vi minska brotten och antalet brottsoffer. Däremot har
            olika partier och olika politiker olika syn på hur det ska gå
            till.
          </note>
          <note>
            För oss kristdemokrater är det tydligt att med ett fokus på det
            brottsförebyggande arbetet på alla plan kommer vi i framtiden
            att få färre brottsoffer. Det är betydligt viktigare än hårdare
            tag och skärpta straff. Det handlar om att fokusera på brottsbekämpning
            på de platser där brott faktiskt begås. Stockholmspolisen arbetar
            både vid Stureplan och på Medborgarplatsen med mobila polisstationer.
            Där har man sett att med mycket små medel går det att åstadkomma
            en stor förändring.
          </note>
          <note>
            Vi måste bli bättre på att lyfta upp best practice-exemplen framgångsexemplen.
            Därför reser jag runt en hel del i landet och besöker olika domstolar,
            polismyndigheter, häkten, fängelser och även ideella krafter för
            att se var det fungerar bra och var det fungerar mindre bra. Tidigare
            i dag träffade jag poliser från Södermanland, och de berättade
            att de har gjort försök med mobila polisstationer i Eskilstuna.
            De har inte gett avsedd effekt eftersom det är mer fråga om bussar
            än kontor, och därför går det inte att ta emot anmälningar. Då
            ändrades försöksverksamheten så att den skulle passa dem. Det
            är precis så vi vill att myndigheterna ska jobba.
          </note>
          <note>
            Många steg har tagits i rätt riktning under Alliansens fem och
            ett halvt år. Vi har i alla budgetar gjort tydliga och riktade
            satsningar. Vi har följt upp vilka delar som behöver stärkas från
            år till år. Rättssamhället har under alltför lång tid behandlats
            som delar oberoende av varandra. Satsar man i en ände måste man
            se vad det får för effekter på övriga kedjan. Det är viktigt att
            se hela kedjan där de olika myndigheterna ska samverka med varandra.
            Det är sociala myndigheter, polis, åklagare, domstolar och Kriminalvården.
            Även ideella frivilligorganisationer, exempelvis brottsofferjourer,
            har viktiga roller.
          </note>
          <note>
            I årets debatt har det framgått av vad mina allianskolleger har
            sagt att vi har gjort tydliga satsningar. Regeringen gör i denna
            budget också en särskild satsning på att stärka säkerheten i domstolarna.
            Domstolarna är centrala för ett fungerande rättssamhälle. Det
            är därför viktigt att alla som besöker och verkar i domstolarna
            känner sig trygga och säkra där. Vi har satsat så att det ska
            gå att anställa fler vakter och installera fler larmbågar så att
            det går att kontrollera vad besökarna tar med sig in i domstolssalarna.
          </note>
          <note>
            Domstolarna har fått ett ökat anslag för att hantera den ökade
            mängden mål. Detta är en del i att hela rättskedjan ska fungera.
            Satsningar på polisen följs nu upp med satsningar på domstolarna.
          </note>
          <note>
            Att anmälda brott tas om hand på allra bästa sätt är otroligt
            viktigt, både för det enskilda brottsoffret och för alla andra
            som riskerar att utsättas för brott under tiden. Regeringen har
            under mandatperioden gjort stora satsningar på både polisen och
            domstolsväsendet.
          </note>
          <note>
            Efter de stora resurstillskotten är det viktigt att verksamheten
            har ett fokus. Det gäller nu att minska tiderna för de olika målen.
            Det var en fråga som vi diskuterade på vårt riksting i somras
            och som många känner är viktig. Tiden från anmälan fram till dom
            i dag är alldeles för lång. Trots en ökad måltillströmning har
            domstolarna under 2010 förbättrat resultaten genom att avgöra
            fler mål och i många fall minska omloppstiderna. Målbalanserna
            är dock fortfarande höga, och det är viktigt att vi försöker minska
            dem. Ingen ska behöva vänta i flera år på en dom.
          </note>
          <note>
            Regeringen har gett Domstolsverket i uppdrag att kartlägga goda
            exempel på effektiva arbetsmetoder i domstolarna och att sprida
            dem till övriga domstolar. Den pågående straffprocessutredningen
            kommer antagligen också att få effekt på brottmålsprocesserna.
            Det är viktigt att allmänheten har ett förtroende för domstolen.
          </note>
          <note>
            Herr talman! Förtroendet för rättsväsendet är på det stora hela
            viktigt. Det förtroendet tar du med dig. Om du utsätts för brott
            och inte får hjälp är det möjligt att du tar saken i egna händer.
            Därför är samhällets roll viktig. Det gäller att ge stöd till
            brottsoffer. Att vi har ett brottsofferperspektiv innebär att
            både se till att stödja dem som utsätts för brott och att förhindra
            att människor blir brottsoffer igen.
          </note>
          <note>
            Jag träffade för några veckor sedan en polis. Han sade att han
            redan på BB kan se vilka som ligger i riskzonen. När de är i yngre
            tonåren kan han se vilka som har fallit dit. När de är 18 år vet
            han vilka som kan bli livstidskriminella. Jag tycker att det är
            synd att vi talar för lite om våra unga och deras framtid.
          </note>
          <note>
            Rikspolisstyrelsen har nu fått regeringens uppdrag att tillsammans
            med ett antal kommuner initiera ett pilotprojekt med sociala insatsgrupper
            för unga som riskerar att bli kriminella. De sociala insatsgrupperna
            ska samordnas under ledning av socialtjänsten. Arbetet ska gå
            ut på att stärka hela det sociala skyddsnätet kring den unge i
            skola, på arbetet och under fritiden. Precis som Morgan Johansson
            tog upp i sitt anförande är det tillsammans vi kan hitta dem som
            behöver stödet eller räddningen i fotbollen precis som Zlatan.
          </note>
          <note>
            Det är viktigt med en fungerande kriminalvård, ur flera aspekter.
            Kriminalvården ska bidra till att fler människor får ett liv utanför
            brottsligheten. Kan vi förhindra att människor återfaller i brott
            behöver också färre utsättas för brott, och vi får färre brottsoffer.
          </note>
          <note>
            Alliansregeringen har i Kriminalvårdens regleringsbrev pekat
            ut säkerhet som ett prioriterat område. Regeringen har under en
            lång tid i olika budgetar haft en dialog och understrukit att
            säkerhetsarbetet måste utvecklas. Likaså måste Kriminalvården
            få ett tydligare innehåll i sin verksamhet. Detta är det enda
            sättet att bryta den brottsliga banan för väldigt många unga.
            Kriminalvården måste ge dem verktyg att ta vara på sina liv, utveckla
            sina färdigheter och gå ut i frihet utan att komma tillbaka till
            kriminalvården.
          </note>
          <note>
            I mycket handlar det om att behandla människor som kanske har
            ett drogberoende. Det är oerhört viktigt att samhällets stöttning
            fortsätter även efter frigivning, till exempel genom att hjälpa
            till att hitta en bostad, ett arbete eller en utbildning, så att
            den frigivne återanpassar sig. När fångar friges utan vettig sysselsättning,
            bostad eller sociala nätverk drivs de rakt i armarna på de kriminella
            kretsarna igen.
          </note>
          <note>
            Tidigare var det så att man var tvungen att avtjäna sitt straff
            och gå ut och vara arbetslös innan man fick möjlighet att ta del
            av Amsprogrammen. Det är inte den möjlighet vi ser. Nu har vi
            arbetslinjen rakt igenom, och därför tycker vi att det är viktigt
            att man får påbörja Amsprogram redan i kriminalvården. Det har
            vi nu också gjort möjligt.
          </note>
          <note>
            Kriminalvården har de senaste åren tillförts stora tillskott.
            Sedan Alliansen tillträdde 2006 har anslagen till Kriminalvården
            ökat med 30 procent, och under samma period har antalet intagna
            varit helt oförändrat. Det är viktigt att Kriminalvården bedriver
            sin verksamhet inom den ram riksdagen satt och att Kriminalvården
            själv får ordning på sin ekonomi. Jag ifrågasätter ibland att
            Vänsterpartiet vill skära ned men samtidigt vill att fängelserna
            ska göra så himla mycket mer på den lilla budgetram de har.
          </note>
          <note>
            Många av de intagna har ett drogberoende. Dock är det väldigt
            positivt att höra att det under förra året inte hittades någon
            narkotika inne på våra fängelser. Det är en positiv nyhet, och
            det visar att fokus i arbetet ger resultat.
          </note>
          <note>
            Jag vill inte förlänga debatten mer utan yrkar avslag på samtliga
            reservationer och bifall till förslaget i betänkandet.
          </note>
          <note>
            I detta anförande instämde Annika Eclund (KD).
          </note>
          <note>
            Överläggningen var härmed avslutad.
          </note>
          <note>
            18 § Studiestöd
          </note>
          <note>
            Föredrogs
          </note>
          <note type="speaker">
            Anf. 174 ADNAN DIBRANI (S):
          </note>
          <note>
            Herr talman! Vi ska i dag diskutera betänkandet om utgiftsområde
            15 Studiestöd.
          </note>
          <note>
            I vår budgetmotion har vi större ambitioner för Sverige. Vi väljer
            att investera i utbildning i stället för att sänka krogmomsen.
            Behoven av utbildning är stora och växande. För individen handlar
            det om att få bättre möjligheter till ett arbete. Det finns ett
            tydligt samband mellan arbetslöshet och utbildningsnivå. För samhället
            handlar det om att tillgodose efterfrågan på kvalificerad arbetskraft
            och stärka Sveriges konkurrenskraft. När företag inte kan rekrytera
            personal med rätt kompetens kan vi inte bara se på. Vi behöver
            därför investera i utbildning.
          </note>
          <note>
            Ett litet land som Sverige kan inte konkurrera med låga löner
            och dåliga arbetsvillkor, utan för att kunna klara den globala
            konkurrensen måste vi konkurrera med kunskap. En kunskapsbaserad
            ekonomi är vad vi behöver. Vi delar Globaliseringsrådets bedömning
            att en växande andel av jobben på svensk arbetsmarknad med de
            ambitioner vi och rådet har för Sverige kommer att kräva en högre
            utbildning.
          </note>
          <note>
            Därför måste Sverige vara ett av de länder i världen som har
            den högsta andelen välutbildade, och därför kan vi inte acceptera
            regeringens kraftfulla neddragningar av antalet högskole- och
            yrkeshögskoleplatser. Ett exempel från vår budgetmotion är satsningen
            på 8 700 extra platser som går till högskolorna. Därtill kommer
            pengar till kvalitet.
          </note>
          <note>
            Herr talman! För att alla individer ska ha möjlighet att växa
            och utbilda sig har vi socialdemokrater byggt upp ett studiemedelssystem.
            Målet för studiestödet är, enligt betänkandet: Studiestödet i
            form av bidrag och lån är en del av utbildningspolitiken. Studiestödet
            ska verka och därmed bidra till ett högt deltagande i utbildning.
            Det ska vidare utjämna skillnader mellan individer och grupper
            i befolkningen och i och med det bidra till ökad social rättvisa.
            Studiestödet ska ha en god effekt på samhällsekonomin över tiden.
          </note>
          <note>
            Vad innebär då detta? Såvitt jag vet har ingen hittills haft
            förmånen att själv få välja vilka föräldrar den ska födas av.
            Jag har i alla fall inte hört talas om någon sådan person. Det
            gäller även vilken samhällsklass man ska tillhöra och vilken bakgrund
            man ska ha. Vi socialdemokrater anser att alla människor är lika
            mycket värda, men vi föds med olika förutsättningar. Dina föräldrars
            plånbok, din etniska bakgrund, om du är man eller kvinna eller
            om du har ett funktionshinder ska inte få avgöra din framtid.
            Alla ska ha möjlighet att utbilda sig.
          </note>
          <note>
            Som jag sagt tidigare kräver allt fler jobb i dag en högskoleexamen,
            och allt färre jobb finns för dem som inte har kunnat eller haft
            möjlighet att ta del av någon utbildning utöver grundskolan. Eftersom
            de borgerliga den senaste mandatperioden dragit ned på allt som
            har med vidareutbildning och en andra chans att göra har klyftorna
            ökat. Utbildningsklyftor måste minskas och motverkas, inte ökas.
            Med en högre utbildningsnivå mår man inte bara bättre, utan självförtroendet
            får sig en skjuts uppåt och man kan uppnå sina drömmar och på
            så sätt få ett bättre liv.
          </note>
          <note>
            I dag har vi cirka en halv miljon personer som studerar på gymnasial
            nivå och får studiehjälp. Vi har ca 400 000 som studerar på eftergymnasial
            nivå i olika former. Ca 87 procent av dessa studerar vid en högskola
            eller ett universitet. Andra grupper som får studiemedel är de
            som studerar utomlands och studerande med barn. Alla dessa studerande
            är oerhört viktiga för Sveriges framtid, och det hade aldrig gått
            att låta så många studera om vi inte haft ett väl fungerande studiemedelssystem.
          </note>
          <note>
            Herr talman! Vi har i dag en hög arbetslöshet i Sverige. En massa
            människor behöver utbilda sig för att kunna hitta ett jobb och
            samtidigt utvecklas som människor. Sunt förnuft säger att om det
            finns en efterfrågan efter arbetskraft brukar färre personer söka
            sig till högskola och universitet. I dag har vi en hög arbetslöshet.
            Inte bara den generella utan även ungdomsarbetslösheten är oerhört
            hög drygt 25 procent. Att i detta läge inte satsa på utbildning
            är för mig jättekonstigt. Man får inte heller glömma att vi just
            nu befinner oss i ett läge där företag har jättesvårt att hitta
            rätt kompetens. Det är för att folk har fel utbildning eller i
            många fall ingen utbildning alls.
          </note>
          <note>
            Trots allt bra jag nu sagt om studiemedel är det fortfarande
            många som inte vågar ta studielån eftersom de är oroliga för vad
            som kan hända om något går snett. Många bor hemma för att hålla
            nere kostnaderna och kan därför inte skapa sig ett eget liv eller
            vidareutvecklas. Samtidigt har de stora problem eftersom de anser
            att studiebidraget är för litet. Många funderar över att halva
            bidraget går till busskort eller tågkort. Det räcker inte till
            mycket annat. Vad kan vi göra där? Det är en fråga jag har ställt
            till mig själv, och jag ställer den även till mina kompanjoner
            i Alliansen.
          </note>
          <note>
            Den lilla nation vi är måste ta vara på alla som bor här. Många
            av dessa är ungdomar som kommer från studieovana hem. Jag är en
            av dem som inte hade haft möjlighet att studera om inte studiemedelssystemet
            hade funnits. Jag hade med allra största sannolikhet fått glömma
            högskolestudier.
          </note>
          <note>
            Herr talman! Vi socialdemokrater har högre ambitioner för Sverige.
            Utbildning är nyckeln till framtidens jobb och konkurrenskraft,
            men också till människors frihet att forma sina egna liv. För
            att företag och organisationer ska kunna utvecklas måste de kunna
            rekrytera folk med rätt kompetens. Eftersom vi satsar på fler
            platser på högskola och universitet, yrkeshögskola, folkhögskola,
            komvux med mera kommer även studiemedlen att öka. Därför har vi
            i ett särskilt yttrande till detta betänkande yrkat på att anslaget
            till studiemedel ökas.
          </note>
          <note>
            Eftersom vårt förslag till ramar för utgiftsområdena inte har
            vunnit stöd i riksdagen kan vi inte yrka bifall till vår motion.
            Vi vill dock framföra följande.
          </note>
          <note>
            Behoven av utbildning är stora och växande. För individen handlar
            det om att få bättre möjligheter till ett arbete. För samhället
            handlar det om att tillgodose efterfrågan på kvalificerad arbetskraft
            och att stärka Sveriges konkurrenskraft.
          </note>
          <note>
            Högskolestudier är en heltidssysselsättning. Det förutsätter
            att studenterna har dels en rimlig studiemedelsnivå, dels ett
            socialt skydd som fångar upp vid såväl sjukdom som föräldraskap
            och arbetslöshet. Med generella och förutsägbara system skapas
            en trygghet som väcker människors vilja att ta steget framåt och
            påbörja studier och också möjligheten att fullfölja dem.
          </note>
          <note>
            Nu sker ett viktigt arbete med att förändra och se över socialförsäkringssystemen.
            Det är viktigt att uppmärksamma studenters situation i det arbetet.
            Redan nu vill vi peka på två områden som behöver behandlas: antalet
            karensdagar, som i dag är 30, och möjligheten till deltidssjukskrivning.
          </note>
          <note type="speaker">
            Anf. 175 JABAR AMIN (MP):
          </note>
          <note>
            Herr talman! Miljöpartiet verkar för en öppen högskola, inte
            en stängd akademi.
          </note>
          <note>
            En öppen högskola är också en tillgänglig högskola en högskola
            dit olika människor med olika bakgrund och i olika skeden i livet
            kan vända sig och utbildas och fortbildas genom akademiska studier.
          </note>
          <note>
            Jag är glad för att Sverige är ett av de länder där det är mest
            förmånligt att studera. Det är bra, men det kan bli bättre och
            bör bli bättre.
          </note>
          <note>
            Rekryteringen till högskolan behöver bli bredare. Fler grupper
            i samhället behöver hitta dit och få förutsättningar att vara
            kvar och fullfölja sina studier och ta med sig sina nya erfarenheter
            ut i arbetslivet eller kanske gå vidare inom akademin.
          </note>
          <note>
            Även om det är förmånligt att studera i Sverige är det ibland
            svårt att leva på studiemedlet. Situationen är mest ansträngd
            för studerande med barn. Dessutom tillhör de svenska studenterna
            de mest skuldsatta när de tar sin examen.
          </note>
          <note>
            För att möjliggöra för fler att studera på heltid och för att
            skapa en mer rimlig försörjning för studenterna vill Miljöpartiet
            höja studiemedlet med 300 kronor i månaden. Vi gör det genom en
            ökning av bidragsdelen i studiemedlet och inte i lånedelen, som
            regeringen vill. Att öka bidragsdelen ökar möjligheten till egen
            försörjning för studenterna. Det är en viktig skillnad mot regeringens
            politik. Sammanlagt anslår vi 1,2 miljarder kronor per år mer
            än regeringen för detta ändamål.
          </note>
          <note>
            Miljöpartiet vill även öka stödet till studerande med barn med
            100 kronor per månad vid heltidsstudier. Bildandet av familj får
            inte utgöra ett hinder för den egna bildningen, anser vi. Det
            är en självklarhet att det ska gå att skaffa barn medan man studerar,
            likväl som man ska kunna börja studera efter det att man har fått
            barn och bildat familj. För detta ändamål avsätter vi 50 miljoner
            kronor per år mer än regeringen.
          </note>
          <note>
            Herr talman! Sveriges högskolor och universitet ska präglas av
            kvalitet, mångfald och tillgänglighet. Ett samhälle i ständig
            utveckling behöver en väl fungerande högre utbildning. En av de
            viktigaste åtgärderna för att garantera detta är att möjliggöra
            för alla, oavsett bakgrund, att studera.
          </note>
          <note>
            Men studiemedelssystemet är också ett verktyg för att skapa incitament
            för dem i samhället som inte har tillräcklig utbildningsnivå för
            att komma vidare komma vidare in på arbetsmarknaden eller läsa
            in behörighet och skaffa rätt kompetens för det där jobbet som
            man vill ha och utvecklas vidare.
          </note>
          <note>
            Miljöpartiet föreslår därför att unga mellan 20 och 24 år som
            saknar fullgod gymnasieutbildning ska ges möjlighet att läsa in
            gymnasiet på folkhögskola eller komvux med studiemedel utan återbetalningskrav.
            Stödet kan fördelas av Arbetsförmedlingen som har att bedöma vilka
            som är i behov av särskilda insatser. Tanken är att det utvidgade
            stödet ska kunna fungera som en extra skjuts över tröskeln. Därför
            ges det under maximalt ett år. Därefter återgår individen till
            ordinarie studiestödssystem.
          </note>
          <note>
            Vi anser att tröskeln för att komma tillbaka till skolan måste
            bli lägre för den grupp unga som i dag står längst från arbetsmarknaden.
            Därför satsar vi 760 miljoner kronor extra under de kommande tre
            åren för 5 000 sådana platser.
          </note>
          <note>
            Vi i Miljöpartiet avsätter dessutom extra medel motsvarande 180
            miljoner kronor för studiemedel för ytterligare 1 000 platser
            inom kvalificerad yrkesutbildning under mandatperioden och 2 500
            platser inom kommunal vuxenutbildning.
          </note>
          <note>
            Vi tror på ett utbildningssystem som präglas av öppna dörrar
            så att fler får en ärlig chans att komma in, lyckas och därmed
            kunna bidra till samhällsutvecklingen. Studiemedelssystemet ska
            stötta den visionen. Det ska ge goda förutsättningar så att människors
            socioekonomiska status inte blir utslagsgivande för huruvida de
            kan läsa vidare på gymnasiet eller högskolan.
          </note>
          <note>
            Herr talman! När vi nu talar om studiemedelssystemet är det på
            sin plats att även lyfta fram det faktum att de studiemedelsregler
            som vi bestämmer ska styra inte bara förutsättningarna för studenterna
            utan även förutsättningarna för utbildningarna som helhet.
          </note>
          <note>
            I dag går det knappast för högskolorna att lägga upp en kurs
            som inte pågår under samma antal veckor som det går att få ut
            studiemedel för. Som det ser ut i dag är det svårt att lägga upp
            planeringen efter nya pedagogiska rön och låta studenterna ta
            sina poäng i annorlunda takt eller låta kursen sträcka sig en
            bit in över sommaren, för då ställer studiemedlet till det för
            studenterna.
          </note>
          <note>
            Studiemedelssystemet borde vara flexibelt så att det följer högskoleutbildningarna
            och utvecklingen inom akademin, inte tvärtom.
          </note>
          <note>
            Herr talman! Därmed står jag bakom Miljöpartiets motion på utgiftsområdet
            och vill i övrigt hänvisa till vårt särskilda yttrande i betänkandet.
          </note>
          <note type="speaker">
            Anf. 176 RICHARD JOMSHOF (SD):
          </note>
          <note>
            Herr talman och kära kolleger! De styrande politikerna har under
            de senaste decennierna skapat ett samhälle med tärande utanförskap,
            hög arbetslöshet och försämrad välfärd. Av det svenska folkhemmet,
            det vill säga ett samhälle präglat av gemenskap samt social och
            ekonomisk trygghet, återstår allt mindre.
          </note>
          <note>
            Det samhälle och den arbetsmarknad som tidigare inrymde en hög
            grad av inre sammanhållning och en låg arbetslöshet har bytts
            ut mot ett samhälle av utanförskap, hög arbetslöshet, försämrad
            välfärd och sänkta ersättningsnivåer. Vi menar och jag menar att
            övriga partiers politik har passerat bästföredatumet. Sverige
            behöver en ny välfärdspolitik.
          </note>
          <note>
            Sverigedemokraterna menar att arbetskraften primärt ska utbildas
            efter arbetsmarknadens behov. Sverigedemokraternas förslag om
            lärlingsjobb, förstärkt stöd till yrkeshögskolan samt fler komvuxplatser
            banar väg för en god utveckling för såväl arbetsgivare som arbetstagare.
          </note>
          <note>
            Utöver den generella satsningen på högre utbildning avsätter
            vi därför även resurser till Myndigheten för yrkeshögskolan som
            analyserar arbetsmarknadens behov av arbetskraft och sedan avsätter
            medel till de lärosäten som anordnar utbildningarna.
          </note>
          <note>
            Myndighetens egen bedömning är att fler personer än i dag kan
            utbildas och få ett arbete, givet ökade medel. Man äskar därför
            en summa om 500 miljoner kronor årligen, vilket enligt yrkeshögskolan
            skulle räcka till ytterligare 8 000 platser årligen.
          </note>
          <note>
            Detta ska jämföras med regeringens enligt mig bristfälliga och
            tillfälliga satsning på yrkeshögskolan som endast ger cirka 1
            500 platser under 2012 och 2013.
          </note>
          <note>
            Sverigedemokraterna menar att det är ansvarslöst att inte tillföra
            de medel yrkeshögskolan ber om, när vi vet att man faktiskt utbildar
            inom områden där efterfrågan finns.
          </note>
          <note>
            Därför vill vi tillföra 500 miljoner kronor årligen till yrkeshögskolan
            samtidigt som vi öronmärker 141 miljoner kronor årligen till CSN
            för kostnaderna för studiestöd, givet de nya utbildningsplatserna.
          </note>
          <note>
            Jag vill påpeka att vi i dag har kunnat ta del av ett pressmeddelande
            från Myndigheten för yrkeshögskolan som visar att hela 86 procent
            av dem som slutförde sin yrkeshögskoleutbildning under 2010 hade
            jobb eller eget företag inom sex månader efter examen. 86 procent
            är en anmärkningsvärt hög siffra. Det är därför ytterst beklagligt
            att regeringen inte ser värdet av yrkeshögskolan och tillskjuter
            de medel som man ber om.
          </note>
          <note>
            Ett annat led i samma strävan, som dessutom ger bättre möjlighet
            att komplettera betyg, är vårt förslag om en utökning av antalet
            platser på komvux. Vi vill anslå 396 miljoner kronor årligen från
            2012 för 9 000 komvuxplatser och öronmärka ytterligare 277 miljoner
            kronor årligen, givet ökade studiestödskostnader.
          </note>
          <note type="speaker">
            Anf. 177 ROSSANA DINAMARCA (V):
          </note>
          <note>
            Herr talman! Trots att sysselsättningen ökar starkt ligger den
            svenska ungdomsarbetslösheten klart över genomsnittet i EU. Bakom
            den höga ungdomsarbetslösheten ligger en utbildningspolitik som
            inte har lyckats ge alla ungdomar den utbildning de har rätt till.
            För närvarande lämnar var tredje elev gymnasieskolan utan fullständiga
            betyg. Dessa personer löper stor risk att fastna i en rundgång
            mellan korta anställningar och arbetslöshet. De riskerar att bli
            långtidsarbetslösa eller att helt slås ut från arbetsmarknaden.
          </note>
          <note>
            Den svenska skolan har blivit alltmer orättvis. PISA 2000 visade
            att Sverige hade en stark position när det gäller likvärdighet.
            En analys av resultaten i senaste PISA visar att Sverige halkat
            ned från sin topposition och numera befinner sig på en genomsnittlig
            nivå. Dels har skillnaderna mellan hög- och lågpresterande elever
            ökat, dels har skillnaderna mellan hög- och lågpresterande skolor
            ökat. En rimlig hypotes är att segregationen inom skolan bidrar
            till att många unga får svårt att etablera sig på arbetsmarknaden.
          </note>
          <note>
            I förra veckan presenterade Arbetsförmedlingen sin stora rapport
            om läget på arbetsmarknaden som bekräftar den hypotesen. Den visar
            bland annat att 40 procent av de arbetslösa som saknar gymnasieutbildning
            är under 35 år. Det här är ett trendbrott. Tidigare har de äldre
            varit klart överrepresenterade i den gruppen. Precis som Vänsterpartiet
            anser Arbetsförmedlingen att studiefinansieringen är avgörande
            för att locka arbetslösa att utbilda och omskola sig.
          </note>
          <note>
            De ungdomar som har drabbats av nedmonteringen och den minskade
            likvärdigheten och inte fått möjlighet att få en fullständig utbildning
            hör till de prioriterade målgrupperna i vår satsning på vuxenutbildningen.
            Det räcker dess värre inte bara att öka antalet studieplatser
            för att de ska söka sig till komvux. De som saknar fullständig
            utbildning från grund- eller gymnasieskolan har inte sällan dåliga
            erfarenheter av skolan. Steget till utbildning kan vara väldigt
            långt för många.
          </note>
          <note>
            Ett sätt att uppmuntra till studier är att erbjuda ekonomisk
            trygghet. Vi vill därför införa ett särskilt studiestöd för unga
            arbetslösa som läser in grundskolan eller gymnasiet på komvux
            eller folkhögskola. De ska kunna få hela studiemedlet som studiebidrag.
            Bidraget ska vända sig till den som deltar i jobbgarantin för
            ungdomar och har utvecklingsersättning eller aktivitetsstöd.
          </note>
          <note>
            Inräknat vårt förslag till höjda studiemedel kommer ersättningen
            att bli 2 270 kronor i veckan. Omräknat till kalendermånad skulle
            det bli 9 866 kronor per månad. Det innebär att även de som har
            aktivitetsstöd får ett incitament att söka sig till vuxenutbildningen.
          </note>
          <note>
            Vi vill också erbjuda arbetslösa som har fyllt 25 år gymnasiestudier
            inom vuxenutbildningen med förmånlig finansiering, aktivitetsstöd
            eller studiemedel med högre bidragsdel.
          </note>
          <note>
            De som själva söker sig till komvux och får det vanliga studiemedlet
            kommer med vårt förslag också att få bättre ekonomi eftersom vi
            dessutom föreslår höjda studiebidrag. Både det ordinarie och det
            högre bidraget ska höjas. Den som läser in behörighet på komvux
            och sedan fortsätter att studera på eftergymnasial nivå skulle
            på så sätt även i fortsättningen kunna få sina lån avskrivna.
          </note>
          <note>
            Herr talman! Kunskap är en demokratisk rättighet, och utbildning
            måste vara tillgänglig för alla. För Vänsterpartiet är det därför
            en viktig målsättning att bredda rekryteringen till högskolan.
            En av de viktigaste åtgärderna för att minska den sociala snedrekryteringen
            är att skapa ett studiestödssystem som ger social och ekonomisk
            trygghet. Det är också en förutsättning för studenter att bedriva
            framgångsrika studier. Bra ekonomiska villkor för studerande gör
            det möjligt att studera på heltid eftersom det inte finns något
            behov av att arbeta vid sidan av studierna.
          </note>
          <note>
            Under de senaste åren har den ekonomiska situationen för studerande
            uppmärksammats. Enligt olika beräkningar ökade inte studiestödet
            i samma takt som kostnaderna under 1990- och 2000-talet. Bland
            annat ökade boendekostnaderna för den genomsnittliga studenten
            betydligt mer än prisbasbeloppet. Dessutom har studiemedlen sjunkit
            i förhållande till fattigdomsgränsen sedan mitten av 1990-talet.
            Här går det dessutom att se tendenser till att det sammanfaller
            med hur andelen kvinnor som studerar har ökat.
          </note>
          <note>
            När debatten om studenters ekonomi tog fart under 2000-talet
            föreslog Vänsterpartiet att studiemedlen skulle höjas med ungefär
            1 500 kronor per månad. Sedan dess har studiemedlen höjts successivt
            av såväl socialdemokratiska som borgerliga regeringar. Det har
            funnits en relativt stor politisk enighet om att studenternas
            ekonomi borde förbättras.
          </note>
          <note>
            Trots att studiemedlen har höjts har det inte inneburit att den
            totala ekonomin för den som studerar har blivit bättre eftersom
            det nästan bara är lånedelen som har höjts. Det innebär att de
            studerande själva får betala sin något högre levnadsstandard när
            de ska återbetala lånen.
          </note>
          <note>
            Sedan 2009 har andelen lån ökat från drygt 65 procent till nästan
            69 procent. Nästa år, 2012, kommer det att motsvara nästan 10
            000 kronor mer per år i lån. En examen kommer därigenom att bli
            mellan 30 000 och 55 000 kronor dyrare. Även för dem som får studiemedel
            med det högre bidraget har lånedelen ökat från 20 till 27 procent.
          </note>
          <note>
            Den högre skuldsättningen är ett hinder för många att börja studera.
            Det leder till minskad mångfald och lägre kvalitet vid högskolan.
            Vänsterpartiet befarar också att det kan leda till att allt fler
            studenter jobbar mer för att slippa låna, särskilt sedan fribeloppet
            också har höjts. Det har redan visat sig få negativa konsekvenser
            för deras studier.
          </note>
          <note>
            Därför anser vi att bidragsdelen måste höjas. År 2012 vill vi
            återställa andelen bidrag till den tidigare nivån på 34,5 procent
            av totalbeloppet. Sedan vill vi att andelen bidrag ökar stegvis
            till 37,7 procent år 2014. På samma sätt vill vi återställa det
            högre bidraget till ca 80 procent av totalbeloppet.
          </note>
          <note>
            Herr talman! Eftersom vi har andra ramar har vi endast ett särskilt
            yttrande som jag hänvisar till.
          </note>
          <note type="speaker">
            Anf. 178 OSKAR ÖHOLM (M):
          </note>
          <note>
            Herr talman! Efter en lång dag av som alltid mycket angelägna
            debatter för riket och landets angelägenheter är det äntligen
            dags för utbildningsutskottets frågor. Jag säger äntligen inte
            bara därför att klockan närmar sig halv tio utan därför att detta
            är frågor som är oerhört angelägna.
          </note>
          <note>
            Herr talman! Om utskottschauvinismen ursäktas så här sent på
            kvällen, åtminstone i det sällskap som är här nu, kan jag säga
            att detta kanske på många sätt är de viktigaste frågorna av alla.
            Det enkla skälet är att utan en utbildning är man inte rustad
            för livet. Utan en bra utbildning har man svårt att hävda sig.
            Då kan vi aldrig nå våra ambitioner om ett kunskapssamhälle, och
            vi kan vinka adjö till drömmarna om en kunskapsekonomi och så
            vidare.
          </note>
          <note>
            Hela målet för utbildningspolitiken måste handla om precis detta:
            möjligheten för studenter att förverkliga sina drömmar och möjligheter
            för oss att göra Sverige till ett ännu bättre land att leva i.
          </note>
          <note>
            Betänkandet om studiestöd är en viktig pusselbit för att nå fram
            till dessa mål. Det är klart att även om vi har lite olika utgångspunkter
            blir det alltid lite märkligt i en sådan här debatt, särskilt
            efter att ha lyssnat till den samlade oppositionen. Det ligger
            ju lite i dess natur att man ska måla upp en lite mer negativ
            bild. Men låt oss inte heller vara oärliga; vi är överens om mycket
            av utgångspunkterna. Vi tycker alla att det är viktigt att vi
            har ett generöst studiestödssystem. Vi tycker alla att det är
            viktigt att utbildning finns tillgänglig för alla. Det finns ingen
            motsättning.
          </note>
          <note>
            Konflikten i svensk politik även om det kan låta lite annorlunda
            i en sådan här debatt vilket kan vara bra för debattens skull
            är inte att det finns en grupp som tycker att vi ska ha ett bra
            och generöst studiemedel och en annan grupp som inte tycker det.
            Så ser det inte ut. Konflikten handlar möjligtvis om att vi kan
            ha en liten tävling i vem som för tillfället sockrar budet mest
            och vill vara mest generös. Det är ofta så det blir när man debatterar
            detta.
          </note>
          <note>
            Jag tycker att det känns positivt att kunna konstatera att vi
            trots en svår finanskris och tuffa tider på många sätt har kunnat
            göra viktiga förbättringar. Vi har kunnat göra reformer på detta
            område som den tidigare regeringen inte ens klarade av att göra
            i högkonjunktur. Det är det intressanta som också förtjänar att
            diskuteras.
          </note>
          <note>
            Lite grann tycker jag också att man ska ta tillfället i akt att
            titta på hur det ser ut i vår omvärld. Titta på många av våra
            grannländer, där det enda man nu diskuterar är vilka nedskärningar
            man ska göra, vilka besparingsprogram man ska anta och vilka skatter
            man ska höja! I många av dessa länder är studenter såklart en
            av de grupper som får betala.
          </note>
          <note>
            Vi är inte i det läget, utan vi har i stället kunnat genomföra
            förbättringar och förändringar som leder till positiva resultat
            för studenter. Det tycker jag känns bra.
          </note>
          <note>
            Som ni vet har vi gjort ett par viktiga höjningar av studiemedlet
            av precis de skäl som också många av företrädarna för oppositionen
            har påtalat. Studiemedlen hade urgröpts under en tid. Det var
            svårt att få pengarna att räcka till. Vi har kunnat leverera flera
            gånger under förra mandatperioden och har nu äntligen kunnat komma
            upp i de nivåer som bland annat studentorganisationer brukar säga
            är de rimliga. För första gången någonsin går studentbudgetarna
            ihop. Det blir inga mängder av pengar över, men det börjar närma
            sig ett läge i exempelbudgeten där det går ihop. Det är klart
            att vi ska fortsätta satsa och kunna göra mer, men det där är
            en viktig förändring.
          </note>
          <note>
            Samtidigt har vi höjningen av fribeloppet som jag tycker har
            varit en viktig reform, även om Rossana Dinamarca lät som om hon
            var emot det. Vi har kunnat göra detta, och vi har äntligen kommit
            bort från det vansinniga systemet att man ska bestraffas därför
            att man har tid att jobba lite extra. I stället för att man uppmuntras
            ska det alltså vara ett problem att man jobbar extra vid sidan
            av sina studier. Dessutom vet vi att de studenter som gör det
            har nytta av det eftersom de är mer anställningsbara efteråt.
            Detta är alldeles utmärkt och en viktig reform.
          </note>
          <note>
            En ansvarsfull ekonomisk politik spelar roll inte bara för vad
            vi gör för studenter här och nu. Jag kan inte låta bli att nämna
            det som kom ut i dag. I dag fattade regeringen beslut om vilken
            ränta som gäller för studielånen för den miljon, ungefär, svenskar
            som har studielån. Räntan nästa år är 1,5 procent. Det är alltså
            en rekordlåg ränta för landets studielånstagare. Skälet till det
            är som ni vet att studielånsräntan helt enkelt baseras på vad
            staten har haft för upplåningskostnader de senaste tre åren. Sedan
            blir det ett genomsnitt av detta. Även på detta område visar det
            sig nu att en ansvarsfull ekonomisk politik inte bara gynnar dagens
            studenter. Den gynnar också dem som har studerat och har lån.
            Det låter lite krångligt med upplåningsränta för staten och så
            vidare, men egentligen är det ganska enkelt: Ju bättre Sverige
            sköter sin ekonomi, desto lägre räntor blir det för dem som har
            studielån. Det är alldeles utmärkt och ytterligare ett exempel.
          </note>
          <note>
            Resultatet av den politik som har förts de senaste åren, herr
            talman, har varit tydligt. Det visar att vi har vågat göra viktiga
            satsningar och att vi har kunnat prioritera trots svåra tider.
            Jag kan inte heller låta bli att notera det som finns nämnt i
            betänkandet om att i den senaste omfattande undersökning som CSN
            har gjort framgår det att köpkraften för studiemedlet är den högsta
            sedan 1965 sedan det moderna studiemedlet infördes. Jag har full
            respekt för att många upplever att det inte räcker och full respekt
            för att vi kanske ska ha högre ambitioner framöver. Men låt oss
            ändå vara ärliga och konstatera att detta är bra! Det är väl ändå
            bra att trots problematik i omvärlden och trots alla möjliga diskussioner
            om prioriteringar har studenterna varit en av de grupper som har
            fått det lite bättre. Det är alldeles utmärkt.
          </note>
          <note>
            Nu fortsätter vi satsningarna inte bara i allmänhet utan också
            i det betänkande som vi diskuterar i dag. Vi gör det i och med
            att vi fortsätter satsningen på arbetslösa ungdomar som saknar
            fullständig grundskole- och gymnasieutbildning. Vi förlänger denna
            satsning, vilket är ytterligare ett sätt att stärka några av dem
            som kanske står längst bort från arbetsmarknaden. Det är också
            ett sätt att svara upp mot det som kanske är ett av de stora misslyckandena
            i svensk gymnasiepolitik att så många inte har klarat sig igenom
            grund- och gymnasieskolan.
          </note>
          <note>
            Det finns en del som jag tycker är viktigt att nämna apropå att
            kunna hantera de problem som har uppstått med de studenter på
            tekniska utbildningar som blev återbetalningsskyldiga därför att
            de gick på program där man läste lite snabbare än andra. Också
            detta hanteras och löses i och med det här.
          </note>
          <note>
            Sammantaget tycker jag att vi i ord och handling har visat att
            vi har varit beredda att göra stora förbättringar. Vi ser framför
            oss en situation där studiemedlet har högre köpkraft den högsta
            på länge i dag. Över huvud taget får vi på detta sätt ett generöst
            studiemedelssystem som vi visar att vi menar allvar med.
          </note>
          <note>
            Jag har förståelse för hur det känns om man tillhör oppositionen.
            Där har man talat om detta inte bara under oppositionstiden, utan
            det var den officiella retoriken även i majoritet. Och nu genomför
            vi förbättringarna, dessutom när det är svåra tider! Jag förstår
            att det svider lite grann, men det är bra för Sveriges studenter.
          </note>
          <note>
            I detta anförande instämde Michael Svensson (M) och Emil Källström
            (C).
          </note>
          <note type="speaker">
            Anf. 179 ROSSANA DINAMARCA (V) replik:
          </note>
          <note>
            Herr talman! Oskar Öholm har aldrig riktigt sett något problem
            med studenternas ekonomiska situation. Vi har haft många sådana
            här debatter, och han har alltid tyckt att det systemet generöst
            och att det inte behöver göras så mycket med det. Det har kanske
            varit andra som har varit mer för att höja studiemedlen; alla
            partier utom Moderaterna har velat höja studiemedlen.
          </note>
          <note>
            Visst ska man kunna jobba vid sidan om! Jag har inte haft någonting
            emot att fribeloppet har höjts. Men problemet är att det inte
            är detta det handlar om i dag. I dag är det snarare en förutsättning
            att jobba vid sidan om för att man ska kunna klara sin studieekonomiska
            situation. Det är det som är problemet, för det leder till att
            det bara blir en del som har möjligheten att göra det.
          </note>
          <note>
            Vi vet att studenterna och deras liv ser väldigt olika ut. Man
            jobbar kanske med saker som inte alls har med ens utbildning att
            göra. Jag tycker att arbetslivserfarenhet kan vara viktig, men
            det ska också vara det som är relevant för ens utbildning. Många
            högskolor har dessutom uttryckt att det finns ett problem med
            att många studenter får jobba vid sidan om eftersom det därmed
            sänker kvaliteten på utbildningen.
          </note>
          <note type="speaker">
            Anf. 180 OSKAR ÖHOLM (M) replik:
          </note>
          <note>
            Herr talman! Låt oss börja med detta: Nej, jag upplever inte
            att jag alltid har sagt att allting är jättebra för studenter.
            Det är klart att jag har full förståelse för att det finns gott
            om studenter som har svårt att få pengarna att räcka till, inte
            minst därför att alla inte ser likadana ut och har det på samma
            sätt.
          </note>
          <note>
            Däremot har jag vänt mig lite grann mot den andra beskrivningen.
            Om man lever i ett land med ett studiestödssystem som är det kanske
            mest generösa i världen och är ansvarig politiker för detta måste
            man också kunna säga det.
          </note>
          <note>
            Det blir en märklig diskussion när man diskuterar förbättringar
            om man inte har en utgångspunkt om var man befinner sig. Därmed
            tycker jag att det fortsatt är relevant att tala om det.
          </note>
          <note>
            Vi har, som sagt, visat i ord och handling att vi är beredda
            att göra förbättringar.
          </note>
          <note>
            Diskussionen om arbete vid sidan av studierna är spännande därför
            att den rymmer dels en praktisk aspekt, nämligen att det är bra
            att man får pengarna att räcka till, dels en annan aspekt, nämligen
            att det blir lättare att få jobb och att man är mer anställningsbar.
          </note>
          <note>
            Jag har förståelse för att det kan se olika ut beroende på vad
            man läser. Men faktum är att inte ens om man jobbar med någonting
            som är helt bortkopplat från utbildningen spelar det någon roll.
            Det visar sig att man ändå är mer anställningsbar. Även om man
            har jobbat på McDonalds och samtidigt läser till civilingenjör
            är det just det faktum att man har visat prov på att man har varit
            ute på arbetsmarknaden som gör att man då blir mer anställningsbar.
            Det tycker jag är bra.
          </note>
          <note>
            Sedan kan jag återigen konstatera att ungefär 50 procent av landets
            studenter brukar uppge att de jobbar extra, och ungefär 50 procent
            av landets studenter brukar uppge att studierna motsvarar heltidsstudier.
            Vi har sett siffrorna förut. Om det är exakt samma kan man diskutera.
            Men nog är det en intressant jämförelse.
          </note>
          <note>
            Herr talman! Slutligen kan jag inte låta bli att ställa en fråga
            till Rossana Dinamarca. Här har man under lång tid talat om att
            det inte sker några förbättringar. Sedan konstaterar CSN att köpkraften
            för studiemedlet är den högsta sedan 1965. Min fråga blir: Tycker
            inte Rossana Dinamarca att det är lite jobbigt att bli omkörd
            från höger?
          </note>
          <note type="speaker">
            Anf. 181 ROSSANA DINAMARCA (V) replik:
          </note>
          <note>
            Herr talman! Man kan alltid jämföra sig med dem som är sämre.
            Jag kan också skriva under på att vi har ett generöst studiemedelssystem
            jämfört många andra länder. Men vi har också högre ambitioner
            än så. Vi anser att alla ska ha rätt till utbildning. Det ställer
            också höga krav på att man ska se till att alla faktiskt har möjlighet
            att vidareutbilda sig, oavsett om det handlar om vuxenutbildningen
            eller om den högre utbildningen.
          </note>
          <note>
            Jag ser ett stort problem med Arbetsförmedlingens siffror som
            visar att 40 procent av de arbetslösa som saknar gymnasieutbildning
            är under 35 år. Ser inte Oskar Öholm detta problem?
          </note>
          <note>
            Ser Oskar Öholm inte heller det problem som många rektorer på
            landets högskolor och universitet talar om, nämligen att studenterna
            inte har tid att ägna sig åt studierna på grund av att de måste
            lägga så mycket tid på att klara av sin studieekonomiska situation?
            Det är därför vi menar att det inte är rimligt att studenterna
            lever under fattigdomsgränsen. Vi vill att heltidsstudier också
            ska ses som en heltidssysselsättning.
          </note>
          <note type="speaker">
            Anf. 182 OSKAR ÖHOLM (M) replik:
          </note>
          <note>
            Herr talman! Jag tycker att det är bra att även Rossana Dinamarca
            är beredd att säga att det är ett generöst studiestödssystem.
            Då har vi en gemensam utgångspunkt. Utifrån det kan man diskutera
            vilka förbättringar som man ska göra.
          </note>
          <note>
            När det sägs att det är ett bekymmer att studenterna på många
            ställen inte har tid med studierna för att de måste jobba extra
            får man vara lite försiktig med retoriken. Då är man lätt tillbaka
            till att det låter som att det är ett absolut krav. Det är klart
            att vår och allas utgångspunkt är att vi har ett stöd där extraarbete
            ska ske vid sidan av. Det ska ske just för att studenterna ska
            kunna skapa sig en bättre ekonomisk situation om de vill och kan
            det. Men det ska inte vara en förutsättning för att kunna studera.
            Då blir det svårt att hävda att den situationen på något sätt
            har blivit sämre i dag när vi samtidigt ser att köpkraften har
            blivit större för studiemedlet och med de satsningar som vi har
            gjort.
          </note>
          <note>
            Jag tycker att detta är en balansgång. Jag är beredd att diskutera
            ytterligare förbättringar framöver. En sådan sak gäller den studiesociala
            kommittén som man skulle kunna diskutera mer framöver och kanske
            tilläggslån under vissa tider då det är svårt att få pengarna
            att räcka till. Jag har lätt att föreställa mig att det kan finnas
            utbildningar där man under vissa tider kan jobba extra vid sidan
            av studierna men att det under andra tider av utbildningen är
            svårare. Låt oss diskutera hur man gör sådana förbättringar. Men
            vi har ett bra och ett generöst system, och vi är överens om att
            vi ska göra det bättre.
          </note>
          <note type="speaker">
            Anf. 183 NINA LUNDSTRÖM (FP):
          </note>
          <note>
            Herr talman! Jag börjar med att yrka bifall till förslaget i
            utskottets betänkande.
          </note>
          <note>
            Jag kommer att fokusera just på studiestödet. Vi har anledning
            att tala om många olika aspekter vad gäller utbildningspolitiken
            i bred mening på måndag när vi ska ha budgetdebatten.
          </note>
          <note>
            Regeringen föreslår att drygt 22 miljarder kronor anvisas till
            sju anslag inom utgiftsområde 15 Studiestöd. Fem av anslagen har
            inte lett till några motionsyrkanden. Men vad gäller studiemedel
            har samtliga oppositionspartier olika motionsförslag. Utskottsmajoriteten
            ställer sig bakom regeringens förslag.
          </note>
          <note>
            Regeringen redovisar skäl till förändringar vad gäller anslaget
            studiehjälp. En sådan förändring har varit det fjärde tekniska
            året i gymnasiet som har renderat förändringar vad gäller ökat
            behov av studiehjälp.
          </note>
          <note>
            Men det finns också andra förändringar. Befolkningsframskrivningarna
            från Statistiska centralbyrån visar att antalet ungdomar i aktuella
            åldrar nådde sin topp under 2009 och kommer att minska med drygt
            19 procent under perioden 20092015. Det medför förändringar vad
            gäller studiebidraget, inackorderingstillägget och det extra tillägget.
          </note>
          <note>
            Regeringen gör bedömningen att den tillfälliga satsningen på
            arbetslösa ungdomar i åldrarna 2024 år som saknar fullständig
            grundskole- och gymnasieutbildning bör förlängas, så att dessa
            ungdomar under vissa förutsättningar kan få den högre bidragsnivån
            inom studiemedlet även för studier på grundläggande eller gymnasial
            nivå som påbörjas under 2012.
          </note>
          <note>
            Ca 1 000 ungdomar kommer att omfattas av satsningen under 2012,
            ca 500 ungdomar 2013 och ca 250 ungdomar 2014. Därför bör anslaget
            utökas med 80 miljoner kronor för 2012.
          </note>
          <note>
            En förändring som inte bedöms medföra några ökade utgifter för
            studiestöd men som naturligtvis måste nämnas är frågan om studiemedel
            på program på heltid där antalet veckor är färre än 40. Det rör
            framför allt de tekniska utbildningarna.
          </note>
          <note>
            Studiemedel för studier på ett utbildningsprogram som omfattar
            60 högskolepoäng under ett normalstudieår får lämnas på heltid
            under 40 veckor även om studierna bedrivs under ett färre antal
            veckor, dock minst 36 veckor. Detta gäller dock bara för studier
            på utbildningsprogram som före den 1 januari 2010 har haft ett
            sådant upplägg. Men regeringen gör bedömningen att detta bör gälla
            även för studier på utbildningsprogram som har startat den 1 januari
            2010 eller senare, dock längst till och med utgången av 2014.
            Det är en viktig förändring.
          </note>
          <note>
            När det gäller satsningar på yrkesinriktad gymnasial vuxenutbildning
            anvisas medel för en utökad satsning med ca 5 000 platser 2012,
            och för 2013 beräknas medel för ca 1 000 platser. Satsningen bedöms
            öka utgifterna för studiemedel med 247 miljoner kronor 2012.
          </note>
          <note>
            Det är viktigt att återkomma till de satsningar som görs. Det
            låter ibland från oppositionen som om ingenting görs. De omfattande
            satsningarna finns att ta del av.
          </note>
          <note>
            Medel anvisas för en tillfällig satsning inom yrkeshögskolan
            som motsvarar ca 1 000 platser 2012, och för 2013 beräknas medel
            för ca 500 platser. Satsningen bedöms öka utgifterna för studiemedel
            med ca 39 miljoner kronor 2012.
          </note>
          <note>
            I budgetpropositionen för 2011 avsattes medel för att kommunerna
            skulle bedriva lärlingsutbildning inom den gymnasiala vuxenutbildningen.
            Sammantaget motsvarar satsningen 5 900 årsplatser 20112014. Det
            medför också behov av ökade studiemedel på 45,5 miljoner kronor
            2012.
          </note>
          <note>
            Herr talman! Utskottets majoritet välkomnar regeringens tidigare
            och nu aktuella satsningar på fler utbildningsplatser. Studiestödet
            fyller en viktig funktion för att möjliggöra studier.
          </note>
          <note>
            Jag ska också beröra studiemedelsnivåerna och utvecklingen. Jag
            vill då påminna om att studiemedlet höjdes med 431 kronor per
            studiemånad den 1 januari 2010.
          </note>
          <note>
            Centrala studiestödsnämnden konstaterade i en jämförelse med
            konsumentprisindex att studiemedlets köpkraft under 2010 var den
            högsta sedan det moderna studiemedelssystemet infördes 1965, vilket
            tidigare talare också har varit inne på. Därefter har studiemedlet
            höjts med ytterligare 498 kronor från och med den 1 juli 2011.
          </note>
          <note>
            Det innebär att studiemedlet i dag uppgår till 9 400 kronor per
            studiemånad vid heltidsstudier.
          </note>
          <note>
            Jag gick i dag in och tittade på statistiken på CSN:s hemsida.
            Där kan man konstatera att år 2006, då Socialdemokraterna hade
            regeringsmakten, fick man för 20 veckors heltidsstudier 34 840
            kronor. Det gjordes en förändring samma år med någon månad retroaktivt,
            och med höjningen valåret 2006 blev det 36 280 kronor för samma
            antal veckor. I dag, 2011, uppgår ersättningen till 43 380 kronor.
          </note>
          <note>
            Vi måste notera att det har skett en markant förbättring genom
            de förstärkningar som är gjorda.
          </note>
          <note>
            Utöver det, som Oskar Öholm var inne på, har också fribeloppet
            höjts. Det är möjligt att arbeta vid sidan om studierna, och det
            ska inte påverka studiemedelsnivån.
          </note>
          <note>
            Dessutom är nivåerna i studiemedelssystemet indexerade med prisbasbeloppet
            för att kompensera för prisutvecklingen.
          </note>
          <note>
            Herr talman! Jag ska beröra några andra siffror som kan vara
            viktiga att ha med i debatten.
          </note>
          <note>
            CSN betalade under 2010 ut 3,8 miljarder kronor i studiebidrag.
            Det är ganska mycket.
          </note>
          <note>
            Under 2010 studerade drygt 333 000 personer i Sverige på eftergymnasial
            nivå med studiemedel, vilket var fler än rekordåret 2004. Av studiestödstagarna
            på eftergymnasial nivå under 2010 hade nära 72 procent studielån.
            Ca 30 300 personer fick studiemedel för eftergymnasiala studier
            utomlands. Lånebenägenheten för samtliga utbildningsnivåer var
            67,3 procent under 2010.
          </note>
          <note>
            Denna enkla genomgång, herr talman, av hur mycket studiestöd
            som används är viktig att ha med i debatten. Konkreta åtgärder
            har förbättrat villkoren för studerande. Sverige har ett generöst
            studiestöd som ger många studerande ekonomiska möjligheter att
            utbilda sig.
          </note>
          <note>
            Mot dessa satsningar står en opposition med olika förslag och
            med olika inriktning.
          </note>
          <note>
            I detta anförande instämde Gunnar Andrén (FP).
          </note>
          <note type="speaker">
            Anf. 184 EMIL KÄLLSTRÖM (C):
          </note>
          <note>
            Herr talman! Ska Sverige fortsätta att vara ett öppet, innovativt
            och rikt land där alla har möjlighet att förverkliga sina drömmar,
            nå sin fulla potential eller göra en klassresa krävs en väl utbyggd
            högre utbildning och ett studiemedelssystem som är generöst och
            tillgängligt för alla. Denna debatt handlar, som de flesta debatter,
            om hur vi ska göra Sverige och i detta fall studiemedelssystemet
            ännu lite bättre. Men vi kan ändå konstatera, som tidigare talare
            har varit inne på, att Sverige redan i dag är ett bra land för
            dem som vill studera.
          </note>
          <note>
            Vi kan också konstatera, som tidigare talare har gjort, att det
            finns en bred politisk enighet kring dessa frågor. På ett sätt
            manifesteras detta i det faktum att oppositionspartiernas särskilda
            yttranden till största delen handlar om helt andra politikområden
            än just studiemedel. Det finns inte så mycket att bli arg över.
          </note>
          <note>
            I år har situationen gått från bra till ännu bättre för landets
            studenter. Tillskottet på nära 500 kronor, 498 kronor, varje månad
            för en heltidsstudent märks tydligt i en students plånbok det
            vet jag av egen erfarenhet. Budskapet från CSN är lika tydligt
            det är helt fantastiskt att sällan eller aldrig har en student
            i Sverige fått så mycket för sitt studiemedel, justerat för KPI
            och så vidare. Vi kan ändå inte tala om studenterna som en särskilt
            köpstark grupp, men kanske har studenter i Sverige aldrig varit
            köpstarkare än i dag.
          </note>
          <note>
            En annan positiv förändring är att vi vid årsskiftet höjde fribeloppet
            till nästan 140 000 kronor, 136 400 kronor, per år. Det finns
            fortfarande studenter som slår i taket och som straffas för att
            de tjänar för mycket. Men denna grupp är mycket mindre än vad
            den har varit på lång tid.
          </note>
          <note>
            Vi anpassar politiken. Vi anpassar systemen efter verkligheten.
            Det finns och har under lång tid funnits en stor grupp studenter
            som vill jobba på sidan om, som ser ett mervärde och som vill
            göra sin situation lite bättre men har haft svårigheter med det.
            Man har fått deala med sina arbetsgivare för att få ut lönen i
            januari i stället för december för att inte bli straffade av systemet.
            Det är inte lika vanligt längre, och det är tack vare en modern
            regering som ser och möter detta.
          </note>
          <note>
            Vi i Centerpartiet ser att det är bra för alla parter om studenter
            kan kombinera studier och arbete om de själva vill. Ett gammalt
            centerförslag, utöver att höja och gärna ta bort fribeloppet,
            är att skapa ett koncept som kallas studentmedarbetare där syftet
            är just detta. Vi är övertygade om att en större integration mellan
            skola eller lärosäten och arbets- och näringsliv är till gagn
            för såväl studenterna som näringslivet och lärosätena.
          </note>
          <note>
            Herr talman! Även om snittstudenten de stora grupperna studenter
            har det bättre än på länge, eller kanske än någonsin, finns det
            grupper av studenter som fortfarande har en otillfredsställande
            situation. Det finns till och med grupper som inte blir studenter
            på grund av att de ser svårigheterna att bli det. Detta gäller
            inte minst studenter med barn. Det gäller studenter som vill studera
            vidare lite senare i livet. Tröskeln att gå från arbetsliv till
            att börja studera är såklart relativt hög. Den kommer antagligen
            alltid att vara det det handlar om ett ganska rejält ekonomiskt
            avbräck. Har man barn är denna tröskel extra hög. Här kan vi skönja
            vissa förbättringar. Studiemedelshöjningen gäller givetvis även
            föräldrar. Men fortfarande finns det mycket kvar att göra. Hit
            finns det anledning att rikta uppmärksamhet och resurser i framtiden.
          </note>
          <note>
            Herr talman! Andra saker när det gäller det livslånga lärandet,
            att komma in i högre studier i senare skeden i livet, med eller
            utan barn, är att det krävs mer än att bara se på studiemedlet.
            Jag och Centerpartiet vill på olika sätt gynna människor som satsar
            på sig själva. Man ska kunna lägga undan en slant för att till
            exempel starta företag eller börja studera i ett senare skede
            i livet och ha en lite bättre ekonomisk standard, så att det inte
            blir ett för stort tapp.
          </note>
          <note>
            Vi framstår väl mer och mer som sparandepartiet i svensk politik.
            Vi driver sedan ett antal år tillbaka just de här frågorna om
            att på olika sätt gynna svenskens sparande.
          </note>
          <note>
            Ett annat förslag som jag vill lyfta fram här i dag som inte
            är direkt kopplat till studiemedelssystemet men ändå är att möjliggöra
            för studenter att plugga enligt ett treterminssystem, i stället
            för dagens höst- och vårterminer.
          </note>
          <note>
            Ännu mer positiv än jag är till ett treterminssystem är jag till
            våra lärosätens autonomi. Det slutgiltiga avgörandet huruvida
            vi ska få ett treterminssystem ska fattas av rektorer och av dem
            som lägger upp utbildningarna. Det vore dock en spännande tanke
            att man på vissa lärosäten skulle kunna bli sjuksköterska eller
            civilingenjör på lite kortare tid, utan det långa sommarlov som
            svenska studenter har.
          </note>
          <note>
            Jag nämner detta eftersom det är en annan sida av det mynt som
            är ett gott klimat för studenter med barn eller studenter mitt
            i livet. Vissa vill växla spår och studera men finner av olika
            anledningar att det inte går. Studiemedel kan vara en sak, studieformer
            kan vara en annan och möjligheten att själv finansiera genom sparande
            kan vara en tredje. Lösningen är inte bara studiemedel.
          </note>
          <note>
            Som Oskar Öholm var inne på går studentbudgetarna ihop för kanske
            första gången någonsin för den genomsnittliga studenten. Det här
            är historiskt. Det känns fantastiskt att kunna vara med i ett
            regeringsparti som får detta på plats under vad som verkar bli
            en serie av långkonjunkturer. Trots det kan vi prioritera detta.
            Det är därför jag har ägnat en så stor del av mitt anförande åt
            just de grupper av studenter som inte omfattas av den där enkla
            uträkningen man ser i tidningen. Det finns grupper av studenter
            vilkas behov vi måste fortsätta att möta, just för att främja
            ett livslångt lärande, och det som vi står och skryter om och
            är nöjda över att ha fått på plats måste gälla så många som möjligt,
            även dem som börjar plugga lite senare och dem som börjar plugga
            och har barn.
          </note>
          <note type="speaker">
            Anf. 185 ANNIKA ECLUND (KD):
          </note>
          <note>
            Herr talman! Sverige är en kunskapsnation. Det är viktigt att
            vi gör allt för att befästa, bevara och utveckla Sverige som just
            en kunskapsnation. Det är genom kunskap vi som ett litet land
            kan hävda oss i en global marknadsekonomi. Vi måste säkra en plats
            i framkant.
          </note>
          <note>
            Tillväxten i en global värld styrs mer och mer av kunskap. För
            att klara att möta internationell konkurrens och skapa ekonomisk
            tillväxt måste vi i Sverige ha välutbildad arbetskraft, och för
            att locka allt fler att utbilda sig krävs generösa och rimliga
            villkor för finansiering av studietiden.
          </note>
          <note>
            Kristdemokraterna har varit pådrivande för att förbättra studenters
            ekonomiska villkor och göra det möjligt för fler att studera,
            även i olika faser i livet.
          </note>
          <note>
            Det är extra positivt att ta del av statistik som visar att Sverige
            i dag har ett av världens mest generösa studiestöd. Det anpassade
            studiemedelssystemet bidrar till effektiva studier genom att studenten
            får arbetsro och kan fokusera på sina studier. Det ger en rent
            materiell trygghet under rimliga förhållanden.
          </note>
          <note>
            Herr talman! Kristdemokraterna ser trygghet och frihet kombinerat
            med ansvar under studietiden som avgörande faktorer för att människor
            ska lyckas med sina studier. Morgondagens och dagens studenter
            är människor i varierande åldrar, med skiftande behov.
          </note>
          <note>
            Friheten innebär att kunna välja studieinnehåll men även lärosäte
            såväl i vårt land som i andra länder och att få chansen att försörja
            sig själv och kanske även sin familj på en bättre nivå. Studenter
            ska få förena arbete med studier utan att mista förmåner. Det
            ska vara ett fritt val vilken levnadsnivå man väljer att leva
            på. Ansvaret för att studierna fullföljs läggs på individen. Det
            gäller ju för alla.
          </note>
          <note>
            Fribeloppsgränserna har förbättrats under alliansregeringens
            tid. Men vi kristdemokrater vidhåller fortfarande att fribeloppet
            helt ska tas bort. Vi har ingen högsta nivå för hur mycket en
            arbetare tillåts arbeta. Ett sådant krav ska vi inte heller lägga
            på våra studenter.
          </note>
          <note>
            För mig som kristdemokrat är det viktigt att alla får möjlighet
            att ta del av studiestödet utifrån villkoren att ansvaret för
            fullföljandet av studierna uppfylls.
          </note>
          <note>
            Ju fler människor ur olika faser i livet som utgör vår utbildade
            arbetskraft, desto starkare bildningsideal får vi. Det innebär
            framför allt att fler människor med adekvat utbildning står till
            forskningens, kunskapsutvecklingens och arbetslivets förfogande.
          </note>
          <note>
            Herr talman! Alliansregeringens fokus på just flexibilitet och
            anpassbarhet är helt rätt i tiden. Jag ser med spänning fram mot
            regeringens bedömning av hur regelverket för studerande vid sjukdom
            ska förbättras.
          </note>
          <note>
            Jag vill i det sammanhanget påtala att den parlamentariskt sammansatta
            kommitténs direktiv Hållbara försäkringar vid sjukdom och arbetslöshet
            (dir. 2010:48), som bland annat har i uppgift att analysera och
            föreslå regler för hur arbetsförmåga och studieförmåga ska kunna
            kombineras på bästa sätt, kommer att ligga till grund för regeringens
            kommande bedömning.
          </note>
          <note>
            Kristdemokraterna kommer noga att bevaka utredningens framskridande
            och hoppas att det blir ytterligare en indikator som bidrar till
            helheten och att det i slutändan underlättar för dem med nedsatt
            arbetsförmåga, så att de får nya möjligheter att också utbilda
            sig.
          </note>
          <note>
            Herr talman! Trygghet och frihet under ansvar det är Kristdemokraternas
            grund för studiemedelspolitiken.
          </note>
          <note>
            Bifall till utskottets förslag och avslag på samtliga motioner
            och reservationer!
          </note>
          <note>
            I detta anförande instämde Anders Andersson och Roland Utbult
            (båda KD) samt Emil Källström (C).
          </note>
          <note>
            Överläggningen var härmed avslutad.
          </note>
          <note>
            19 § (forts. från prot. 48) Hälsovård, sjukvård och social omsorg
            (forts. SoU1)
          </note>
          <note type="speaker">
            Anf. 186 ROLAND UTBULT (KD):
          </note>
          <note>
            Herr talman! Den hälsovård, sjukvård och sociala omsorg som den
            här debatten gäller är omfattande. Jag vill lyfta ett par områden
            som jag upplever som väldigt viktiga. Det ena är situationen för
            personer med funktionsnedsättning. Det andra gäller barns rättigheter.
          </note>
          <note>
            För personer med funktionsnedsättning har den sociala och ekonomiska
            utvecklingen i Sverige haft stor betydelse. Fram till 1930-talet
            var det fattigvård och enskild välgörenhet som stod för den ekonomiska
            tryggheten för funktionshindrade. År 1965 kom den första handikappolitiska
            utredningen. Ett antal utredningar har passerat under åren, och
            handikappolitiken har utvecklats.
          </note>
          <note>
            I dag fokuserar vi på framför allt tre områden: att handikapperspektiven
            genomsyrar alla samhällssektorer, att skapa ett tillgängligt samhälle
            och att förbättra bemötandet.
          </note>
          <note>
            En viktig milstolpe i arbetet var LSS-reformen år 1994, lagen
            om stöd och service till vissa funktionshindrade. Assistansreformen
            har inneburit ökad valfrihet, större inflytande och bättre livskvalitet
            för många personer med svåra funktionsnedsättningar. Ytterst handlar
            det om att tillförsäkra personer med omfattande och varaktiga
            stödbehov insatser som de behöver för sitt dagliga liv. Det behövs
            också en väl fungerande tillsyn för att se till att LSS tillämpas
            på rätt sätt.
          </note>
          <note>
            I FN:s konvention om rättigheter för personer med funktionsnedsättning
            sägs att de och deras organisationer aktivt ska involveras i beslutsprocesser
            som initieras av staten. Regeringen föreslår drygt 182 miljoner
            kronor som bidrag till handikapporganisationerna, med syfte att
            stödja dem i deras arbete för att personer med funktionsnedsättning
            ska uppnå full delaktighet och jämlikhet i samhället.
          </note>
          <note>
            I Sverige är människor med funktionsnedsättning oftast synliga
            i det dagliga livet och ska så vara. Det gäller de flesta utom
            dem med psykiatrisk problematik. Där ser man ofta inte hur personen
            har det.
          </note>
          <note>
            Jag satt vid ett frukostmöte arrangerat av projektet Hjärnkoll
            i Kulturhuset i Stockholm tidigare i år. Bredvid mig satt ett
            par personer. Någon hade bipolär sjukdom och var alltså manodepressiv,
            men det var helt omöjligt att upptäcka vem det var som hade denna
            problematik.
          </note>
          <note>
            Det kan också vara hämmande när man söker arbete. Man vill kanske
            inte berätta att man har en funktionsnedsättning. Men det finns
            i dag tack och lov arbetsgivare som ser bortom hindren och som
            i stället ser kompetensen hos den som de har tänkt att rekrytera.
          </note>
          <note>
            Enligt Arbetsförmedlingen kan åtta av tio svenska företag tänka
            sig att anställa en person med funktionsnedsättning om personen
            har rätt kompetens för uppgiften. Hamburgerkedjan Max är ett exempel
            på företag som har visat vägen. De har i dag över hundra personer
            med funktionsnedsättning anställda. Det företaget vet att det
            fungerar och att det är lönsamt. Telia har också positiva erfarenheter,
            liksom polisen i Stockholms län, för att ta några exempel.
          </note>
          <note>
            Herr talman! Vi vill mer. Vi är inte framme ännu. I morse gick
            4,7 miljoner människor i Sverige till sina jobb. Men det är inte
            samma villkor för alla. Bara hälften av personerna med nedsatt
            arbetsförmåga på grund av funktionsnedsättning är sysselsatta.
          </note>
          <note>
            Av de åtgärder som kommer framöver för personer med funktionsnedsättning
            vill jag nämna en som jag känner starkt för: Kulturarvslyftet,
            som vi beslutade om här i riksdagen i går. Det är en satsning
            från regeringen på 270 miljoner kronor där Riksantikvarieämbetet
            delar ut medel till små och stora organisationer. Pengarna går
            till uppstart och handledning, och lönen står Arbetsförmedlingen
            för. Det kommer att ge minst två effekter. De som i dag står långt
            ifrån arbetsmarknaden har en möjlighet att komma in i arbetslivet.
            Dessutom kommer det kulturarv som vi alla är rädda om att få ett
            lyft, ett kulturarvslyft.
          </note>
          <note>
            Herr talman! Jag ska säga några ord om barnen. Vi har i riksdagen
            antagit en strategi för barns rättigheter i vårt land. I det betänkande
            som vi debatterar nu föreslås en kraftfull satsning på att bland
            annat stärka skyddet för barn och ungdomar inom den sociala barn-
            och ungdomsvården. Bland insatserna finns den försöksverksamhet
            som Socialstyrelsen bedriver med personligt tillsynsombud, som
            ska träffa barnet minst fyra gånger per år eller oftare om barnet
            så önskar.
          </note>
          <note>
            För oss kristdemokrater är barns och ungas uppväxtvillkor i fokus.
            Det förebyggande arbetet är naturligtvis oerhört viktigt, eftersom
            det är så mycket kostsammare att reparera vuxna människor som
            åsamkat sig själva och andra skador under livets gång. Men framför
            allt handlar det om att skapa hopp och tro i ungdomars liv.
          </note>
          <note>
            Tjejerna mår dåligt och gör självmordsförsök, men de flesta som
            tar sina liv är killar, enligt Statens folkhälsoinstitut. Statistik
            från Socialstyrelsen visar att det varje dag är ungefär sex personer
            mellan 15 och 24 år som försöker ta sina liv. Varannan dag dör
            en ung person genom att begå självmord.
          </note>
          <note>
            Orsaken till den negativa utvecklingen bland ungdomar menar Folkhälsoinstitutet
            har att göra med uppväxten, dålig uppväxt och det svåra läget
            när det gäller att få tag på jobb. Det handlar om att uppfylla
            de strategier som vi har satt i verket här i riksdagen och i vårt
            utskott: arbetet med att bekämpa våld mot barn, stödet i föräldraskapet,
            att få unga i arbete och att främja barns psykiska hälsa, som
            innefattar åtgärder för att förebygga ohälsa hos barn och unga.
          </note>
          <note>
            Jag yrkar bifall till förslaget i socialutskottets betänkande.
          </note>
          <note>
            I detta anförande instämde Anders Andersson och Annika Eclund
            (båda KD).
          </note>
          <note type="speaker">
            Anf. 187 JAN LINDHOLM (MP):
          </note>
          <note>
            Herr talman! Ärade åhörare! Innan jag går in på mitt egentliga
            anförande kan jag inte låta bli att fälla en kommentar om en del
            av ordväxlingen i gårdagens del av den här avbrutna debatten.
          </note>
          <note>
            Centerpartisten Kenneth Johansson påpekade i en debatt med Lena
            Hallengren att antalet sysselsatta ökat i förhållande till antalet
            sysselsatta hösten 2006, när alliansregeringen tog över regeringsmakten,
            och glömde bort att effekten av befolkningsökningen innebär att
            andelen arbetslösa ändå är nästan 1 procent större i dag än den
            var då, 7 ½ procent i stället för 6,7 procent.
          </note>
          <note>
            Det var då, herr talman, som Kenneth Johansson valde att exemplifiera
            regeringens jobbpolitik med sänkt krogmoms, ROT och RUT. Det är
            det som gör att jag inte kan låta bli att ge en kommentar.
          </note>
          <note>
            Regeringens så kallade jobbpolitik är faktiskt den dyraste jobbpolitik
            det här landet någonsin har sett. Det kostar statskassan 1 ½3
            miljoner i sänkta skatteintäkter för varje eventuellt jobb som
            den typ av skattesänkningar som regeringen föredrar skapar.
          </note>
          <note>
            I traditionell jobbpolitik, sedan andra världskriget, har man
            i huvudsak inriktat sig på att genom reformer av olika slag skapa
            nya välfärdstjänster, som utbildning, barnomsorg, fritidsaktiviteter,
            kulturaktiviteter och äldreomsorg. Men man har även inriktat sig
            på att organisera så kallade skyddade arbetstillfällen eller andra
            meningsfulla aktiviteter för de människor som på grund av nedsatt
            funktionsförmåga, fysisk eller psykisk, inte lyckas få in en fot
            på den ordinarie arbetsmarknaden.
          </note>
          <note>
            Den sortens åtgärder skapar fyra till åtta gånger så många jobb
            för samma pengar.
          </note>
          <note>
            Att påstå att alliansregeringen har uppfunnit någon form av fungerande
            jobbpolitik är faktiskt ett hån mot dem som behöver ett arbete.
            Det regeringen har gjort är att man har genomfört reformer som
            innebär att jobb uppstår där någon har råd att efterfråga dem
            i stället för att skapa jobb där de verkligen behövs.
          </note>
          <note>
            Det är nya kök, glasverandor och badrumsinredningar åt de rika
            i stället för fler händer i vården och bättre villkor i skolan.
            Det är 5,4 miljarder till dem som har råd att gå på restaurang
            i stället för 20 000 nya jobb inom äldreomsorgen. Så prioriterar
            regeringen.
          </note>
          <note>
            Vi som vill skapa både jobb och välfärd har en annan politik
            där behov går före girighet.
          </note>
          <note>
            Men det var, herr talman, en helt annan sak som jag skulle tala
            om.
          </note>
          <note>
            I socialutskottets betänkande SoU1 avstyrker utskottet två motioner
            om Systembolagets CSR-arbete, alltså redovisningen av hur man
            arbetar med socialt hänsynstagande. Utskottets motivering för
            att avstyrka motionerna är att man hävdar att det i Systembolagets
            senaste ansvarsredovisning framgår att bolaget beaktar det som
            tas upp i motionerna.
          </note>
          <note>
            Då frågar man sig, herr talman, om bolaget verkligen gör det
            och tittar i den aktuella redovisningen. På s. 14 och 15 i ansvarsredovisningen
            från 2010 kan man läsa om grunderna för att Systembolaget har
            påbörjat sitt CSR-arbete.
          </note>
          <note>
            Där kan man även läsa att Systembolaget har utvecklat sitt CSR-arbete
            i samverkan med de nordiska systerföretagen och att man har valt
            att tillsammans med finska Alko gå med i Business Social Compliance
            Initiative för att på det sättet försäkra sig om en så kallad
            hållbar leverantörskedja.
          </note>
          <note>
            Allt det här låter bra eller hur?
          </note>
          <note>
            Sedan kan man bemöda sig om att gå till själva årsredovisningen
            och läsa bilagan på s. 108 och 109, där man i stället för CSR-rapportens
            svepande och fagra formuleringar kan studera vad som faktiskt
            har granskats enligt den tillämpade modell som upprättats i enlighet
            med Global Reporting Initiatives förkortningen GRI kommer jag
            att använda i fortsättningen riktlinjer på nivå B. Det låter naturligtvis
            imponerande och ger stor trovärdighet åt arbetet.
          </note>
          <note>
            Rubrikerna i sammanställningen av rapporten är de här: Strategi
            och analys, Organisationsprofil, Information och redovisning,
            Styrning, åtaganden och intresseredovisning, Ekonomiska indikatorer,
            Miljöindikatorer och slutligen Sociala indikatorer.
          </note>
          <note>
            Visst låter det bra! Men under de här rubrikerna gömmer det sig
            nästan 100 olika bedömningsgrunder som tillsammans bildar den
            kunskapsbas utifrån vilken man ska kunna avgöra hur företaget
            klarar av att ta sitt ansvar enligt den uppförandekod som man
            har förbundit sig till som medlemsföretag i BSCI.
          </note>
          <note>
            Eftersom utskottet motiverar sitt avslag med att påstå att Systembolaget
            beaktar det som tas upp i motionerna tänkte jag välja ut några
            av de bedömningsgrunder som finns med bland de totalt närmare
            100 som rapporten är uppbyggd av. Lägg märke till att jag tar
            sådana som jag anser går att relatera till motionerna! Jag redovisar
            då vad som står i rapporten på just dessa punkter. På så vis skulle
            man ju kunna bedöma om Systembolaget faktiskt beaktar det som
            tas upp i motionerna.
          </note>
          <note>
            När det gäller miljöfrågorna finns exempelvis följande indikatorer:
          </note>
          <note>
            Det här är alltså åtta exempel på miljöindikatorer där bolaget
            inte redovisat några värden i sin rapportering, och det finns
            fler indikatorer där det helt saknas redovisning. Men i ärlighetens
            namn ska sägas att man faktiskt redovisar värden för fyra av de
            totalt sexton indikatorerna man har valt på området miljö.
          </note>
          <note>
            De punkter där man klarar av att redovisa resultat i någon form
            är förmodligen väldigt kundnära information som till exempel total
            avfallsvikt per typ och hanteringsmetod. Men motionerna som vi
            nu talar om handlar om Systembolagets ansvarstagande som upphandlare
            av produkter i första hand i Sydafrika och Latinamerika.
          </note>
          <note>
            På samtliga punkter som skulle kunna vara relevanta saknas det
            alltså redovisning, så hur man från utskottets sida kan påstå
            att det finns kunskap hos bolaget att beakta de frågor som tas
            upp i motionen på miljöområdet borde vara extremt svårt att förklara.
          </note>
          <note>
            Motionen tar även upp sociala och etiska frågor liksom i vilken
            grad mänskliga rättigheter respekteras där produkterna produceras,
            om informationen om allt det här är transparent och om produktionen
            är organiserad på ett sätt så att den skulle kunna vara hållbar.
          </note>
          <note>
            Vad säger då indikatorerna i redovisningen på dessa områden?
          </note>
          <note>
            När det gäller de sociala indikatorerna är det väldigt få som
            självklart skulle kunna vara kopplade till Systembolagets arbete
            med att försöka vara en ansvarsfull upphandlare med syfte att
            garantera att villkoren för dem som arbetar med vinproduktionen
            är rimliga. Men några indikatorer kan ändå vara värda att ta upp
            från den gruppen.
          </note>
          <note>
            Andel och antal investeringsbeslut som inkluderar krav gällande
            mänskliga rättigheter, eller som har granskats utifrån mänskliga
            rättighetsperspektivet. Ingen information.
          </note>
          <note>
            Verksamheter där föreningsfriheten och rätten till kollektivavtal
            kan vara hotade. Ingen information.
          </note>
          <note>
            Verksamheter där det finns risk för barnarbete. Inte ens där
            har man någon information.
          </note>
          <note>
            Verksamheter där det finns risk för tvångsarbete eller obligatoriskt
            arbete. Här har man heller inte redovisat någonting.
          </note>
          <note>
            Men man har naturligtvis redovisat arbetet mot diskriminering
            och arbetet mot korruption det har vi ju haft problem med inom
            Systembolaget i vårt eget land men underlaget är som ni ser mycket
            tunt för att kunna påstå att bolaget beaktar det som tas upp i
            motionen.
          </note>
          <note>
            Man kan, för att vara snäll mot bolaget, påstå att bolaget har
            för avsikt att beakta det som tas upp i motionen eftersom det
            i deras system finns ett antal relevanta punkter som skulle kunna
            ligga till grund för det om man hade fyllt dem med innehåll. Men
            att som utskottet gör, påstå att bolaget redan tar sådan hänsyn,
            det saknas det i stort sätt helt och hållet grund för att påstå.
            Så om nu utskottet måste avslå motionen borde man åtminstone ha
            tagit fram en motivering som det finns grund för och inte hänvisa
            till något som knappast existerar.
          </note>
          <note>
            Herr talman! Så här långt har jag i huvudsak argumenterat mot
            utskottets minst sagt bristfälliga motiv för att avstyrka motionen,
            men det som framgår i GRI-rapporten är naturligtvis även ett argument
            i själva sakfrågan. Hur transparent kan en redovisning vara och
            hur mycket kan den säga om frågor som över huvud taget inte finns
            redovisade?
          </note>
          <note>
            Vänder man sig i stället till de berörda fackföreningarna i de
            länder som Systembolaget importerar från och som Systembolaget
            i rapporten också beskriver att de besökt blir bilden ännu märkligare.
            Visst, man har träffat företrädare för företagen, men i många
            fall har man inte träffat några representanter för dem som arbetar
            på odlingarna och i fabrikerna. I Argentina träffade man inte
            någon enda företrädare för dem som utför själva jobbet i produktionen.
          </note>
          <note>
            I de länder och på de anläggningar där man träffade företrädare
            för de anställda redovisades brister i anställnings- och arbetsvillkor,
            bland annat förföljelse av fackligt aktiva. Enligt de uppgifter
            jag har fått utlovade Systembolagets representanter att återkomma
            i de frågorna, men det har man inte gjort. Besvikelsen är mycket
            stor över att Sverige, som har haft ett väldigt gott rykte åtminstone
            i Sydafrika, inte kan styra sina företag bättre.
          </note>
          <note>
            Representanter för fackföreningarna i de berörda länderna hävdar
            att det är först efter kampanjer och kraftiga påtryckningar från
            deras sida som Systembolaget motvilligt har deltagit i dialog
            med dem. Tyvärr har dessa samtal inte resulterat i några förändringar.
            Systembolaget har inte ens visat intresse för att delta i arbetet
            med den referensgrupp som de fackliga organisationerna har föreslagit
            att man borde bilda.
          </note>
          <note>
            Det finns andra uppförandekoder än Business Social Compliance
            Initiative som Systembolaget har valt att ansluta sig till, exempelvis
            Ethical Trading Initiative eller Wine Industry Ethical Trading
            Initiative. Det här är två andra uppförandekoder där man faktiskt
            involverar fackföreningar och frivilligorganisationer i stället
            för att exkludera dem. På så vis försäkrar man sig om transparens
            i själva CSR-arbetet och i kommunikationen med slutkunderna.
          </note>
          <note>
            Med detta som argument, herr talman, hoppas jag att utskottets
            majoritet inser att man gör sig till åtlöje om man avslår en motion
            med en argumentation som helt saknar underlag i den rapport man
            hänvisar till och att man därför ändrar uppfattning och inte avslår
            reservation 8 som jag härmed yrkar bifall till.
          </note>
          <note>
            I detta anförande instämde Amineh Kakabaveh (V).
          </note>
          <note type="speaker">
            Anf. 188 AMINEH KAKABAVEH (V):
          </note>
          <note>
            Herr talman! Motionen om rättvis vinhandel väcker viktiga frågor
            som bland annat handlar om arbetsförhållandena för fattiga lantbrukare
            i Argentina, Chile och Sydafrika. Debatten har väckts på olika
            sätt i bland annat svenska medier om de miserabla arbetsförhållanden
            som många kvinnor och barn lever under. Många av arbetarna som
            producerar det vin som säljs till bland annat Systembolaget lever
            i djup fattigdom. Svältlöner, långa arbetspass på upp till 16
            timmar, osäkra anställningar och diskriminering av gravida kvinnor
            är en del av vardagen. Minimilönen räcker inte ens till de mest
            grundläggande behoven såsom mat, el, kläder och kostnader för
            barnens skolgång.
          </note>
          <note>
            Sämst villkor har papperslösa arbetare och kvinnor. I Chile är
            svartlistning av fackligt aktiva vanligt, och lantarbetare har
            på möten med Systembolaget visat upp sina kontrakt som förbjuder
            kollektivavtal. I Argentina har bönder blivit avhysta från sin
            jordbruksmark till förmån för vinindustrin.
          </note>
          <note>
            Den svenska regeringen har som ägare av Systembolaget en viktig
            roll att spela. Nästa år, herr talman, kommer Systembolaget att
            börja arbeta enligt en etisk uppförandekod som ställer krav på
            att alla leverantörer följer grundläggande arbetsrätt enligt FN:s
            organ ILO, Internationella arbetsorganisationen.
          </note>
          <note>
            Det är bra men inte tillräckligt. Koden ställer till exempel
            inte krav på en lön som går att leva på eller betald föräldraledighet.
            Dessutom stängs fackföreningar och andra organisationer ute från
            implementerings- och uppföljningsarbetet med koden som är kopplad
            till det europeiska företagssamarbetet BSCI.
          </note>
          <note>
            Lantarbetarfacket Sikhula Sonke i Sydafrika har utan framgång
            försökt förmå Systembolaget att använda en referensgrupp av lantarbetarorganisationer
            från länder som producerar mycket vin för den svenska marknaden
            som rådgivare.
          </note>
          <note>
            Jag är övertygad om att en process där berörda arbetare utesluts
            från deltagande och där protokoll från inspektioner hemlighålls
            inte kommer att leda till önskade sociala förbättringar. När socialutskottet
            beredde denna motion borde man faktiskt ha sett till att Systembolaget
            tar sitt etiska ansvar för lantarbetarnas arbetsförhållanden i
            de nämnda länderna.
          </note>
          <note>
            Herr talman! Det finns en kampanj, Rättvis vinhandel, som har
            riktat följande kritik mot BSCI-koden, som Systembolaget börjar
            tillämpa nästa år.
          </note>
          <note>
            Fackföreningar och det civila samhällets organisationer involveras
            inte. BSCI är ett företagsinitiativ, där varken fackföreningar
            eller det civila samhällets organisationer har möjlighet att bli
            medlemmar eller att få insyn. Fackföreningar deltar inte vid inspektion
            och uppföljning av koden.
          </note>
          <note>
            Protokoll från inspektioner och kritik mot producenter offentliggörs
            inte.
          </note>
          <note>
            Koden saknar ett tydligt krav på en lön som går att leva på levnadslön
            enligt FN:s internationella konvention om ekonomiska, sociala
            och kulturella rättigheter.
          </note>
          <note>
            BSCI-koden ställer krav på att varje leverantör ska betala reglerad
            minimilön i de länder de verkar. Men ofta är minimilönen väldigt
            låg och räcker inte ens till de mest basala behoven som skolgång,
            bostad, sjukvård med mera.
          </note>
          <note>
            Koden har svagheter kring organisationsfrihet. I BSCI-koden står
            det att arbetare har rätt att organisera sig, men enligt experter
            på internationell arbetsrätt är kraven på det här området för
            otydligt formulerade för att få någon effekt.
          </note>
          <note>
            Föräldraledighet och kompensation under föräldraledighet regleras
            inte i koden. Det är en särskilt viktig fråga för kvinnliga arbetare,
            som ofta diskrimineras vid graviditet och sällan får fast anställning
            och betald föräldraledighet enligt Ripe with Abuse, Human Rights
            Conditions in South Africa's Fruit and Wine Industries och Human
            Rights Watch 2011.
          </note>
          <note>
            Herr talman! Avslutningsvis vill jag yrka bifall till reservation
            8. Jag hoppas att utskottsmajoriteten också ser till att den motionen
            kommer att lyftas fram och vinna. Det här handlar om mänskliga
            rättigheter, om att det svenska Systembolaget, som är ett statligt
            bolag, bidrar till människors misär. Det är inte det vare sig
            utskottsmajoriteten eller minoriteten vill, utan vi vill ha rättvisa
            för alla. Jag hoppas att ni ser till att rösta för reservation
            8.
          </note>
          <note>
            I detta anförande instämde Jan Lindholm (MP).
          </note>
          <note type="speaker">
            Anf. 189 PER-INGVAR JOHNSSON (C):
          </note>
          <note>
            Herr talman! Efter att ha varit sjukvårdspolitiker i 37 år är
            det svårt att låta bli att delta med synpunkter här i riksdagen
            på regeringens budgetförslag för hälso- och sjukvården, därför
            detta inlägg i debatten trots den sena timmen.
          </note>
          <note>
            Inför budgetbehandlingen förra året motionerade jag om flera
            utbildningsplatser för läkare i Sverige. Vi har i delar av landet,
            särskilt inom vissa specialiteter, en allvarlig läkarbrist. Fler
            platser behövs i Sverige, särskilt eftersom man ser att under
            de senaste åren har endast hälften av de läkare som fått legitimation
            för att jobba i Sverige varit utbildade i Sverige. Så illa är
            situationen.
          </note>
          <note>
            Det har skett en ökning av läkarutbildningen de senaste fem åren.
            Man har nämnt siffran 27 procent. Men ska vi i Sverige utbilda
            lika många läkare som det behövs, som har anställts under de senaste
            åren, skulle det behövas en hundraprocentig ökning. Så blir det
            med procenträkning när man bara har en behovstäckning på 50 procent.
            Här finns mer att göra.
          </note>
          <note>
            Men nu finns det med den här budgeten 25 nya utbildningsplatser.
            Det är viktigt. Jag vet också att man inte kvalitetsmässigt kan
            klara det om man gör en alltför snabb utbyggnad. Men det kommer
            att behövas ytterligare nya utbildningsplatser under kommande
            år.
          </note>
          <note>
            Även för specialistsjuksköterskor finns det i regeringens budgetförslag
            en satsning på nya utbildningsplatser, hundra tillkommande platser.
            Jag tycker det är bra med den skrivning som socialutskottet har
            gjort i betänkandet, att man bland annat på akutmottagningar bör
            kunna förändra ansvarsfördelningen mellan läkare och specialistsjuksköterskor
            för att få ett bättre patientflöde. Det stämmer med mina erfarenheter
            och var också en del i den motion jag lämnade till riksdagen förra
            hösten.
          </note>
          <note>
            Regeringen framför också i budgetförslaget att Sveriges Kommuner
            och Landsting beviljats medel för projekt som ska effektivisera
            arbetet på akutmottagningarna.
          </note>
          <note>
            Herr talman! Regeringen lyfter i budgeten också fram den satsning
            på tillgänglighet i sjukvården som har gjorts de senaste fem åren
            och att den har gett resultat. Från 2005 till 2010 har antalet
            personer i landet som nu anser sig ha tillgång till vård ökat
            från 74 procent till 80 procent. Antalet vårdcentraler i landet
            har ökat med 15 procent under de här åren. Det innebär alltså
            att satsningarna på vårdvalssystem, på vårdgaranti och på kömiljarden
            har varit viktiga inslag i förbättringen för att få en bättre
            tillgänglighet i sjukvården.
          </note>
          <note>
            I budgeten lyfter regeringen också fram viktiga satsningar på
            hälsofrämjande insatser. Kostnaderna för invånarnas ohälsa bedöms
            uppgå till minst 120 miljarder om året. Vi i Centerpartiet ser
            det som en viktig investering för samhället och för människors
            välbefinnande att satsa på hälsoinformation och på sjukdomsförebyggande
            insatser.
          </note>
          <note>
            När det gäller förbättringar för funktionshindrade nämns i budgeten
            den strategi för genomförande av funktionshinderpolitiken, som
            regeringen presenterade i juni i år. Det handlar om genomförande
            till och med år 2016 av åtgärder där hela samhället behöver vara
            med. Vi vill från Centerpartiet verkligen aktivt vara med i detta
            genomförande, som ska ge många funktionshindrade bättre förutsättningar
            för full delaktighet i samhället och för ett mer aktivt liv.
          </note>
          <note>
            Jag yrkar bifall till socialutskottets förslag i betänkandet
            och önskar er som är här och lyssnar en god jul.
          </note>
          <note>
            I detta anförande instämde Roland Utbult (KD).
          </note>
          <note type="speaker">
            Anf. 190 GUNNAR SANDBERG (S):
          </note>
          <note>
            Herr talman! Jag tänkte i mitt anförande kort redogöra för lite
            fakta om Rett Center. Sedan ska vi gå hem och sova.
          </note>
          <note>
            Herr talman! Det är mycket glädjande att det råder enighet i
            utskottet om den viktiga frågan om Rett Centers långsiktiga finansiering.
            Det bör inte vara partipolitisk oenighet i den här typen av frågor.
            Emellertid återstår frågan om en nödvändig anpassning av nivån
            på statens bidrag till Rett Center att lösa en nödvändig konsekvens
            av långsiktigheten.
          </note>
          <note>
            I EU:s rådsrekommendation från 2009 om sällsynta sjukdomar framhålls
            betydelsen av långsiktighet och tillräcklig finansiering när det
            gäller medicinska centrum för sällsynta sjukdomar.
          </note>
          <note>
            Jag kan konstatera att de insatser som nu görs för sällsynta
            sjukdomar i Sverige görs utifrån EU:s rådsrekommendation, till
            exempel inrättandet av en nationell funktion och uppdraget till
            Socialstyrelsen att arbeta fram underlag för strategier inom området.
          </note>
          <note>
            Herr talman! Jag tycker att det är mycket underligt att regeringen
            inte tillämpar rådsrekommendationens förslag när det gäller bidraget
            till Rett Center. Det är ett center som har funnits sedan 1995
            och har unika erfarenheter när det gäller vård och behandling
            för den sällsynta gruppen patienter med Retts syndrom.
          </note>
          <note>
            Rett Center har sedan 2003 fått ett statsbidrag på 7 miljoner
            kronor. Bidraget skulle täcka kostnader för forskning och utveckling
            samt kunskap och information. Kostnaderna för den kliniska verksamheten
            skulle täckas av patientavgifter eftersom staten inte betalar
            för sjukvård utan detta åligger sjukvårdshuvudmännen. Bidraget
            skulle ge nödvändig kapacitet för att täcka behovet i hela landet
            av högspecialiserad vård för patienter med Retts syndrom.
          </note>
          <note>
            För läkare och terapeuter vid Rett Center gäller att de ska dela
            sin tid mellan klinisk verksamhet och forskning ungefär lika,
            bland annat för att på lång sikt kunna upprätthålla den höga kompetens
            som förväntas på en klinik med högspecialiserad vård. Likaså krävs
            att läkare och terapeuter kan koncentrera sig på patienter med
            diagnosen Retts syndrom.
          </note>
          <note>
            Herr talman! Rent ekonomiskt innebär detta att när Rett Center
            ska öka antalet patienter krävs ytterligare resurser för att täcka
            kostnaderna för forskning med mera eftersom patientavgifterna
            endast motsvarar kostnaderna för själva vården i enlighet med
            riksdagsbeslutet från 2002. Sedan 2003 har kostnaderna ökat, framför
            allt gäller det lönekostnaderna. Kostnadsökningen närmar sig 300
            000 kronor per år.
          </note>
          <note>
            Inflödet av remisser var 2003 på en sådan nivå att det räckte
            med ett team för de så kallade tvärprofessionella undersökningarna
            och motsvarande nivå för hjärnstamsundersökningar. Sedan dess
            och framför allt under de senaste fem åren har inflödet av patienter
            ökat kraftigt, vilket innebär att Rett Center har så många patienter
            att de behöver öka kapaciteten för att möta behovet. För hjärnstamsundersökningarna
            har Rett Center en väntetid på tolv månader, trots att de inom
            befintliga ramar kunnat mer än fördubbla kapaciteten jämfört med
            2003.
          </note>
          <note>
            Herr talman! En ökning av kapaciteten innebär att Rett Center
            behöver fördubbla antalet läkare och terapeuter eftersom de måste
            använda antingen ett eller två team. Det går inte att ha till
            exempel 1,47 team i deras verksamhet. En ökning av antalet patienter
            innebär ökade intäkter via patientavgifter men ingen finansiering
            av forskning med mera för den tillkommande personalen. Därför
            behövs en nominell höjning av statsbidraget som återställer dess
            reala värde till samma nivå som 2003, i enlighet med riksdagens
            beslut hösten 2002.
          </note>
          <note>
            Om Rett Center inte erhåller ett bidrag som gör det möjligt att
            anpassa kapaciteten blir effekten att denna patientgrupp inte
            får den vård som de har rätt till. Rett Center kommer att få ännu
            längre väntetider, och risken finns att patienterna får vänta
            alltför länge på vård och behandling. Rett Center kan också hamna
            i den situationen att man tvingas avvisa patienter, vilket vore
            djupt olyckligt för alla parter. Det är vanligt att patienterna
            efter vistelse på Rett Center får rekommendationer att förändra
            sin medicinering så att de inte blir så neddrogade som ibland
            kan vara fallet. Detta ger förbättrad funktionsförmåga och ökad
            livskvalitet för dessa patienter.
          </note>
          <note>
            Långa väntetider medför också förhöjda risker. Om till exempel
            patientens andningsstörningar inte åtgärdas fortsätter obalanserna
            i kroppen med långsiktiga skador som följd.
          </note>
          <note>
            Herr talman! Jag utgår från att frågan om en anpassning av nivån
            för bidraget till Rett Center kommer att lösas senast i samband
            med budgetpropositionen för 2013.
          </note>
          <note>
            Herr talman! God jul och gott nytt år! Tack för det här året!
          </note>
          <note>
            I detta anförande instämde Jan Lindholm (MP).
          </note>
          <note>
            Överläggningen var härmed avslutad.
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 december
          </note>
          <note>
            Bodil Ceballos
          </note>
          <note>
            Johan Andersson
          </note>
          <note>
            Johan Andersson
          </note>
          <note>
            Andreas Carlson
          </note>
          <note>
            Maria Stenberg
          </note>
          <note>
            Ann-Kristine Johansson
          </note>
          <note>
            Eva-Lena Jansson
          </note>
          <note>
            Anders Andersson
          </note>
          <note>
            Marianne Berg
          </note>
          <note>
            Anna-Lena Sörenson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 20 december.
          </note>
          <note>
            22 § Kammaren åtskildes kl. 22.33.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
