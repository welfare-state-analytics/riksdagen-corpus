<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--60</head>
          <docDate when="2012-01-24">2012-01-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:60
          </note>
          <note>
            Tisdagen den 24 januari
          </note>
          <note>
            Kl. 13:00 - 15:52
          </note>
          <note>
            1 § Justering av protokoll
          </note>
          <note>
            Justerades protokollen för den 16, 17 och 18 januari.
          </note>
          <note>
            2 § Avsägelse
          </note>
          <note>
            Tredje vice talmannen meddelade att Thoralf Alfsson (SD) avsagt
            sig uppdragen som suppleant i skatteutskottet, socialutskottet,
            kulturutskottet, miljö- och jordbruksutskottet och näringsutskottet
            från och med den 25 januari.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till utskott och EU-nämnden
          </note>
          <note>
            Tredje vice talmannen meddelade att Sverigedemokraternas riksdagsgrupp
            på grund av uppkomna vakanser anmält Thoralf Alfsson som ledamot
            i skatteutskottet, Johnny Skalin som suppleant i finansutskottet,
            Margareta Sandstedt som suppleant i skatteutskottet, socialutskottet
            och EU-nämnden, David Lång som suppleant i skatteutskottet, Erik
            Almqvist som suppleant i socialförsäkringsutskottet, Richard Jomshof
            som suppleant i kulturutskottet och miljö- och jordbruksutskottet
            samt Josef Fransson som suppleant i näringsutskottet.
          </note>
          <note>
            Tredje vice talmannen förklarade valda från och med den 25 januari
            till
          </note>
          <note>
            ledamot i skatteutskottet
          </note>
          <note>
            suppleant i finansutskottet
          </note>
          <note>
            suppleant i skatteutskottet
          </note>
          <note>
            suppleant i socialutskottet
          </note>
          <note>
            suppleant i EU-nämnden
          </note>
          <note>
            suppleant i skatteutskottet
          </note>
          <note>
            suppleant i socialförsäkringsutskottet
          </note>
          <note>
            suppleant i kulturutskottet
          </note>
          <note>
            suppleant i miljö- och jordbruksutskottet
          </note>
          <note>
            suppleant i näringsutskottet
          </note>
          <note>
            4 § Meddelande om frågestund
          </note>
          <note>
            Tredje vice talmannen meddelade att vid frågestunden torsdagen
            den 26 januari kl. 14.00 skulle följande statsråd närvara:
          </note>
          <note>
            Näringsminister Annie Lööf (C), statsrådet Stefan Attefall (KD),
            statsrådet Ulf Kristersson (M), statsrådet Erik Ullenhag (FP)
            och miljöminister Lena Ek (C).
          </note>
          <note>
            5 § Anmälan om inkomna uppteckningar från EU-nämndssammanträden
          </note>
          <note>
            Tredje vice talmannen anmälde att uppteckningar från följande
            EU-nämndssammanträden inkommit:
          </note>
          <note>
            6 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)881
          </note>
          <note>
            KOM(2011)817
          </note>
          <note>
            KOM(2011)822
          </note>
          <note>
            KOM(2011)873
          </note>
          <note>
            KOM(2011)877
          </note>
          <note>
            KOM(2011)895, KOM(2011)896
          </note>
          <note>
            KOM(2011)897
          </note>
          <note>
            KOM(2011)860
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:192
          </note>
          <note>
            Interpellation 2011/12:192 Svensk industris framtid
          </note>
          <note>
            Interpellationen kommer att besvaras tisdagen den 14 februari
            2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2011/12:199
          </note>
          <note>
            Interpellation 2011/12:199 Avsaknaden av åklagare i Skellefteå
            och Lycksele
          </note>
          <note>
            Interpellationen kommer att besvaras fredagen den 17 februari
            2012.
          </note>
          <note>
            Skälet till dröjsmålet är tjänsteresa.
          </note>
          <note>
            Magnus Graner
          </note>
          <note>
            8 § Förnyad bordläggning
          </note>
          <note>
            Föredrogs och bordlades åter
          </note>
          <note>
            9 § Svar på interpellation 2011/12:162 om fritidspedagogers ansvar
            och befogenheter
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <note>
            Fru talman! Jabar Amin har frågat mig om jag är beredd att ta
            initiativ till nödvändiga ändringar i skollagen för att fritidspedagoger
            även i fortsättningen ska vara ansvariga för verksamheten i fritidshemmen
            och vilka initiativ jag avser att ta för att kvalitetssäkra fritidshemmen.
          </note>
          <note>
            I och med den nya skollagen har en rad åtgärder införts för att
            stärka kvaliteten och likvärdigheten i fritidshemmet. Fritidshemmets
            betydelse lyfts fram genom att fritidshemmen nu regleras i ett
            eget kapitel i skollagen. Även fritidshemmets syfte har förtydligats,
            där fritidshemmet inte längre bara ska vara ett stöd i elevernas
            utveckling utan ska stimulera elevernas utveckling och lärande
            genom att vara ett komplement till skolan. Den nya läroplanen
            (Lgr 11) gäller därför även för fritidshemmet, vilket markerar
            samhörigheten mellan skola och fritidshem. Vidare har rektors
            ansvar för fritidshem tydliggjorts, och det anges i skollagen
            att huvudmannen har ansvar för elevgruppers storlek. Dessutom
            har det införts en bestämmelse om att eleverna ska erbjudas god
            miljö.
          </note>
          <note>
            Fru talman! Det är huvudmännen, kommunerna, som har ansvar för
            kvaliteten i fritidshemmet, och det är på det lokala planet som
            man avgör vilka resurser som ska tilldelas verksamheten. Vid resursfördelning
            är det viktigt att man tar hänsyn till skollagens bestämmelse
            om en god miljö och till betydelsefulla kvalitetsfaktorer som
            elevgruppernas storlek och sammansättning.
          </note>
          <note>
            Fritidspedagogerna utför ett viktigt arbete. De bidrar med sin
            kompetens till att erbjuda eleverna en meningsfull fritid och
            till att stimulera deras utveckling och lärande. För att stärka
            det pedagogiska uppdraget i fritidshemmen anges i den nya skollagen
            att det är lärare eller förskollärare som är behöriga för viss
            undervisning som ska bedriva undervisningen. I fritidshemmet ska
            lärare eller förskollärare som har en utbildning med inriktning
            mot arbete i fritidshem undervisa.
          </note>
          <note>
            Regeringen har infört en särskild utbildningsinriktning mot arbete
            i fritidshem inom grundlärarutbildningen som nu startat. Fritidspedagoger
            med en äldre examen som är inriktad mot enbart fritidshem ges
            från och med nästa år möjlighet att gå en kompletterande utbildning
            inom Lärarlyftet 2.
          </note>
          <note>
            Regeringen har som nämnts ovan vidtagit flera åtgärder för att
            kvalitetssäkra fritidshemmen. Frågan om fritidspedagogernas ansvar
            för verksamheten i fritidshemmen bereds för närvarande i Regeringskansliet.
            Regeringen avser att återkomma i frågan.
          </note>
          <note>
            Fru talman! Sedan interpellationen ställdes för snart två månader
            sedan och svaret formulerades har jag meddelat att vi avser att
            återkomma med en förändrad bestämmelse som innebär att fritidspedagoger
            med äldre examen också har rätt att ansvara för undervisning i
            fritidshemmen.
          </note>
          <note type="speaker">
            Anf. 2 JABAR AMIN (MP):
          </note>
          <note>
            Fru talman! Jag vill tacka utbildningsministern för svaret. I
            början av december lämnade jag en interpellation där jag frågade
            om utbildningsministern tänker ändra regelverket för att möjliggöra
            för fritidspedagoger att även i fortsättningen ansvara för verksamheten
            inom fritidshemmen.
          </note>
          <note>
            Några veckor senare meddelade regeringen, efter massiv kritik
            även utifrån, att man kan tänka sig att ändra i skollagen så att
            fritidspedagoger självständigt ska kunna ansvara för undervisningen
            på fritidshemmen. Det var precis det min fråga handlade om. Det
            är positivt att regeringen har tagit till sig av kritiken och
            vill ändra i skollagen.
          </note>
          <note>
            Fru talman! Den 2 mars förra året debatterade vi här i kammaren
            betänkandet om lärarlegitimation. Vi i Miljöpartiet yrkade avslag
            på regeringens proposition om lärarlegitimation. Inget annat parti
            yrkade avslag på propositionen. Vi yrkade inte avslag därför att
            en lärarlegitimation är dålig i sig det kan tvärtom vara en bidragande
            åtgärd för att utveckla skolan utan vi yrkade avslag eftersom
            propositionen var ogenomtänkt. Den var ett hastverk och ett lapptäcke
            med flera brister. Vi yrkade att propositionen skulle skickas
            tillbaka till regeringen för en omarbetning.
          </note>
          <note>
            Låt mig visa ett tydligt exempel på hur galet regeringens legitimationsreform
            slår mot bland annat fritidspedagoger. Jag har fått ett mejl från
            en tjej som heter Sara Petersson. Det är en studerande som nu
            i dagarna går färdigt en utbildning vid universitetet i Göteborg.
          </note>
          <note>
            Hon skriver följande: Jag har samma utbildning, och jag har gått
            exakt samma kurser som flera andra tjejer som nu ska välja att
            ta förskollärare som titel. Det kan jag också göra, men jag vill
            gärna bli fritidspedagog. Det kan jag också bli, och det kan även
            de andra tjejerna bli, med den utbildning som jag har gått. Dessa
            kurser på högskolan i Göteborg är samma för vissa av oss. Är det
            då inte rimligt att jag som har läst samma kurser ska kunna bli
            legitimerad? Jag har all den kompetens som efterfrågas. Jag har
            den kompetens som en förskollärare tar med sig nu i januari 2012,
            och ändå är jag varken behörig eller har kompetens att få lärarlegitimation.
          </note>
          <note>
            Med anledning av Sara Peterssons nyss upplästa mejl tänker jag
            passa på att fråga utbildningsministern, och det har jag frågat
            tidigare, om regeringen är beredd att se över legitimationsfrågan
            och bevilja även fritidspedagoger rätten till legitimation eller
            om regeringen tänker fortsätta att neka fritidspedagogerna den
            rätten.
          </note>
          <note type="speaker">
            Anf. 3 GUNILLA SVANTORP (S):
          </note>
          <note>
            Fru talman! Det gläder också mig att ministern har ändrat ståndpunkt
            till viss del. När vi satt här i kammaren för ett tag sedan och
            lyssnade på en interpellationsdebatt mellan ministern och Mikael
            Damberg som handlade just om legitimationen för fritidspedagoger
            var ministern ganska tydlig med att fritidspedagogerna inte är
            lärare och inte har den kompetens som lärare har.
          </note>
          <note>
            Jag skulle vilja fråga ministern om han fortfarande har den inställningen.
            För att följa upp Jabars fråga: Är det möjligt att ministern tänker
            ändra sig även när det gäller legitimationen för fritidspedagoger?
          </note>
          <note type="speaker">
            Anf. 4 Utbildningsminister JAN BJÖRKLUND (FP):
          </note>
          <note>
            Fru talman! Låt oss först bara klara ut att vi talar om två olika
            frågor. Den ena är om fritidspedagoger som har en äldre examen
            och med äldre examen menas de examina som utdelats fram till och
            med nu, alltså innan reformen ska bli legitimerade. Mitt svar
            på den frågan var och är: Nej, det är inte regeringens avsikt.
            Det är lärare som ansvarar för undervisningen i skolan och i förskolan
            som, om de uppfyller kriterierna, ska vara legitimerade. Fritidspedagoger
            är inte lärare. Fritidspedagoger har ett mycket viktigt arbete,
            men de är inte lärare. Regeringen kommer inte att föreslå att
            fritidspedagoger ska omfattas av lärarlegitimationen.
          </note>
          <note>
            Det finns en lång rad andra grupper i skolan som också har en
            lång akademisk utbildning och som inte heller är legitimerade,
            till exempel syokonsulenter alltså studie- och yrkesvägledare
            skolpsykologer, elevvårdspersonal och så vidare. De har långa
            akademiska utbildningar bakom sig, men de är inte lärare och omfattas
            inte av lärarlegitimationen. Fritidspedagoger är inte lärare.
            Det är en mycket viktig arbetsgrupp, men de är inte lärare och
            omfattas inte av lärarlegitimationen.
          </note>
          <note>
            Det är detta som många har varnat för, alltså att legitimerar
            man en grupp kommer fackförening efter fackförening att vilja
            att just deras grupp också ska bli legitimerad, men man måste
            sätta gränser. Lärarlegitimationen omfattar lärare och förskollärare.
            Det har riksdagen bestämt. Det är precis rätt som sades här att
            Miljöpartiet var det enda partiet som hade en annan uppfattning
            när riksdagen fattade detta beslut. Gunilla Svantorps parti och
            Vänsterpartiet var mycket tydliga med att det ska vara just den
            här avgränsningen som regeringen föreslog. Ingenting har inträffat
            som har ändrat detta sedan riksdagen fattade beslutet, utan det
            vi känner till i dag kände vi också till då.
          </note>
          <note>
            Det är dock inte detta som interpellationen handlar om, utan
            den handlar om fritidspedagogernas ansvar för fritidshemmet. Jag
            tycker, efter att ha analyserat detta under hösten, att det bör
            ske en justering av lagstiftningen på det sätt som också Jabar
            Amin, uppfattar jag det som, förespråkar i sin interpellation.
            Jag meddelade före jul att regeringen kommer att föreslå en sådan
            förändring. Det innebär att de som har en äldre fritidspedagogexamen
            inte måste gå en kompletterande utbildning, utan de kan med sin
            äldre examen vara ansvariga för undervisningen på fritidshemmet
            och leda fritidshemmets verksamhet. Jag skulle dock säga att det
            i framtiden är önskvärt att allt fler har undervisningskompetens
            i ämnen på lågstadiet i kombination med att de samtidigt kan verka
            på fritidshemmet, därför att det möjliggör så mycket större pedagogiska
            samordningsfördelar i arbetet mellan skolundervisningen och fritidshemmet.
            Det är önskvärt men det är inte längre ett krav, utan även de
            som har en äldre examen får ansvara för detta. Legitimation avser
            vi inte att införa. Där står vi fast vid det beslut som regeringen
            och Socialdemokraterna var överens om förra året i riksdagen.
          </note>
          <note type="speaker">
            Anf. 5 JABAR AMIN (MP):
          </note>
          <note>
            Fru talman! Utbildningsministern säger att det är flera grupper
            i skolan som inte får legitimation och tar bland annat syokonsulenter
            som exempel. Men de andra grupperna förlorar inte rätten att utöva
            ansvar, vilket ni har föreslagit när det gäller fritidspedagoger.
            Plötsligt ska de inte få ansvar för att leda den verksamhet som
            de har lett. Där är det en stor skillnad. Men nu tänker regeringen
            ändra sig på den punkten, och det är ett glädjande besked.
          </note>
          <note>
            Vi kan dock notera att regeringen har målat in sig i ett hörn
            gällande lärarlegitimationen. Man fortsätter att neka fritidspedagogerna
            lärarlegitimation trots att många av dem har exakt samma utbildning
            som många förskollärare som nu får legitimation har. Regeringens
            strategi tycks gå ut på att alla ska vara lärare med inriktning
            på fritidspedagogik. De som i dag så att säga bara har en fritidspedagogutbildning
            behöver nu komplettera den genom att läsa in behörighet i praktisk-estetiska
            ämnen. Inga andra ämnen är möjliga. Det är otänkbart med en fritidspedagog
            med behörighet i exempelvis matematik i utbildningsministerns
            värld. Fritidspedagogyrket kan bara kompletteras med praktisk-estetiska
            ämnen. Bara då blir legitimationen tillgänglig, enligt regeringen.
            Det är Lärarlyftet 2 som ska lösa alla knutar, anser Utbildningsdepartementet.
          </note>
          <note>
            Den vidareutbildning som finns i praktisk-estetiska ämnen inom
            Lärarlyftet 2 handlar om undervisning som bedrivs utifrån kapitel
            3 i läroplanen för grundskolan. Om en fritidspedagog läser in
            denna kompetens blir han eller hon behörig att jobba också med
            den fritidspedagogiska verksamheten som styrs utifrån kapitel
            1 och 2 i samma läroplan.
          </note>
          <note>
            Det är alltså kompetensen i andra ämnen som ska styra huruvida
            behörighet och legitimation också ska ges för personalen i fritidshemmen.
            Min fråga är: I vilken annan del av skolans verksamhet styrs lärarens
            behörighet på detta sätt? Vad är det som gör en fritidspedagog
            mer lämpad att ansvara för verksamheten för att han eller hon
            läser in praktisk-estetiska ämnen i Lärarlyftet, och varför bara
            dessa ämnen? Vad är det som gör att en fritidspedagog blir en
            bättre fritidspedagog med praktisk-estetiska ämnen i bagaget men
            inte med matematik, språk eller geografi?
          </note>
          <note>
            Jag hoppas att utbildningsministern har möjlighet att svara på
            de frågeställningarna.
          </note>
          <note type="speaker">
            Anf. 6 GUNILLA SVANTORP (S):
          </note>
          <note>
            Fru talman! Längst ned i interpellationssvaret från Jan Björklund
            kan man läsa att regeringen har vidtagit flera åtgärder för att
            kvalitetssäkra fritidshemmen. Då måste jag få ställa en fråga.
            Är det att kvalitetssäkra fritidshemmen att ge så diffusa signaler
            att väldigt många människor som har utbildat sig till fritidspedagoger
            känner att de nog får göra något annat i livet än att fortsätta
            jobba som fritidspedagog? Det håller i alla fall inte jag med
            om.
          </note>
          <note>
            Jan Björklund pratade också om att de som har en äldre examen
            nu tydligen ska få ansvar men inte bli legitimerade. Jag tycker
            att det är en väldig inkonsekvens i det. Vi fick i utbildningsutskottet
            häromdagen en föredragning från Skolverket om att lärarna inte
            är medvetna om att de kan få legitimation i 1415 olika ämnen,
            till exempel för att man har OÄ, orienteringsämnen som det hette
            på den tiden, i sin utbildning. Nu kan man alltså få en legitimation
            i till exempel fysik och kemi som man kanske inte alls har undervisat
            i.
          </note>
          <note>
            Å ena sidan säger Jan Björklund okej till att man kan få legitimation
            för någonting som man kanske aldrig har undervisat i, å andra
            sidan säger han nej till människor som har en gedigen utbildning
            och har jobbat i 2030 år. Det är väldigt inkonsekvent. Vi i Socialdemokraterna
            sade i vår motion att vi inte ville stoppa lärarlegitimationen
            men att vi såg detta som ett första steg. Det var vi mycket tydliga
            med, och vi gav er också i uppdrag att återkomma med förslag,
            vilket vi ännu inte sett.
          </note>
          <note type="speaker">
            Anf. 7 Utbildningsminister JAN BJÖRKLUND (FP):
          </note>
          <note>
            Fru talman! Jag inser att den dag man ska strama upp vilka som
            får jobba i skolan och inte kommer det vara en rad grupper som
            plötsligt finner att de gärna vill jobba i skolan men inte har
            rätt kompetens. Det är det som är hela idén! Vi ska lyfta kvaliteten
            i skolan! Det finns naturligtvis alla möjliga grupper som tycker
            att de också borde få vara med.
          </note>
          <note>
            Det är ju hela idén med legitimationsreformen att det ska bli
            strängare vilka krav vi ställer på dem som jobbar i skolan, vad
            de har för utbildning, kompetens och kunnande. Det är ju hela
            idén!
          </note>
          <note>
            Jabar Amin argumenterar i sitt senaste inlägg som om vi inte
            hade förflyttat oss. Det har vi ju. Vi har ju gjort precis den
            förändring som Jabar Amin efterfrågar, så att de som har fritidspedagogutbildning
            också av en äldre sort får ansvara för fritidshem. Nu återstår
            frågan om de också ska legitimeras. Det menar vi att de inte ska.
            De är inte lärare.
          </note>
          <note>
            Det är precis rätt som Jabar Amin och Gunilla Svantorp pekar
            på att vi i Sverige har ett väldigt autonomt högskoleväsen. Lärosätena
            lägger själva upp utbildningar. En del har säkert gjort så att
            de lagt ihop förskollärar- och fritidspedagogutbildningar. Jag
            kan inte detaljerna i det brev som Jabar Amin läste upp, men det
            sannolika är att det handlar om att två personer har gått i samma
            undervisningsgrupp. I så fall kan ju en sådan person be om att
            få kvittera ut en förskollärarexamen, så kan han bli legitimerad,
            om nu legitimationen är det centrala i livet. Då kan man bli det.
          </note>
          <note>
            Fritidspedagogexamen berättigar inte till legitimation, men om
            man uppfyller alla krav för en lärarexamen kan man begära ut en
            sådan. Då får man legitimation.
          </note>
          <note>
            Det finns väldigt många utbildningsinriktningar på våra universitet
            och högskolor. När man bestämmer sig för legitimation måste man
            samtidigt dra en gräns någonstans. Om allt blir legitimerat fyller
            det ju ingen funktion. Vitsen är att ha väldigt tydliga kompetenskrav.
            Då är det examen det handlar om. En examen på respektive utbildning
            är naturligtvis legitimationsgrundande.
          </note>
          <note>
            OÄ fanns i 70-talets och 80-talets läroplaner. Det var orienteringsämnen
            en ämnesbeteckning på sju olika ämnen som hade klumpats ihop.
            Vi har sedan delat upp det i samhällsorienterande ämnen och naturorienterande
            ämnen. Det innefattar ämnena samhällskunskap, historia, geografi,
            religion, fysik, kemi och biologi. Det är det som ingår i begreppet
            OÄ. Den som har en behörighet i OÄ från 70-talets lärarutbildning
            blir i det nya systemet behörig på mellanstadienivå i dessa sju
            ämnen som ingår i OÄ. Om man sedan har undervisat i detta eller
            inte har inte med legitimationen att göra. Legitimationen är ju
            en bekräftelse på att man har den formella kompetensen.
          </note>
          <note>
            Man kan bli legitimerad om man har en examen från en lärarutbildning
            även om man har jobbat med andra saker än att vara i skolan under
            tio år. Man blir legitimerad trots det, för man har sin examen
            och sin kompetens. Om ni vill införa krav på ett antal års undervisning
            också, Gunilla Svantorp, är det bra om du berättar det. Då blir
            det naturligtvis betydligt färre som blir legitimerade. Jag har
            dock hittills inte uppfattat att det är det ni vill. Ni har tyckt
            att bestämmelserna har varit för stränga, inte att de har varit
            för generösa. Men om ni i Socialdemokraterna efterfrågar en sådan
            förändring får ni gärna nämna det för lärarkåren, så får vi höra
            reaktionen.
          </note>
          <note type="speaker">
            Anf. 8 JABAR AMIN (MP):
          </note>
          <note>
            Fru talman! Utbildningsministern talar om kvalitet. Får en fritidspedagog
            bättre kvalitet eller blir bättre kvalificerad genom att läsa
            bara estetiska ämnen och inte språk eller andra ämnen? Är det
            detta ni menar med kvalitet? Du sade samma sak för ungefär två
            månader sedan, alltså att det är kvaliteten som är viktig. Sedan
            dess har ni ändrat er. Tack för det!
          </note>
          <note>
            Det märks att frågan om fritidshemmen och om fritidspedagogernas
            behörighet har blivit obekväm för regeringen. Det går inte att
            förstå vad regeringen egentligen vill ha sagt här.
          </note>
          <note>
            Jag läste nyligen om ett initiativ där en professor i pedagogik
            från Stockholms universitet, en lärarutbildare i Jönköping och
            två experter från Lärarförbundet ska ta fram och konstruera fritidspedagogik
            som eget skolämne med egen kursplan. Detta är ett alternativt
            sätt att lösa upp den knut som regeringen har slagit på sig själv
            i den här frågan.
          </note>
          <note>
            Om fritidsverksamheten blev eget ämne skulle legitimation kunna
            ges utan att någon behöver gå omvägen via Lärarlyftet 2. Det skulle
            också ge en nationell styrning med bättre måluppfyllelse och kvalitet
            än vad som är i dag.
          </note>
          <note>
            Min avslutande fråga till utbildningsministern är hur han kommer
            att ta emot det förslag jag talade om här och vad han och regeringen
            mer tänker göra för att förbättra kvaliteten i fritidshemmen.
          </note>
          <note type="speaker">
            Anf. 9 Utbildningsminister JAN BJÖRKLUND (FP):
          </note>
          <note>
            Fru talman! Vi gör nu den lagförändring som jag uppfattar att
            interpellationen handlade om. Jabar Amin kan visst inte riktigt
            vara glad över att det han vill blir uppfyllt, utan han måste
            vara kritisk och kritiserar det ena efter det andra. Det går tydligen
            inte att säga: Tack, vad bra! Vi är överens.
          </note>
          <note>
            Men jag säger det gärna. Vi är överens om det här, och det är
            bra.
          </note>
          <note>
            Sedan fyller Jabar Amin på med ytterligare sju frågor om brev
            jag inte har fått och så vidare. Jag ska besvara dem när jag har
            fått brevet. Det lovar jag.
          </note>
          <note>
            Min grundläggande inställning är att den reform som gjordes på
            1990-talet där man försökte gifta ihop lågstadiet och fritidshemmen
            var rätt tänkt. Tidigare var ungarna några timmar på förmiddagen
            på lågstadiet och sedan gick de ett antal kvarter till en ny byggnad,
            fritidshemmet, med helt annan personal, och där var de på eftermiddagen
            innan föräldrarna kom och hämtade dem. Det var en ganska konstig
            samhällsorganisation vi hade. Nu har vi slagit ihop skolan och
            fritidshemmet. De är under samma tak och i samma byggnader. Ofta
            är de i olika lokaler i byggnaden, men det är samma rektor som
            är ansvarig. Jag vill att man jobbar ännu mer intimt.
          </note>
          <note>
            I tanken med den nya lärarutbildningen ligger att man blir både
            lågstadielärare och fritidspedagog samtidigt. Läraren och fritidspedagogen
            är samma person, inte två olika personer. Alla blir inte det,
            men en del kan välja en sådan utbildningsinriktning, och jag tror
            att det är klokt för lågstadiets och fritidshemmens framtida utveckling
            att vi gör så.
          </note>
          <note>
            Jag uppfattar att de förslag som Jabar Amin nu lägger fram jag
            har kanske inte uppfattat dem i detalj egentligen går ut på att
            vi ska sträva efter att lågstadieläraren och fritidspedagogen
            också i framtiden ska vara olika personer. Jag tror att det är
            dumt att göra så. Nu har vi gjort den här reformen. Sedan måste
            vi hitta övergångsbestämmelser för alla dem som har en äldre utbildning.
            Det går alltid att skruva och justera, och vi har just aviserat
            att vi tänker göra det här. Man kan jobba vidare med detta, men
            den långsiktiga strävan bör vara att den person som är fritidspedagog
            också kan gå in och undervisa i skolämnen i skolan, både för att
            få en heltidstjänst och för att få ytterligare integrering mellan
            skolan och fritidshemmet.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:171 om riksintag till gymnasium
            utifrån exemplet Forsmarks skola
          </note>
          <note type="speaker">
            Anf. 10 Utbildningsminister JAN BJÖRKLUND (FP):
          </note>
          <note>
            Fru talman! Mikael Oscarsson har frågat mig vad jag avser att
            vidta för åtgärder när det gäller riksrekrytering vid vissa högskoleförberedande
            gymnasieutbildningar.
          </note>
          <note>
            Ett viktigt syfte med den nya gymnasieskolan är att skapa goda
            och likvärdiga förutsättningar för utbildningar av hög kvalitet
            i hela landet. Som jag tidigare framhöll i svaret på en fråga
            från Mikael Oscarsson i november i samma ämne är det regeringens
            bedömning att programstrukturen i den nya gymnasieskolan bör minska
            behovet av riksrekryterande gymnasieutbildningar. Av propositionen
            Högre krav och kvalitet i den nya gymnasieskolan framgår inom
            vilka områden som regeringen främst sett för sig att riksrekryterande
            utbildningar kan komma att finnas, nämligen estetiska spetsutbildningar,
            yrkesutbildningar, idrottsutbildningar vid riksidrottsgymnasierna
            samt för utbildningar med eget examensmål. Det framgår av gymnasieförordningen
            att riksrekrytering endast ska beslutas för sådana utbildningar.
            Det är Skolverket som beslutar om riksrekrytering.
          </note>
          <note>
            Gymnasieskolans högskoleförberedande utbildningar, de teoretiska
            programmen på gymnasiet, ska samtliga ge en god förberedelse för
            fortsatta studier vid universitet och högskolor. Programmen ska
            ge möjlighet att få behörighet till de utbildningar som ligger
            närmast programmens huvudsakliga kunskapsområden. Inget lärosäte
            har i dag krav på kurser utöver de kurser som kan krävas för särskild
            behörighet. Därför gör regeringen bedömningen att riksrekrytering
            i regel inte behövs för högskoleförberedande utbildning förutom
            för de utbildningar jag nyss nämnde.
          </note>
          <note>
            Jag håller med Mikael Oscarsson om att det är av yttersta vikt
            att vi utbildar ungdomar som direkt efter gymnasieskolan kan och
            vill arbeta med energiteknik. Sådana utbildningar kan också genomföras
            inom ramen för ett yrkesprogram. En sådan yrkesutbildning skulle
            dessutom kunna ansöka om tillstånd att vara riksrekryterande.
            Om vissa högskoleförberedande kurser inom matematik, kemi eller
            fysik behövs för ett specifikt yrkeskunnande finns möjligheten
            att ansöka om särskild variant inom ett yrkesprogram. I viss utsträckning
            finns också högskoleförberedande kurser i de nationella yrkesprogrammens
            kursutbud. Jag vill också nämna att det finns möjlighet att profilera
            en högskoleförberedande gymnasieutbildning mot energiteknik inom
            ramen för exempelvis naturvetenskapsprogrammet.
          </note>
          <note>
            Mikael Oscarsson har även frågat om regeringen avser att vidta
            åtgärder för att inackorderingsstöd ska kunna ges till elever
            i vissa fall utan att utbildningen är riksrekryterande. I dag
            kan endast de elever som blivit mottagna i första hand till en
            utbildning få inackorderingsstöd. En elev blir förstahandsmottagen
            till utbildningar som elevens hemkommun erbjuder och till utbildningar
            som är riksrekryterande. Om hemkommunen inte erbjuder en viss
            utbildning har eleven också rätt att bli förstahandsmottagen med
            rätt till ekonomiskt stöd för inackordering hos en huvudman som
            erbjuder utbildningen om eleven inte kan bo hemma. Regeringen
            har nyligen beslutat att tillsätta en utredning för att se över
            studiehjälpen i gymnasieskolan. Inackorderingsbidraget är en del
            i studiehjälpssystemet, och det ingår i utredarens uppdrag att
            se över utformningen. Det är viktigt att det är ekonomiskt möjligt
            för eleven att ibland kunna studera på annan ort.
          </note>
          <note>
            Regeringen följer uppmärksamt utvecklingen i den reformerade
            gymnasieskolan.
          </note>
          <note type="speaker">
            Anf. 11 MIKAEL OSCARSSON (KD):
          </note>
          <note>
            Fru talman! Att vi debatterar den här frågan i dag beror på att
            jag i min valkrets har Forsmarks kraftverk. Detta gäller särskilt
            frågan hur personalförsörjningen ska säkras. För detta är Forsmarks
            skola avgörande, samtidigt som gymnasiereformen nu ser ut att
            sätta käppar i hjulet.
          </note>
          <note>
            I regeringens proposition nämns att det behov som framgent kommer
            att finnas av att kunna inrätta riksrekryterande utbildningar
            bedöms kunna gälla sådana fall där det finns ett tydligt och väl
            dokumenterat arbetsmarknadsbehov och ett nationellt intresse som
            inte kan tillgodoses på annat sätt än genom riksrekrytering.
          </note>
          <note>
            Utbildningsministern säger att det är av yttersta vikt att vi
            utbildar ungdomar som direkt efter gymnasieskolan kan och vill
            arbeta med energiteknik. Sådana utbildningar kan också genomföras
            inom ramen för ett yrkesprogram.
          </note>
          <note>
            Men vi vet också att reformen gör tydlig åtskillnad mellan högskoleförberedande
            program och yrkesprogram. Jag kan, som nämnts i min interpellation,
            inte se att de kunskaper som efterfrågas inom kärnenergiområdet
            skulle rymmas inom ramen för ett yrkesprogram. Detta gäller för
            de delar av energibranschen som kräver betydligt djupare teoretiska
            kunskaper än vad som kan erbjudas eleverna på yrkesprogrammen,
            till exempel R3-behörigheten med matematik 4, kemi 1 och fysik
            2.
          </note>
          <note>
            Detta gäller även om skolan, som utbildningsministern rekommenderar,
            skulle ansöka om särskild variant inom ett yrkesprogram. Ungefär
            en tredjedel av programmet, 2 500 poäng, behöver då bytas ut mot
            mer naturvetenskapliga alternativt tekniska kunskaper för att
            uppfylla branschens behov. Dessa elever behöver även läsa kurser
            där de får tillfälle att öva på avancerade skriv- och talsituationer
            på såväl svenska som engelska för att klara mer avancerade yrken,
            till exempel kärnkraftstekniker.
          </note>
          <note>
            Vad blir egentligen skillnaden mot ett högskoleförberedande program?
            Och det viktigaste: Hur får den anordnande skolan elever för att
            söka denna hybridutbildning? Vad blir konsekvensen för elevernas
            möjlighet att söka till högskolan? Rekommendationen att omforma
            ett högskoleförberedande program till ett yrkesprogram med särskild
            variant är för övrigt något som Skolverkets ansvariga avråder
            från.
          </note>
          <note>
            Utbildningsministern nämner också att det finns möjlighet att
            profilera en högskoleförberedande gymnasieutbildning mot energiteknik
            inom ramen för exempelvis det naturvetenskapliga programmet. Men
            utanför storstadsområdena, där för övrigt kärnkraftverken är placerade,
            räcker det inte med att kunna profilera sig, eftersom en profilering
            i sig inte möjliggör för eleverna att söka till skolan som förstahandssökande.
            De har därmed inte rätt till inackorderingstillägg.
          </note>
          <note>
            Det finns dessutom behov av att rekrytera elever från hela landet,
            eftersom elevunderlaget i det lokala och regionala upptagningsområdet
            är för litet. Det behövs ett större underlag. Hur ska detta bli
            möjligt utan rätt till riksrekrytering?
          </note>
          <note>
            Vad kan utbildningsministern tänka sig göra för att undvika den
            uppenbara risken för snedrekrytering till högskoleförberedande
            utbildningar med energiinriktning? Inte ska väl föräldrarnas plånbok
            avgöra? Borde vi inte kunna erkänna att det har blivit fel och
            att vi måste rätta till det?
          </note>
          <note type="speaker">
            Anf. 12 Utbildningsminister JAN BJÖRKLUND (FP):
          </note>
          <note>
            Fru talman! Det är inte möjligt för mig att stå och diskutera
            det här. Jag är inte tillräckligt insatt i den exakta avvägningen
            när det gäller exakt det här programmet på exakt den skola som
            Mikael Oscarsson tar som utgångspunkt. Ska vi diskutera frågan
            i riksdagen tror jag att vi får göra det på en mer principiell
            nivå. Vad ska vara riksrekrytering och inte? Riksdagen har tagit
            ställning till de regler som nu gäller, och Mikael Oscarsson har
            tryckt på ja-knappen.
          </note>
          <note>
            Till att börja med är ordet riksrekrytering vilseledande. Varenda
            skola i Sverige kan vara riksrekryterande. Det finns inga hinder
            för vilken skola som helst att ta emot elever varifrån som helst
            i Sverige. Det är bara att ta emot dem. Det finns heller inga
            hinder för den skola som Mikael Oscarsson talar om. Det är bara
            att ta emot elever varifrån som helst om de har behörighet att
            studera.
          </note>
          <note>
            Vad vi nu talar om är om elevens hemkommun i lag ska åläggas
            att betala inackorderingsstöd till den mottagande kommunen, i
            det här fallet Östhammars kommun. Det är en väldigt hög kostnad
            för en kommun att skicka med ett inackorderingsstöd. Det är ganska
            dyrt att betala för elevens uppehälle på en helt annan ort.
          </note>
          <note>
            Ska föräldrarnas plånbok avgöra? Ja, det kan man väl säga att
            den gör och alltid har gjort. Frågan är när samhället ska gå in
            och betala inackorderingstillägget. Det är mycket avgränsat. Det
            skulle fördyra skolväsendet avsevärt om en stor grupp elever skulle
            studera på annan ort och samhället med automatik skulle vara tvunget
            att betala inackorderingen. Det är i mycket få fall samhället
            betalar inackorderingen. Det ska vara mycket väl motiverat. Finns
            utbildningen på elevens hemort betalar man inte inackordering
            från samhällets sida. Om föräldrarna kan betala varsågoda! Men
            samhället gör det inte.
          </note>
          <note>
            Om vi ska ha en förändring på den punkten talar vi förmodligen
            om många miljarder kronor som ska tillföras inackorderingsstödet
            och som Oscarsson och hans parti i så fall får kräva i budgetförhandlingen.
            Det är i så fall det vi talar om.
          </note>
          <note>
            Ska föräldrarnas plånbok avgöra? Det där argumentet köper jag
            inte. Det är klart den gör det. Det är därför vi har mycket snäva
            regler för inackordering. De allra flesta elever som vill studera
            på annan ort får betala inackorderingen själva. Det är i ett fåtal
            fall som samhället betalar.
          </note>
          <note>
            Vi måste då diskutera när samhället ska gå in och betala. Jag
            tycker att det är en rimlig avvägning att det ska vara ganska
            strängt. Finns utbildningen på hemorten eller i det nära området
            ska inte samhället gå in och betala inackorderingen. I så fall
            skulle en betydande del av Sveriges utbildningsbudget gå till
            detta.
          </note>
          <note>
            Högskoleförberedande utbildningar finns därför att elever ska
            förberedas för universitet och högskolor. Det är samma krav i
            hela Sverige. Det finns ingenting unikt med att bli högskoleförberedd
            på ett visst ställe och inte på något annat. Behörighetskraven
            till högskolan är desamma i hela Sverige på varenda högskola.
            Varför ska man skicka någon till en annan del av Sverige för att
            studera på en högskoleförberedande utbildning? Man får gärna välja
            att göra så, men varför samhället skulle betala inackorderingen
            är svårförklarat, om man inte tycker att man har jättegott om
            pengar och vill använda dem till något. Det är därför den här
            regeln finns.
          </note>
          <note>
            Med yrkesutbildningar är det annorlunda. Det finns så många olika
            yrken att det inte är möjligt för varje kommun eller region att
            upprätthålla alla innischade yrkesutbildningar i sitt gymnasieväsen.
            Det finns yrken som är så udda och ovanliga men viktiga att det
            bara finns ett fåtal utbildningar i Sverige. Då kan det vara motiverat
            att samhället bekostar inackorderingen. Men för allmänna generella
            teoretiska högskoleförberedande utbildningar som ger högskolebehörighet
            på vartenda universitet och varenda högskola i hela Sverige tycker
            jag att det är en rimlig avvägning att vi inte betalar inackorderingstillägg
            till eleverna. Det är den regel som riksdagen i mycket bred enighet
            har beslutat om.
          </note>
          <note>
            Jag förstår att en skola som plötsligt inte får alla dessa inackorderingstillägg
            blir orolig. Men när man väger ihop argumenten finns det ändå
            skäl för dessa regler, som riksdagen fattat beslut om.
          </note>
          <note type="speaker">
            Anf. 13 MIKAEL OSCARSSON (KD):
          </note>
          <note>
            Fru talman! Först måste jag konstatera att den gymnasieskola
            som jag tog som exempel fungerar mycket väl och har utbildat över
            1 500 elever och fyllt ett viktigt behov i Sverige. De som kan
            få inackorderingstillägg även fortsättningsvis är gymnasieskolor
            som har någon speciell inriktning, där man utbildar glasblåsare,
            snöröjare eller något annat. Jag tycker att det fanns anledning
            att röja upp i den snårskog av gymnasieskolor som fanns, men detta
            är ett exempel på en skola som fyllde ett behov. Då tycker jag
            inte att man ska kasta ut barnet med badvattnet.
          </note>
          <note>
            Jag vill fortsätta med en annan vinkel i frågan. På några branschstödda
            utbildningar vid högskolan genomförs högskoleutbildningar mot
            energiområdet mot bakgrund av det stora rekryteringsbehov som
            kommer att föreligga de närmaste fem åren. Totalt rör det sig
            om 7 072 personer, enligt branschorganisationen Svensk Energis
            undersökning från hösten 2011. Främst rör det sig om tekniker,
            ingenjörer och civilingenjörer.
          </note>
          <note>
            Från statens eget bolag Vattenfall ser man mycket positivt på
            Forsmarks skolas ambitioner att med en tydlig energiprofil fortsätta
            att kunna erbjuda elever från hela landet en högskoleförberedande
            inriktning med riksintag. Det behov som man ser inom överskådlig
            tid, minst fem tio år, är mycket stort för branschen och samhället
            i övrigt inom områdena energi och elkraft.
          </note>
          <note>
            Vattenfalls egna behov är att det de närmaste fem åren kommer
            att krävas 1 300 personer. Företagets företrädare tycker att det
            är naturligt att ha nära kontakter med universitet, högskolor
            och gymnasieskolor för såväl riksrekryteringsbefrämjande åtgärder
            som för att säkerställa rekryteringspotentialen.
          </note>
          <note>
            Man bedriver därför sedan några år en verksamhet under namnet
            Vattenfallsuniversitetet som just syftar till att via ett antal
            samarbetsavtal upprätthålla utbildandet av energi- och elkraftsingenjörer
            på några få platser i landet. Framför allt gäller det Trollhättan,
            Uppsala och universiteten längs Norrlandskusten.
          </note>
          <note>
            Rekryteringen till dessa för företaget och branschen mycket viktiga
            utbildningar är helt avgörande för dess fortlevnad. Därför ser
            jag mycket positivt på Forsmarks skolas önskemål om att återfå
            rätten till riksintag och arbeta vidare med den unika högskoleförberedande
            inriktningen.
          </note>
          <note>
            En talesman från Vattenfallsuniversitetet säger: Skolan är i
            dag den enda i landet som erbjuder en tydlig energiprofil på det
            högskoleförberedande programmet vilket ger eleverna de bästa förutsättningar
            att klara av fortsatta studier vid högskoleutbildningarna inom
            området energi.
          </note>
          <note>
            Tycker utbildningsministern att det går att bortse från i dag
            mycket väl fungerande utbildningar av typen Forsmarks skola som
            under åtskilliga år har levererat välutbildad personal till arbetsmarknaden
            direkt eller indirekt via de energirelaterade utbildningarna?
          </note>
          <note type="speaker">
            Anf. 14 Utbildningsminister JAN BJÖRKLUND (FP):
          </note>
          <note>
            Fru talman! Högskoleförberedande utbildningar finns för att förbereda
            för fortsatta högskolestudier. Om man ska gå vidare till Kungliga
            Tekniska högskolan, civilingenjörsutbildning eller högskoleingenjörsutbildning
            lär man sig energiteknik på högskolenivå där. Det är så skolsystemet
            är uppbyggt.
          </note>
          <note>
            Gymnasiets högskoleförberedande utbildningar ger en grund för
            att gå vidare till högskolan. I det här fallet ges de mer yrkesspecifika
            kunskaperna på högskolenivå på högskolan. Det är så utbildningsväsendet
            är uppbyggt. Om målbilden är att detta är elever som ska ut och
            jobba på till exempel Forsmarks kraftverk efter gymnasieutbildningen
            är det en yrkesutbildning som ska konstrueras. Då ska man inte
            göra det i sken av en högskoleförberedande utbildning.
          </note>
          <note>
            En högskoleförberedande utbildning är till för att eleverna sedan
            ska gå på högskolan. Där ska de lära sig den mer yrkesspecifika
            utbildningen. Jag vet inte hur det är i det här fallet. Men Mikael
            Oscarsson vet bakgrunden till varför bestämmelsen har införts.
          </note>
          <note>
            Hittar man på en speciell variant på en utbildning kan eleverna
            plötsligt få inackorderingstillägg. Många elever tycker att det
            är intressant att få det, och så får hemkommunen bara pröjsa.
            Det är därför man har varit tvungen att strama upp systemet.
          </note>
          <note>
            Det betyder inte att utbildningen är dålig. Utan att ha besökt
            skolan eller studerat den närmare är jag övertygad om att utbildningen
            säkert är väldigt bra. Men är det högskoleförberedande utbildning
            är den till för att förbereda för högskolan.
          </note>
          <note>
            Är det en yrkesutbildning man är ute efter med en speciell nisch
            som bara finns en i hela Sverige är det en annan sak. Då finns
            all möjlighet. Det Oscarsson beskriver är att det är en yrkesförberedande
            utbildning för att jobba på kraftverk. Det är då ett yrkesprogram.
            Då får de skicka in en ny ansökan, och det kommer säkert att prövas
            på ett annat sätt.
          </note>
          <note>
            Om detta är helt avgörande för Vattenfalls personalförsörjning
            har jag ett förslag till Vattenfall: Det är bara att gå in och
            betala inackorderingstilläggen. Då får vi se hur avgörande det
            är. Det är en ganska liten kostnad för Vattenfall. Det är bara
            att gå in och betala det i så fall om de tycker att det är helt
            avgörande för deras personalförsörjning.
          </note>
          <note>
            Som det är upplagt är det såvitt jag förstår bara att köra på
            med gymnasiet och bedriva utbildningen. Det finns heller inga
            hinder att rekrytera elever från andra delar av landet till denna
            utbildning. Men det riksdagen har stramat upp är rätten för elever
            att få inackorderingstillägg från hemkommunen.
          </note>
          <note>
            Jag skulle önska att Mikael Oscarsson som liksom jag röstade
            för förslaget skulle vara beredd att försvara det även när det
            får viss kritik och inte bara hemfalla till: I min valkrets är
            det någon som får en konsekvens, och då är jag emot det. Oscarsson
            har röstat för förslaget: Försvara det!
          </note>
          <note type="speaker">
            Anf. 15 MIKAEL OSCARSSON (KD):
          </note>
          <note>
            Fru talman! När vi fattar ett beslut är det också viktigt att
            se till hur det landar i verkligheten. Det har hänt mer än en
            gång, Jan Björklund, att vi har fått anledning att justera och
            se över för att se att vi hamnar rätt.
          </note>
          <note>
            Varför laga någonting som inte har gått sönder? Detta är en utbildning
            som har fyllt ett behov i årtionden som fungerar men som är på
            knäna om vi inte ändrar på de bestämmelser som nu Högskoleverket
            går efter.
          </note>
          <note>
            Vattenfall pytsar redan i dag in stora summor pengar och har
            gjort det under lång tid för att det ska fungera. Detta är en
            skola som har väldigt goda resultat. Den ligger i täten i hela
            landet i många jämförelser.
          </note>
          <note>
            Det är viktigt att se att detta är något som branschen själv
            efterfrågar. Både jag och utbildningsministern är anhängare av
            att kärnkraften är viktig för energiförsörjningen. Varannan gång
            vi tänder ljuset kommer det från kärnkraften.
          </note>
          <note>
            Det var väldigt viktigt att vi tog bort tankeförbudet. I och
            med energiöverenskommelsen tog vi bort det hotet mot branschen.
            Energiöverenskommelsen var väldigt viktig. Men det är också viktigt
            att vi inte rullar fram nya stenar.
          </note>
          <note>
            Detta är inte så stort som tankeförbudet. Men det rullar fram
            onödiga stenar för ett energislag som behövs. Energibranschen
            är en framtidsbransch. Det finns anledning att titta över detta
            om det blev lite fel och borde finnas undantag. Är detta en skola
            som skulle kunna få möjlighet att få riksintag även i framtiden?
            Det är mitt medskick till skolministern.
          </note>
          <note type="speaker">
            Anf. 16 Utbildningsminister JAN BJÖRKLUND (FP):
          </note>
          <note>
            Fru talman! Det regelverk som är beslutat är riktigt. Högskoleförberedande
            utbildningar är till för att förbereda för högskolan. Oscarsson
            argumenterar närmast som att detta är en yrkesförberedande utbildning
            som är maskerad till en högskoleförberedande utbildning. Jag vet
            inte om det är så.
          </note>
          <note>
            Är den till för att eleverna ska kunna förbereda sig för högskolan
            ska de kunna gå utbildningen över hela landet. Sedan läser de
            energitekniken på högskolan på de tekniska utbildningarna där.
          </note>
          <note>
            Om den mer är till för att försörja med arbetskraft direkt efter
            gymnasiet och locka människor till Forsmark för att göra det är
            det ett annat syfte. Då är det ett yrkesprogram vi talar om. Då
            bör de ansöka om att få det. Då kommer säkert Skolverket att pröva
            det på ett annat sätt.
          </note>
          <note>
            De högskoleförberedande programmen i svensk gymnasieskola är
            just till för att förbereda för högskolan och inte för att konstruera
            varianter för att locka till sig elever från hela Sverige, och
            så ska alla hemkommuner betala inackorderingstillägg. Det är inte
            därför de finns. De finns för att förbereda elever mer allmänt
            för högskolan.
          </note>
          <note>
            De mycket yrkesspecifika inslagen som Mikael Oscarsson talar
            om leder tanken till att det egentligen är ett yrkesprogram. Då
            bör det givetvis rubricera sig som det och ansöka som det, och
            då är regelverket annorlunda.
          </note>
          <note>
            Man ska kunna gå på vilken gymnasieskola som helst i Sverige
            och vara förberedd för högskolestudier. Då behövs det inte att
            staten beordrar kommunerna att betala inackorderingstillägg för
            detta.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:174 om statschefens immunitet
          </note>
          <note type="speaker">
            Anf. 17 Justitieminister BEATRICE ASK (M):
          </note>
          <note>
            Fru talman! Lena Olsson har frågat mig om jag avser att ta initiativ
            till att på nytt låta utreda och överväga frågan om statschefens
            immunitet.
          </note>
          <note>
            Regleringen i regeringsformen innebär att statschefen inte kan
            åtalas för sina gärningar. Detta gällde även enligt 1809 års regeringsform.
            Immuniteten omfattar dock inte tvister som rör civilrättens område.
          </note>
          <note>
            Vid regeringsformens tillkomst 1974 fanns det delade meningar
            om statschefens immunitet. En majoritet i Grundlagberedningen
            ansåg att utifrån ett modernt betraktelsesätt borde allmän lag
            tillämpas fullt ut på kungens handlade, både som statschef och
            som privatperson. Flera remissinstanser invände emellertid mot
            det förslaget och ansåg att immuniteten borde bevaras. Som Lena
            Olsson noterat tillmötesgick regeringen och riksdagen remissopinionen.
          </note>
          <note>
            Den straffrättsliga immuniteten är en naturlig byggsten i en
            monarkisk statsform. Detta är ingenting som är unikt för Sverige.
          </note>
          <note>
            Även om statschefen genom regleringen i 1974 års regeringsform
            saknar politisk makt har statschefen kvar funktionen som symbol
            för riket med ceremoniella och representativa uppgifter. Trots
            den straffrättsliga immuniteten kan statschefen därför inte agera
            utan tanke på vilka följder handlandet kan få för förtroendet
            både för honom eller henne och för landet i stort. I en demokrati
            som vår har statschefen alltså ett uppdrag som i grunden förutsätter
            att det finns ett förtroende hos det svenska folket.
          </note>
          <note>
            Lena Olsson menar att kungens immunitet förefaller obsolet mot
            bakgrund av de uppgifter som för närvarande cirkulerar i medierna
            om hans eller hans närmaste vänners kontakter eller eventuella
            kontakter med gravt kriminella kretsar. Jag har tidigare svarat
            Lena Olsson att jag inte vill spekulera i mediernas beskrivning
            av de påstådda kontakterna. Enligt min mening innebär inte de
            uppgifter som har cirkulerat att det finns anledning att ompröva
            de skäl som ligger till grund för den nuvarande grundlagsregleringen
            av statschefens immunitet. Det har inte heller i övrigt framkommit
            några omständigheter som gör att det står klart att det finns
            behov av en grundlagsändring. Jag avser därför inte att ta initiativ
            till att se över frågan om statschefens immunitet.
          </note>
          <note type="speaker">
            Anf. 18 LENA OLSSON (V):
          </note>
          <note>
            Fru talman! Jag vill börja med att tacka ministern för svaret.
            Kungens immunitet bygger på en rättsprincip från 1600-talet, då
            kungarna var enväldiga. Så fort kungar bröt mot lagen ändrade
            de också lagen. Det motsvarar inte dagens konstitutionella grunder.
          </note>
          <note>
            Ministern börjar svaret med att nämna regeringsformens reglering
            av att statschefen inte kan åtalas och att detta gällde även 1809.
            Det innefattar inte tvister inom civilrättsområdet. Men ändå 1809!
            Det var för drygt 200 år sedan. Det är ett bra tag sedan, eller
            hur?
          </note>
          <note>
            Det har i debatten också förekommit felaktiga påståenden från
            ministern angående immuniteten. Det tycker jag är beklagligt.
            Jag vill påstå att när det gäller vår kung, vår statschef, finns
            det en stor politisk beröringsskräck, vilket är beklagligt och
            förvånande. Jag som ledamot i justitieutskottet hör återkommande
            i olika sammanhang begreppet alla är vi lika inför lagen. Men
            så är det inte. Vår kung har en exklusiv särställning, och han
            har straffrättslig åtalsimmunitet som gäller i stort sett alla
            brott.
          </note>
          <note>
            Jag tycker att det är märkligt när man i svaret kan läsa att
            vår kung endast har kvar funktionen som symbol för riket med ceremoniella
            och representativa uppgifter. Vår kung, tillika statschef, är
            ordförande i Utrikesnämnden. Jag skulle vilja veta vad ministern
            kallar detta uppdrag för. Är det ceremoniellt eller sitter han
            där som symbol?
          </note>
          <note>
            Ministern tar upp i sitt svar att den straffrättsliga immuniteten
            är en naturlig byggsten i en monarkisk statsform. Märk väl: Det
            står naturlig . Det står inte modern. Jag vill påpeka att det
            nu är år 2012. Det är inte modernt att ha en statschef som har
            en exklusiv gräddfil där han inte kan ställas till svars för brott
            som andra. Jag ska ta ett exempel där svenska folket reagerade.
            En tidning gjorde en undersökning där 78 procent av de tillfrågade
            ansåg att även kungen skulle kunna dömas för fortkörning med all
            rätt, tycker jag.
          </note>
          <note>
            Att som ministern gör hänvisa till andra länder tycker jag är
            märkligt i ett land som Sverige, där jämlikhet står högt i kurs
            och där vi är moderna och ska följa med vår tid. Vi ska gå före
            och visa vägen. Det förefaller märkligt att regeringen just i
            denna fråga är omodern och backar in i framtiden. Vi kan mycket
            väl vara föregångare i denna fråga och se över och utreda hur
            kungens immunitet åtminstone skulle kunna begränsas.
          </note>
          <note>
            Ministern tycker att det är bra som det är. Det tycker inte vi
            i Vänsterpartiet. Vi tycker att monarkin är förlegad och bör avskaffas;
            det är ingen hemlis. Men om ni nu så gärna vill behålla denna
            förlegade modell borde väl ändå immuniteten utredas? Jag hänvisar
            till en kollega som ministern har i konstitutionsutskottet som
            säger att man inte behöver laga det som inte är trasigt. Jag skulle
            vilja rekommendera att man förebygger eventuella skador för framtiden.
            Annars är det kört om det går sönder.
          </note>
          <note>
            Ministern hänvisar till att man inte vill göra någonting och
            att man inte går efter den medierapportering som har skett. Jag
            tycker att det är synd att man inte granskar detta ordentligt.
            Polisen kan inte göra det, exempelvis. De är förhindrade att göra
            det. Därför borde man gå till botten med detta. Det borde både
            vår regering och vår statschef välkomna.
          </note>
          <note type="speaker">
            Anf. 19 MARIANNE BERG (V):
          </note>
          <note>
            Fru talman! Jag tackar ministern för svaret.
          </note>
          <note>
            Jag har undrat många gånger och många med mig ställer sig frågan
            varför vi i denna riksdag och varför regeringen är så tysta och
            icke-agerande i frågan om vårt statskick. Det är skrämmande. Varför
            denna rädsla?
          </note>
          <note>
            Det finns mycket som saknas i vårt förhållande till vår statschef
            och vårt kungahus. Det kan bland annat gälla insynen i det apanage
            kungen årligen får på ca 125 miljoner kronor, varav vi inte har
            någon som helst insyn i cirka hälften.
          </note>
          <note>
            Detta är inte okej. Jag anser att dessa former av bidrag bör
            redovisas helt öppet. Pengarna i apanaget får nämligen inte användas
            till privata ändamål, utan bara i kungens tjänsteutövning. Om
            vi inte har någon insyn kan vi inte heller se om allting går rätt
            och riktigt till. Jag tycker också att det borde vara i kungens
            eget intresse att kunna redovisa detta så att inga fel uppstår
            i förhållande till tjänsteutövningen och det privata livet. Jag
            välkomnar att oppositionen i KU har tagit ett initiativ till att
            vi ska kunna få större insyn i den del som i dag är sluten för
            oss. Men det tråkiga är att högern inte har sagt någonting om
            detta. De anser inte att så bör vara fallet.
          </note>
          <note>
            Till detta kommer, som grädde på moset, kungens straffrättsliga
            immunitet. Det är en otroligt förlegad paragraf i vår nuvarande
            grundlag. I ett samhälle som bygger på demokrati, på alla människors
            lika värde och på att vi ska ha samma rättigheter som skyldigheter,
            är det illa, fru talman, att kungen har denna fullständiga immunitet.
            Det är skrattretande att vi slår oss för bröstet och menar att
            vi alla är lika inför lagen när vi vet att så inte är fallet med
            vår statschef, som kan glida vid sidan av och i princip begå vilket
            brott som helst utan att bli åtalad.
          </note>
          <note>
            Det vore på sin plats att åter lyfta frågan om en utredning om
            kungens immunitet om vi menar allvar med att alla människor ska
            ha lika värde. Om vi menar det och om högern menar det måste ni
            agera och inte bara sitta tysta och låta som att allting bara
            ska försvinna. Vi måste utreda det som gäller i dag att vi har
            en motorväg där en person, det vill säga kungen, själv kör. Allting
            annat passeras bara.
          </note>
          <note>
            Att utreda hur en begränsning av immuniteten skulle kunna utformas
            är mer än välkommet i en demokrati. Vi bör förändra grundlagen
            så att vi inte har en person, det vill säga kungen, i det här
            landet som flyter över alla och i princip allting. Det handlar
            om kungens fullständiga åtalsimmunitet. Det finns ett undantag,
            som ministern har varit inne på. Det gäller eventuella civilrättsliga
            tvister.
          </note>
          <note>
            Med detta sagt tycker jag att det är otroligt märkligt att en
            person i det här landet kan placeras på en piedestal, som man
            i nuläget gör med kungen! Jag förstod av ministerns svar att man
            inte vill fortsätta utreda detta. Det är totalt stopp från regeringens
            sida när det gäller att se över frågan och utreda immuniteten.
          </note>
          <note>
            Men är det verkligen okej att ge ett sådant svar om vi också
            ska leva upp till att vi har ett modernt, demokratiskt samhälle?
          </note>
          <note type="speaker">
            Anf. 20 HILLEVI LARSSON (S):
          </note>
          <note>
            Fru talman! Det är ett märkligt statsskick vi har här i Sverige.
            Jag vill ta ett konkret exempel på hur det går till. För ett par
            år sedan var kungen ute och körde med sin bil. Om han körde för
            fort vid det tillfället vet vi inte, men det är omvittnat att
            han har gjort det vid andra tillfällen. Det hela slutade i alla
            fall med att en bil framför kungen stannade vid ett övergångsställe
            för någon som skulle passera över gatan. Då krockade kungen med
            den bil som stannade. Det man skulle kunna förvänta sig i det
            här läget är att polisen skulle förhöra kungen som vittne för
            att höra vad som hänt och för att se om han eventuellt hade begått
            något brott eller om det var den andres fel eller om det var en
            olycka.
          </note>
          <note>
            Ja, man utreder självklart omständigheterna. Men det som hände
            i det här fallet var att det illa kvickt kom en Säpobil och hämtade
            upp kungen, som lämnade brottsplatsen. Orsaken till det är att
            vårt rättsväsen är sådant när det gäller kungens åtalsimmunitet
            att polisen inte ens kan begära att förhöra kungen. Även om kungen
            inte är misstänkt för ett brott och även om det skulle underlätta
            om kungen vittnar behöver han inte göra det.
          </note>
          <note>
            Kungen försvann från platsen. Det som hände när polisen kom var
            att de förhörde den som hade blivit påkörd, som faktiskt hade
            stannat, enligt lagen, vid ett övergångsställe. På grund av detta
            hade den personen blivit påkörd. De förhörde denna person. De
            gjorde även alkotest och lät honom blåsa i ballongen för att se
            om han hade alkohol i blodet.
          </note>
          <note>
            En fråga är kanske om kungen hade alkohol i blodet, om man nu
            ska gå den vägen.
          </note>
          <note>
            Ja, det är en fullständigt absurd och vansinnig situation där
            det är brottsoffret som misstänkliggörs medan kungen inte ens
            förhörs.
          </note>
          <note>
            Sedan är det omvittnat att det finns en hel del fall där det
            är misstanke mot kungen om brott. Det handlar om att han bedriver
            näringsverksamhet, bland annat jordbruksverksamhet, i strid med
            grundlagen. Där står det tydligt att han är statschef dygnet runt
            och att han inte kan förena det med näringsverksamhet där han
            tjänar pengar utöver apanaget. Men det fortsätter.
          </note>
          <note>
            Jag tror att det beror på åtalsimmuniteten. Det finns ingenting
            man kan göra. Det är ett helt absurt system där den främste företrädaren,
            som formellt står över riksdagen och regeringen och alla andra,
            är den som också står över lagen. Det borde väl i så fall vara
            tvärtom, att man ställer ännu högre krav på den främste företrädaren,
            som ska vara ett föredöme för oss och som också är vårt ansikte
            utåt, i Sverige som vår högste representant men även i världen.
          </note>
          <note>
            Jag vill inte räkna upp alla exempel på misstankar om brott som
            kungen har varit inblandad i, men det finns en hel del. Jag vill
            samtidigt säga att man är självklart oskyldig tills man är dömd.
            Men det finns ingen möjlighet att ens utreda det här eller att
            ens låta kungen vittna, även om det inte är han som är misstänkt.
          </note>
          <note>
            Det här handlar inte om kungen som person. Det är mycket möjligt
            att någon annan skulle kunna vara inblandad i lika många misstankar
            om brott och att en folkvald representant också skulle kunna vara
            det. Men den stora skillnaden då är att man kan förhöra personen.
            Man kan åtala om det finns misstanke om brott, och man kan döma.
            Avslutningsvis kan man också skilja personen från uppdraget, om
            det är ett grovt brott.
          </note>
          <note>
            Man kan inte avsätta kungen som statschef oavsett hur grova brott
            han begår. Man kan endast avsätta honom om han plötsligt deklarerar
            att han inte längre är kristen enligt den evangeliska läran.
          </note>
          <note type="speaker">
            Anf. 21 Justitieminister BEATRICE ASK (M):
          </note>
          <note>
            Fru talman! Det här är en spännande diskussion. Utgångspunkten
            i de skiljelinjer som finns är naturligtvis att man från Vänsterns
            sida är mot monarki som princip. Det är klart att då blir allt
            ett stort problem.
          </note>
          <note>
            Någon beröringsskräck tycker jag inte man kan tala om när det
            gäller de här frågorna, utan det handlar om att ta sakfrågorna
            där de kommer. Jag har i varje fall inga bekymmer med att diskutera
            det.
          </note>
          <note>
            Jag tycker att det är viktigt att säga att i Grundlagsutredningens
            direktiv, som kom 2004 när man skulle göra en samlad översyn av
            regeringsformen, lämnades uppdrag att göra en samlad översyn.
            Arbetet skulle koncentreras på att stärka och fördjupa folkstyrelsen,
            öka medborgarnas förtroende och så vidare.
          </note>
          <note>
            Den här kommittén fick väldigt vida ramar och var i princip oförhindrad
            att ta upp alla frågor som kunde falla inom ramen för de frågeställningar
            som den skulle se över. Däremot skulle man inte gå in på de grundläggande
            bestämmelserna om statsskicket. Och det förhållandet att Sverige
            är en monarki omfattades inte av uppdraget. Däremot fanns det
            naturligtvis full möjlighet att arbeta med frågan om immunitet.
          </note>
          <note>
            När kommittén valde att föreslå ändrade regler i regeringsformen
            med anledning av Romstadgan, vilket var en delfråga, gjorde man
            också rent faktiskt förändringar i regleringen både för statschefen
            och för andra med roller som åtnjuter viss immunitet enligt regeringsformen.
            Men man valde att begränsa undantaget till de förpliktelser som
            följer av samarbetsskyldigheten när det gäller Internationella
            brottmålsdomstolen och andra internationella domstolar. Några
            andra förändringar drev man inte fram. Jag tycker att det är viktigt.
          </note>
          <note>
            Lena Olsson säger så här: Kungen sitter i Utrikesnämnden och
            är ordförande. Är inte det ett uppdrag där man har inflytande?
          </note>
          <note>
            Nja, skälet till att kungen finns i Utrikesnämnden är framför
            allt att det är det organ där kungen får information om frågor
            som rör utrikes förhållanden. Det är naturligtvis viktigt, eftersom
            kungen företräder Sverige i många sammanhang utomlands, att han
            har goda kunskaper och information som rör Sverige i utlandet.
            Det är den rollen han spelar där. Det fattas ju inte beslut. Han
            kan inte driva frågor i Utrikesnämnden, utan det är i första hand
            information som det handlar om.
          </note>
          <note>
            Hillevi Larsson tar upp exempel och säger så här: Kungen har
            varit misstänkt för många saker. Men det går inte att utreda.
          </note>
          <note>
            Det är riktigt. Immunitet innebär att polisen inte kan förhöra
            eller utreda på vanligt sätt. Så är det. Däremot måste jag säga:
            Få personer torde vara så otroligt bevakade som just kungen, på
            alla omöjliga och möjliga sätt. Det är naturligtvis på det sättet
            att det ligger i kungens intresse att dels följa lagar och regler,
            dels arbeta för en öppenhet. Annars kan man inte bevara det långsiktiga
            förtroende som är helt nödvändigt för monarkin i ett längre perspektiv.
          </note>
          <note>
            Det är också så att om det skulle finnas misstanke om väldigt
            grov brottslighet finns det faktiskt en riksdag som har möjlighet
            att i ett kommissionsförfarande eller annat ta itu med utredningar
            och sådant. Det finns alltså möjligheter även om de är begränsade,
            om man behöver ifrågasätta det.
          </note>
          <note>
            Jag tror att man i det här sammanhanget ska vara rak. Jag menar
            att kungen har en sådan roll och en sådan funktion att risken
            för att han ska ägna sig åt brottslig verksamhet i en rad fall,
            som Hillevi Larsson säger, inte är särskilt realistisk. Det är
            inte särskilt trovärdigt. Det är svårt att komma undan med det.
            Det undergräver monarkins förtroende och betydelse. Och det skulle
            naturligtvis innebära stor risk att riksdagen skulle få för sig
            att ändra statsskicket. Det kan man se. Och det är en viktig sak
            att det är på det sättet.
          </note>
          <note>
            Det faktiska problemet är därför relativt litet. Det är viktigt
            att veta det.
          </note>
          <note type="speaker">
            Anf. 22 LENA OLSSON (V):
          </note>
          <note>
            Fru talman! Tack för vissa svar som jag får från ministern!
          </note>
          <note>
            Jag vill säga något när det gäller att kungen sitter i Utrikesnämnden
            för att få information. Han är fortfarande ordförande i denna
            utrikesnämnd som i stort sett bara behandlar sekretessfrågor.
            Jag ser ingenting som skulle kunna förhindra honom att vara väldigt
            pådrivande i Utrikesnämnden. Då är det liksom fel i svaret, att
            det är ceremoniellt, att det är symboliskt. Det kan vi plocka
            bort.
          </note>
          <note>
            Sedan skulle kungen vara så bevakad att han inte kan göra någonting.
            Jag måste säga något med den information jag har och som ministern
            kanske tvivlar på ibland. Det har valsat runt ganska mycket information
            det senaste året. Jag måste säga att Säpo också har en roll i
            det här, till exempel om man snabbt åker till en olycksplats där
            kungen befinner sig och plockar med honom därifrån och ställer
            andra människor till svars. Det blir jättekonstigt, för man kan
            inte utreda.
          </note>
          <note>
            Sedan hänvisar ministern till remissvar, och vi har plockat fram
            det. Det man kan se är domare, regeringsrättens ledamöter, Svea
            hovrätt, kammarrätten och Malmö åklagardistrikt. Det är alltså
            juridiska instanser och myndigheter. Jag kan inte någonstans i
            detta se att några rörelser med folklig förankring har fått vara
            remissinstanser när förslaget kom från utredningen som faktiskt
            tyckte att man skulle begränsa kungens rättsliga immunitet.
          </note>
          <note>
            Det fanns i alla fall några som tyckte annat, till exempel länsstyrelserna
            i Uppsala, Hallands och Norrbottens län. Det är alltså inte ett
            ensidigt remissutlåtande, utan det fanns de som protesterade.
            Det här var också under den tid då man på gammalt språk kallade
            länsstyrelserna som nu har varit med som remissinstanser konungens
            befallningshavare. Det är så gammalmodigt att man nästan blir
            gråtfärdig.
          </note>
          <note>
            Det är ingen hemlighet vad vi i Vänsterpartiet tycker, men varför
            kan man inte titta närmare på den här frågan? Det handlar om allas
            lika rätt och allas lika värde du ska göra rätt för du kan kräva,
            men du är också skyldig att ge någonting. Det borde vi väl ändå
            kunna åstadkomma i ett demokratiskt samhälle.
          </note>
          <note>
            Justitieministern vet också hur mycket tid vi lägger ned politiskt
            på att bekämpa den grova organiserade brottsligheten. Vi lägger
            ned jättemycket tid och pengar på detta, eftersom vi tycker att
            den som begår ett brott också ska ställas till svars. Därför går
            det inte ihop i mitt huvud att vi i Sverige 2012 kan ha en person
            som i stort sett kan göra vad som helst utan att bli ställd inför
            rätta. Jag tycker att det är skandalöst.
          </note>
          <note type="speaker">
            Anf. 23 MARIANNE BERG (V):
          </note>
          <note>
            Fru talman! Justitieministern sade i början att är man vänster
            så är man emot monarkin. Men så är inte fallet. Alla till vänster
            är inte alls emot monarkin, precis som många till höger inte är
            emot en republik. Så har vi fått det utklarat. Det är nog lite
            fiftyfifty där.
          </note>
          <note>
            I en demokrati och ett modernt samhälle synes det mig väldigt
            märkligt att man är vid sitt ämbete och till syvende och sist
            också har full immunitet. Jag förstår att det nu är ett klart
            nej från regeringens sida när det gäller att se över och utreda
            kungens straffrättsliga immunitet, vilket jag anser är mycket
            beklagligt. Men hur ställer sig ministern till att det bara finns
            ett sätt att avsätta kungen, och det är om han bekänner sig till
            en annan religion? Inte heller jag vet om jag ska skratta eller
            gråta åt denna paragraf, för religionsfrihet är verkligen något
            vi värdesätter i det här landet, och kyrkan är skild från staten
            sedan flera år.
          </note>
          <note>
            Jag ställer mig alltså undrande, justitieministern, till hur
            vi kan ha ett system där kungen kan bryta mot våra lagar, alltså
            begå brott, och ingenting ska hända. Vi kan bara stå och se på.
            Men får kungen för sig att bekänna sig till en annan religion
            eller kanske konvertera till katolicismen, ja, då får han avgå.
            Det är befängt.
          </note>
          <note>
            Är det rimligt att det är viktigare för Sverige att behålla kungens
            trosvärderingar och religion än att utreda kungens straffrättsliga
            immunitet? För mig är detta i ett nötskal upp- och nedvända världen.
          </note>
          <note type="speaker">
            Anf. 24 HILLEVI LARSSON (S):
          </note>
          <note>
            Fru talman! Man kan fråga sig hur detta kan förekomma i ett modernt
            land som Sverige, i en demokrati där vi har kommit så långt i
            så många andra frågor. Vi reser ju runt i världen till länder
            som ännu inte fullt ut har infört demokrati och mänskliga rättigheter.
            Det vansinniga är att vi väljer att skicka dit en representant
            som själv inte omfattas av skyldigheter och rättigheter som i
            ett rättssamhälle.
          </note>
          <note>
            Åter till frågan om hur det kan komma sig att det är på det här
            sättet: Det beror på att reglerna kom till redan på medeltiden.
            Vi har behållit dem, och det är det som är det vansinniga. Det
            är en sak att man på medeltiden hade den här synen på hur det
            skulle gå till, men att vi i dag kan acceptera det är fullständigt
            galet. Dessa regler går hand i hand med att kungafamiljen inte
            har religionsfrihet. Kungens syskon och barn får inte själva välja
            äktenskapspartner, och kungen som enda person har åtalsimmunitet.
          </note>
          <note>
            Jag delar förstås inte kungens åsikt att vi ska ha monarki, men
            självklart vill han fortsätta på det spåret. Men om kungen vill
            bevara monarkin tycker jag att det ligger i hans eget intresse
            att inte låta sig misstänkliggöras utan säga: Jag har ingenting
            att dölja, och självklart ska det inte råda åtalsimmunitet.
          </note>
          <note>
            Det är väldigt olämpligt, inte minst när det gäller risken för
            mutbrott att kungen har åtalsimmunitet. Risken att många skulle
            vilja muta honom är väldigt stor, kanske för att få kungaglans
            eller för att ens företag går bättre på det sättet. Det har även
            varit en del misstankar i den riktningen efter Victorias bröllop.
          </note>
          <note>
            Jag tycker därför att det ligger i allas intresse att göra någonting
            åt detta. Svenska folket håller på att tröttna. Förtroendet rasar
            både för kungen och för monarkin. Det här borde man kunna ändra,
            även om man ännu inte kan ta tag i monarkin som sådan. Självklart
            ska kungens åtalsimmunitet slopas.
          </note>
          <note type="speaker">
            Anf. 25 Justitieminister BEATRICE ASK (M):
          </note>
          <note>
            Fru talman! Jag ska börja med det jag inte fick med i slutet
            tidigare.
          </note>
          <note>
            Det praktiska skälet och argumentet för immuniteten som man i
            sammanhanget kan nämna är naturligtvis att statschefen företräder
            Sverige och ska fullgöra den funktionen och att det kan anses
            undergräva möjligheten att klara detta om han ständigt skulle
            kallas till förhör och utredas. Därför har man sett att andra
            sätt att ha insyn, pröva och utvärdera ageranden fungerar minst
            lika bra ur perspektivet att man faktiskt vill att vi ska ha en
            modern statschef som dessutom är ett föredöme. Det där kan alltid
            diskuteras, men så är det i alla fall.
          </note>
          <note>
            Religionsfrågan var uppe år 2000 i samband med separationen mellan
            kyrkan och staten. Skälet har naturligtvis varit att vi har haft
            en statskyrka i Sverige. Riksmarskalksämbetet hade inga invändningar
            mot kravet på trosbekännelser, men man behöver inte utesluta att
            den frågan kan komma att prövas i framtiden.
          </note>
          <note>
            Jag ser att den här debatten ändå handlar om huruvida man är
            för monarki eller inte. Mönstren i diskussionen följer detta.
            Då kan man säga så här att ja, vi har monarki och den bygger på
            väldigt gamla traditioner. Däremot har vi i Sverige valt att i
            steg förändra och modernisera monarkin. Det har skett förändringar
            över tid, och det kommer säkert att vara så även i framtiden.
          </note>
          <note>
            Jag vill gärna påpeka att vi har monarki i Sverige därför att
            Sveriges riksdag har bestämt att det så ska vara. Vi har också
            sett över regeringsformen i olika omgångar, och det har skett
            ganska nyligen. Det har alltså funnits möjlighet att lyfta frågan,
            men det har inte funnits en majoritet för den typ av synpunkter
            som här framförs. Jag har ingen annan uppfattning än den uppfattning
            som majoriteten har haft, det vill säga att de regler vi har fungerar.
          </note>
          <note>
            När det gäller remisshanteringen vid det senaste förslaget om
            förändringar i grundlagen säger Lena Olsson att det inte var några
            folkliga remissinstanser som fick yttra sig om det. Hon nämner
            också att flera domstolar, Högsta domstolen och andra hade synpunkter
            och att vi också lyssnade på dem. Det förefaller tämligen naturligt
            att om man har en utredning och ett förslag som rör den svenska
            konstitutionen så måste domstolarnas synpunkter vara väsentliga
            i sammanhanget. Det är också så, och det tycker jag är viktigt
            att säga generellt, att när det gäller remisser angående viktiga
            förslag över huvud taget så står det var och en fritt att inkomma
            med synpunkter.
          </note>
          <note>
            Vad gäller Justitiedepartementet är min bestämda uppfattning
            att vi faktiskt tar del av och tar intryck också av synpunkter
            och förslag som kommer från enskilda medborgare och andra som
            känner att de borde ha varit med. Med remisslistan begär man in
            synpunkter, men sedan finns det ett stort utrymme för annat.
          </note>
          <note>
            Sammanfattningsvis tycker jag att vi har regler som väl fungerar
            i ett modernt samhälle. Jag har inte för avsikt att ta initiativ
            till några förändringar.
          </note>
          <note type="speaker">
            Anf. 26 LENA OLSSON (V):
          </note>
          <note>
            Fru talman! Ministern tar återigen upp den symbolfunktion som
            kungen har. Vi ifrågasätter den i vissa delar. Vi kan ju säga
            att det finns modernare länder, till exempel USA. En president
            är ju en högt uppsatt man, inte någon symbol. Ändå var det så
            att under Watergateskandalen på 70-talet skulle Nixon ställas
            inför riksrätt, men han fegade ur och avgick i stället. Han hade
            väl tur.
          </note>
          <note>
            Det är också så att Bill Clinton ställdes inför riksrätt och
            frikändes. Jacques Chirac har nu dömts för att han har haft fiktivt
            anställda med offentliga medel. Men det har han blivit sedan han
            avgått som president.
          </note>
          <note>
            Det är inget nytt, men jag tycker att det är ett mycket modernare
            sätt än att försvara regler från medeltiden. Man tror inte att
            det är sant när man hör det, eller hur?
          </note>
          <note>
            Ministern är så nitisk att hon inte ens kan ge en tummetott för
            att vi ska titta närmare på den här frågan. Jag säger återigen
            att folk får sig itutat att alla är vi lika inför lagen, men så
            är det inte.
          </note>
          <note>
            Man hade också möjlighet när jag ställde frågan, Beatrice Ask,
            att tillsätta en sanningskommission. Det är många som skulle ha
            välkomnat att vi hade tittat på det här. De påstår ju att de hade
            rent mjöl i påsen. Men det får vi tydligen inte veta.
          </note>
          <note type="speaker">
            Anf. 27 Justitieminister BEATRICE ASK (M):
          </note>
          <note>
            Fru talman! Jag vidhåller att den här diskussionen kommer utifrån
            att vi har olika synsätt på vilket statsskick vi ska ha i Sverige.
            Litet grann tycker jag att Lena Olsson understryker det när hon
            säger att jag är väldigt nitisk i mitt försvar av monarkin. I
            debattens inledning fick jag höra att jag hade beröringsskräck.
            Det är lite svårt att förena de här olika delarna. Jag har inte
            svårigheter med det.
          </note>
          <note>
            Det är ingen tvekan om att monarki har gamla rötter, att det
            i varje typ av regelverk finns saker som säkert behöver diskuteras
            och där det finns utrymme för frågor för och emot. Men att komma
            med exempel utifrån det moderna nyhetsflödet från en rad republiker
            har inte så mycket med detta att göra. Frågan är så att säga om
            man vill ha en kung i Sverige eller om man inte vill det.
          </note>
          <note>
            Om man har en kung i Sverige, och det har vi, och tror att monarkin
            har fördelar står man för det. Med det sammanhänger vanligtvis
            också statschefens immunitet. Om vi tittar på andra länder som
            har valt att behålla sin monarki ser vi att det är så att kungen
            eller i förekommande fall drottningen inte kan straffas för sina
            gärningar. Däremot finns det naturligtvis utomordentliga möjligheter
            att granska deras förehavanden på olika sätt, vilket också görs
            kontinuerligt.
          </note>
          <note>
            Jag vill nog också säga att jag tycker att utvecklingen gör att
            öppenheten har blivit större och att det svenska kungahuset försöker
            att berätta mer om hur man ser på saker och varför, vilket naturligtvis
            är någonting som man ska välkomna.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:187 om bluffakturor
          </note>
          <note type="speaker">
            Anf. 28 Justitieminister BEATRICE ASK (M):
          </note>
          <note>
            Fru talman! Krister Örnfjäder har frågat mig när jag räknar med
            att återkomma med förslag på åtgärder som stoppar den kriminella
            verksamheten med bluffakturor.
          </note>
          <note>
            Bedrägerier med bluffakturor som vilseleder både privatpersoner
            och företagare är ett växande problem. År 2007 var antalet anmälningar
            om bedrägerier med bluffakturor på nivån runt 3 000 ärenden per
            år, 2011 anmäldes närmare 17 000 fall. Den här utvecklingen är
            naturligtvis inte acceptabel. Det är en dramatisk utveckling som
            visar att detta är ett stort bekymmer.
          </note>
          <note>
            Den här typen av bedrägeribrott är oftast kopplad till organiserad
            brottslighet. Regeringen startade 2007 en omfattande mobilisering
            mot grov organiserad brottslighet i syfte att bättre använda samhällets
            samlade resurser för att bekämpa dem som systematiskt och hänsynslöst
            begår brott.
          </note>
          <note>
            Underrättelsesamarbetet och de operativa insatserna mot den organiserade
            brottsligheten har därefter förbättrats avsevärt. Satsningen har
            medfört att myndigheterna med ökad framgång kommer åt de pengar
            som har genererats genom organiserad brottslighet.
          </note>
          <note>
            För att förebygga bluffakturor behöver polisen och andra myndigheter
            samarbeta också med näringslivet. Ett bra initiativ från näringslivet
            är den så kallade Varningslistan över oseriösa företag. Den tillsammans
            med tillhörande rådgivning går att ta del av på Svensk Handels
            hemsida.
          </note>
          <note>
            Rikspolisstyrelsen däremot arbetar tillsammans med Åklagarmyndigheten
            med att ta fram en nationell handlingsplan för att bekämpa bedrägerier.
            För att möta de kompetensutmaningar som krävs för att utreda modern
            bedrägeribrottslighet, oftast i internetmiljö, har Rikspolisstyrelsen
            också tagit fram en ny utbildning för bedrägeriutredare hösten
            2011.
          </note>
          <note>
            Myndigheterna arbetar med att förbättra förutsättningarna för
            att förebygga och utreda brottslighet som har koppling till bluffakturor.
            Jag kommer givetvis att följa det arbetet. Utvecklingen tyder
            emellertid på att det finns anledning att överväga om rättsväsendet
            i alla delar är rätt rustat och försett med rätt verktyg för att
            kunna hantera det ökande problemet med bluffakturor på ett effektivt
            sätt. Jag kommer därför att ta initiativ till ett arbete som ska
            ge underlag för att besvara den frågeställningen.
          </note>
          <note type="speaker">
            Anf. 29 KRISTER ÖRNFJÄDER (S):
          </note>
          <note>
            Fru talman! Till att börja med vill jag tacka för svaret. Jag
            har vid upprepade tillfällen i riksdagen tagit upp problemet med
            bluffakturor. Vid dessa tillfällen har jag av justitieministern
            fått besked om att åtgärder har vidtagits för att lösa problemen.
          </note>
          <note>
            I dagarna har det presenterats en rapport som visar att problemen
            med bluffakturor trots ministerns försäkringar inte minskar utan
            i stället ökar på ett högst oroande sätt. År 2006, när den borgerliga
            alliansregeringen tillträdde, var antalet anmälda fakturor 3 220,
            enligt Brå. Jag skrev sedan att det i november var 14 924. Det
            hann bli ungefär 3 000 till på de knappa två månader som var kvar.
          </note>
          <note>
            Jag har som sagt tagit upp den här frågan ett antal gånger. Varje
            gång har jag mötts av att ministern har sagt att hon har föreslagit
            åtgärder, att man håller på att arbeta med åtgärder och att man
            följer frågan noga. Regeringen, säger ministern i sitt eget svar,
            startade 2007 en omfattande mobilisering mot grov organiserad
            brottslighet. Vi kan väl konstatera att det inom det här området
            inte har gett något som helst resultat.
          </note>
          <note>
            I ett svar som jag fick för snart ett år sedan säger ministern
            så här: Under det senaste året har det pågått ett arbete i Justitiedepartementet
            med att identifiera olika förslag på åtgärder för att se vilka
            av dessa som efterfrågas av näringslivet. Jag kan konstatera att
            inget av de eventuella förslagen kan ha kommit i bruk, eftersom
            det inte har visats några resultat.
          </note>
          <note>
            Jag kan också, precis som ministern, glädja mig åt att näringslivet
            har vidtagit ett antal olika åtgärder för att komma åt en del
            av problemen. Det är inte så speciellt konstigt. Det är ren och
            skär självbevarelsedrift som gör att det är tvunget att vidta
            åtgärder.
          </note>
          <note>
            Vad jag har varit ute efter hela tiden är vad vi från samhällets
            sida, i det här fallet den lagstiftande församlingen och regeringen,
            kan vidta för åtgärder för att stödja näringslivet i dess ambition
            att slippa ifrån problemet. Där har vi misslyckats. Men jag måste
            säga att det tyngsta ansvaret trots allt ligger hos regeringen
            och ministern. Hon har i det här fallet till uppgift att inte
            bara noggrant följa frågan utan också att komma med förslag på
            olika åtgärder.
          </note>
          <note>
            Jag kan förstå att det kan vara svårt att vid enstaka tillfällen
            när det gäller enskilda åtgärder leverera från en dag till en
            annan, men nu pratar vi om fem år. Då finns inget försvar längre.
            Vi borde ha fått till riksdagen flera förslag till åtgärder som
            borde ha varit i funktion för att slippa ifrån det som har blivit
            en verklighet. Det handlar inte bara om att personer blir lurade
            på pengar i slutändan. Det handlar inte bara om att det är brottslingar
            som tjänar stora pengar det uppskattas till storleksordningen
            1,3 miljarder utan det handlar om att vi utsätter näringslivet
            för en icke acceptabel situation som måste åtgärdas.
          </note>
          <note type="speaker">
            Anf. 30 RICKARD NORDIN (C):
          </note>
          <note>
            Fru talman! Det är sorgligt att vi ännu inte har fått bukt med
            problemen med bluffakturor. Ökningen är lavinartad. Men det är
            glädjande att justitieministern öppnar för en förändring som innebär
            att vi på allvar kan ta itu med situationen. Men det räcker inte
            med att rättsväsendet förändras. Så länge informationen och kunskapen
            inte når ut till de utsatta kommer det fortfarande att finnas
            människor som drabbas. Företagarna har startat en kampanj på Facebook
            som heter Bestrid bluffakturorna. Man vill att företagare ska
            skicka tillbaka icke rättmätiga fakturor. Svensk Handels varningslista
            är också flitigt använd.
          </note>
          <note>
            Det är också glädjande att kreditupplysningsbranschen börjat
            använda sig av en varningslista för att sortera bort och spärra
            oseriösa betalningskrav så att människor inte får en betalningsanmärkning
            och därför inte på samma sätt behöver vara rädda för bluffakturorna.
          </note>
          <note>
            Men informationen måste också nå ut bredare. Konsumentupplysarna
            runt om i landet behöver synliggöra problemet bättre. Medierna
            har börjat nysta i problemet men behöver också informera människor
            om hur de ska ta itu med problemen när de väl har blivit utsatta.
            Jag själv startade ett företag under min skolgång. Det var inte
            så länge sedan. Inte någon gång under mina studier, i småföretagar-
            eller rättskunskap, hanterades problemet med bluffakturor, oskäliga
            avtalsvillkor eller annat som närmar sig den kategorin.
          </note>
          <note>
            Här finns ett ansvar att lära ut de kunskaper som behövs för
            att möta bedragarna. Det gäller också att den information som
            finns tas till vara av polis och domstolsväsen. En enkel genomgång
            visar att det femtiotal företag som finns på Svensk Handels varningslista
            egentligen ägs av en handfull personer. Trots detta lyckas de
            fortsätta med sin verksamhet.
          </note>
          <note>
            De poliser jag har talat med kommenterar att det i första hand
            inte är lagändringar som krävs. Problemet är i stället att det
            saknas en sammanhållen strategi och en möjlighet att samarbeta
            i arbetet mot dessa brott över polisdistrikten. Det är oftast
            svårt att få en helhetsbild av problemen, och det blir svårare
            att utreda eftersom varje anmäld enskild faktura blir ett ärende.
            Man får inte en helhetssyn. Det gör också att de ansvariga inte
            får straff som står i proportion till den skada de åsamkar samhället.
          </note>
          <note>
            Om ökningen av bluffakturor och telefonbedragare inte hejdas
            kommer vi snart att se en växande misstro mot att sluta avtal.
            Avtalsfriheten och tron på andra individer är en grundsten i vårt
            samhälle, och den skapar mycket gott. Om den tron rubbas genom
            att brottslingar får sko sig ohämmat kommer vi att få problem
            som långt överskrider den sektorn. Det är ofta en obehaglig upplevelse
            för den som blir uppringd, överrumplad och påtvingad något som
            konsumenten eller företagaren i fråga inte vill ha. Det är ett
            problem även för de laglydiga företag som erbjuder bra tjänster
            men som nu blir smutskastade av oseriösa bedragare. De som skickar
            ut bluffakturor och oseriösa telefonförsäljare är brottslingar.
            De är bedragare som begår bedrägeri. De ska behandlas som sådana
            och lagföras. Det sker inte i tillfredsställande grad i dag. Därför
            är jag glad över justitieministerns besked om initiativ för att
            se över bekämpandet av dessa skurkar.
          </note>
          <note type="speaker">
            Anf. 31 ANTI AVSAN (M):
          </note>
          <note>
            Fru talman! Frågan om bluffakturor är något som återkommer med
            jämna mellanrum. Det är klart att det finns skäl att uppmärksamma
            när antalet ökar. Det är många som har dessa problem, och det
            är ofta som småföretagare har anledning att fundera över vilka
            regler som egentligen gäller och hur de ska agera i den uppkomna
            situationen.
          </note>
          <note>
            Kunskap är nyckeln, om man vill tillvarata sina egna intressen.
            Det har man alla skäl i världen att göra som småföretagare. Man
            ska använda de pengar som genereras i rörelsen för riktiga saker
            och inte betala bedragare.
          </note>
          <note>
            En annan sak som ofta framskymtar i debatten är att det på något
            sätt skulle vara lagstiftarens ansvar att bevaka allas intressen.
            Det låter sig inte göras. Bristande förmåga att ta till vara sina
            egna intressen kommer alltid att vara ett problem för den enskilde,
            men lagstiftaren kan tillhandahålla de verktyg som behövs så att
            man kan tillvarata sin rätt.
          </note>
          <note>
            På det här området menar jag, som många andra, att det finns
            regler som täcker upp det allra mesta, men det finns samtidigt
            en omfattande okunskap. Men reglerna kanske inte tillämpas. I
            den delen är det nog ett polisiärt problem. Jag tror att problemen
            på sikt är på väg att lösas. Vi känner alla till svårigheter vid
            yttäckande brottslighet för polismyndigheter att samarbeta sinsemellan.
            Det kanske inte är naturligt. Möjligen råder den utredning som
            Polisorganisationskommittén ska lägga fram bot på detta i framtiden.
          </note>
          <note>
            Jag ska också säga något om den civilrättsliga delen. Ofta väcks
            förslag och framförs synpunkter på att man borde göra någonting
            åt avtalsrätten. Man säger att man borde införa en ångerrätt för
            näringsidkare. Jag tror att många säger detta i ett välvilligt
            syfte, men man har inte tänkt på vad det innebär egentligen. I
            de allra flesta fall har man inte träffat något avtal över huvud
            taget. Om man då anser sig ha träffat ett avtal, ska man ångra
            ett avtal som inte har ingåtts? Ja, det är något ologiskt.
          </note>
          <note>
            Ett avtal bygger på att två parter har samstämmiga partsviljor,
            man är helt enkelt överens om något. Men bedragaren den som driver
            företaget som kanske säljer en företagskatalog eller något liknande
            säger att denne ska leverera någonting men gör inte det. Den som
            köper ville köpa det som erbjöds, men uppsåtet från blufföretagaren
            var att aldrig leverera. Det blir inte heller något avtal. Den
            som då är drabbad hamnar inte i en bättre situation om företagaren
            tänker sig att han har ingått ett avtal som inte har ingåtts.
          </note>
          <note>
            Det andra fallet handlar om avtalsinnehåll. För att ett avtal
            ska ha träffats ska det också vara ett avtalsinnehåll som båda
            parter är överens om. Annars blir det en tvist om det.
          </note>
          <note>
            Det tredje fallet gäller ångerrätten. Hur utövas ångerrätt i
            andra sammanhang? Jo, man ångrar till näringsidkaren. Hamnar man
            i en bättre situation som småföretagare om man ska ångra till
            blufföretagaren? Jag skulle inte tro det. Det är inte bra lösningar.
            Det är det polisiära spåret som är det rätta.
          </note>
          <note type="speaker">
            Anf. 32 GUNNAR ANDRÉN (FP):
          </note>
          <note>
            Fru talman! Det allra största problemet i sammanhanget är de
            företagare som betalar olika former av bluffakturor. De skapar
            en miljö där det är en lönsam verksamhet. Varför gör de så? Ja,
            det är fruktan att hamna i olika register, särskilt i Upplysningscentralens
            eller kronofogdens register. Det påverkar verksamheten så mycket
            i övrigt för dessa företag, nämligen att det blir svårt att få
            krediter och så vidare.
          </note>
          <note>
            Därför måste man alltid säga att det finns ett ansvar för varje
            person som betalar en bluffaktura. Om man inte gjorde detta skulle
            inte den här verksamheten finnas.
          </note>
          <note>
            Jag skulle vilja gå in på en del som statsrådet inte tar upp
            i sitt i övrigt utmärkta svar på denna viktiga interpellation
            av Krister Örnfjäder, nämligen kronofogden och Skatteverket. Fruktan
            att hamna i kronofogdens register är en drivkraft att betala saker
            i ett tidigare led, för att slippa ifrån alltihop. Då måste det
            ställas ytterligare krav på just Kronofogdemyndigheten, och det
            ska vara svårt att hamna i kronofogdens register om man inte har
            goda krav på att verkligen få betalt.
          </note>
          <note>
            Kronofogdemyndigheten och Skatteverket har haft en mycket omfattande
            verksamhet när det gäller att bekämpa den organiserade brottslighetens
            servicefunktion, och den har varit framgångsrik, enligt mitt sätt
            att se det, Krister Örnfjäder. De ligger inte under Justitiedepartementet
            utan under Finansdepartementet. En samverkan mellan Kronofogdemyndigheten,
            polismyndigheten, Skatteverket, Tullverket och vad det nu kan
            vara är oändligt viktig.
          </note>
          <note>
            Jag menar att det är alldeles för lätt för bluffmakare att anhängiggöra
            sina krav och därigenom få en viss status i kronofogdens register,
            vilket ger trovärdighet åt det här.
          </note>
          <note>
            Fru talman! Häleri är ett brott som vi uppmärksammar alltför
            lite, och just bluffakturorna är ett annat sådant område där lönsamheten
            är orimligt stor.
          </note>
          <note>
            Jag menar att ett sätt att minska möjligheterna att komma in
            i kronofogdens register är att se till att straffbarheten ökar
            när de här sakerna väl upptäcks. Det handlar inte bara om fängelse
            utan i hög grad om ett avgiftssystem som fungerar, som är avskräckande
            för dem som inte har berättigade krav att komma in i kronofogdens
            register.
          </note>
          <note>
            Fru talman! När man tittar i kronofogdens ekonomiska räkenskaper
            kan man notera att betalningsförelägganden självklart är många
            sådana berättigade, absolut ger ett väldigt underskott i den här
            verksamheten. Det handlar om ungefär 400500 miljoner per år. Verksamheten
            med betalningsförelägganden omsätter ungefär 1,4 miljarder per
            år, och det ligger vid sidan av det ordinarie anslaget. Det ger
            en dimension åt hur mycket pengar och vilken verksamhet som Kronofogdemyndigheten
            har att hantera när det gäller betalningsförelägganden.
          </note>
          <note>
            Det är en uppmaning från mig att statsrådet ytterligare ska prioritera
            att se till att de som bedriver verksamhet med bluffakturor inte
            lyckas komma in i kronofogdens register med sina krav.
          </note>
          <note type="speaker">
            Anf. 33 Justitieminister BEATRICE ASK (M):
          </note>
          <note>
            Fru talman! Det finns många aspekter på detta. En sak som jag
            tycker att man ska slå fast är att begreppet bluffakturor är olika
            företeelser, och det gör att frågan är lite mer komplex. En faktura
            är inte alltid en faktura, utan ibland kan en faktura vara ett
            erbjudande med ett inbetalningskort. Det här är en snårskog. Det
            komplicerar naturligtvis myndigheternas sätt att utreda olika
            anmälningar, så det finns en del svårigheter i detta.
          </note>
          <note>
            Det är naturligtvis inte regeringens fel att det ser ut som det
            gör och att problemet har blivit större. Det vi ser är förändringar
            i hur brottsligheten arbetar. Internet och den moderna tekniken
            erbjuder goda möjligheter, liksom bristen på kunskap om vad som
            faktiskt gäller och den rädsla som Gunnar Andrén pekar på att
            hamna i register i onödan.
          </note>
          <note>
            Många känner inte till att vi redan 2008 fick ändringar när det
            gäller möjlighet att till exempel få rättelser i kronofogdens
            register. Enligt den lagen ska Kronofogdemyndigheten på begäran
            göra rättelser om det blir felaktigheter i registret. Enligt vad
            de själva säger jag har ingen anledning att ifrågasätta det tillämpar
            man den lagen på ansökningar om betalningsföreläggande som avser
            så kallade bluffakturor. Det är en viktig möjlighet.
          </note>
          <note>
            Däremot är det naturligtvis så att både privatpersoner och småföretagare
            som drabbas av detta får en massa besvär med att hantera det hela.
            Men jag tror fortfarande att många är rädda och därför betalar
            fakturor som de inte skulle betala. Därför är det informationsspåret
            också oerhört centralt.
          </note>
          <note>
            Ja, det är riktigt att jag har svarat Krister Örnfjäder flera
            gånger i debatten att man vidtar åtgärder och gör saker. Det har
            man gjort, och man har blivit bättre. Men som jag konstaterade
            i mitt svar tycker jag inte att man har blivit tillräckligt mycket
            bättre. Det är också därför som man själv på Rikspolisstyrelsen
            har känt att man här måste arbeta fram ett mer sammanhållet program,
            både för sitt samarbete med andra myndigheter och för att utreda
            denna typ av brott bättre.
          </note>
          <note>
            Det handlar både om hur man utreder och om förmågan att följa
            ärenden över myndighetsgränserna. Vi har fortfarande en organisation
            med ganska många polismyndigheter, och det ställer till det. Vi
            har också ett särskilt spår där man nu arbetar för att i särskild
            ordning utreda ärenden som går över hela landet, och bedrägeri
            är ett exempel på det. Det görs alltså en del saker. Men jag tycker
            att det här är så allvarligt att jag överväger att ta ett mer
            samlat grepp i frågan.
          </note>
          <note>
            Vad är det då för frågor som departementet har funderat över?
            Anti Avsan var inne på en del av det. Det är två frågor som har
            dykt upp. Det är civilrättliga frågor som har lyfts fram av och
            till som varande otroligt viktiga. Det ena är att en ansökan om
            betalningsföreläggande inte automatiskt skulle innebära att man
            läggs upp eller att det direkt leder till ett betalningsföreläggande,
            utan det skulle vara någon respit. Det kan ha sin poäng. Men när
            vi vänder på kuttingen visar det sig att näringslivet vill ha
            så snabb varning som möjligt om någon möjligen inte är solvent.
            Det finns alltså två sidor av myntet.
          </note>
          <note>
            Det andra är, som Anti Avsan var inne på, ångerrätt eller krav
            på skriftlig accept vid telefonförsäljning. Utöver de argument
            som Anti Avsan tog upp har vi noterat att näringslivet framhåller
            att muntliga avtal är en väldigt viktig sak när det gäller att
            bedriva modernt företagande. Det är inte helt enkelt.
          </note>
          <note>
            Det är faktiskt på det sättet att vi lyfter upp frågorna och
            försöker vända och vrida på dem för att se vad man ska göra. Problemet
            är att det inte finns något enkelt recept. Men vi kommer att ta
            ytterligare grepp. Vi måste komma åt detta, som tyvärr försätter
            näringsliv och enskilda människor i väldigt besvärliga situationer,
            och det är inte acceptabelt.
          </note>
          <note type="speaker">
            Anf. 34 KRISTER ÖRNFJÄDER (S):
          </note>
          <note>
            Fru talman! I det sista kan jag instämma till hundra procent:
            Det är inte acceptabelt. Att jag har engagerat mig i den här frågan
            beror helt enkelt på att jag har haft förmånen att komma i kontakt
            med de verksamheter som till stor del tyvärr är utsatta för det
            här. Jag har också varit i kontakt med enskilda individer som
            tyvärr har varit utsatta för det. Det är ingen rolig upplevelse.
          </note>
          <note>
            Jag sitter ju i näringsutskottet, och när vi ska göra saker för
            att företagsamhet ska utvecklas i Sverige och försöker lägga fram
            förslag i form av finansiering, lagstiftning och vad det nu än
            kan vara för att vi ska få fler företag möter vi företag som säger:
            Jag har redan ett företag, men nu kanske jag måste sluta med det
            därför att jag har hamnat i den här situationen.
          </note>
          <note>
            Ministern ska inte uppfatta det som att jag i första hand är
            ute efter att kritisera. Vad jag är ute efter är att vi ska lyckas
            komma åt detta problem, så jag kanske är en av ministerns bästa
            vänner på oppositionssidan i det här jobbet.
          </note>
          <note>
            Jag ser gärna hur de eventuella initiativen utformas i olika
            förslag så att jag har möjlighet att tillsammans med de personer
            som jag har kontakt med kan sätta mig in i det: Är detta verkligen
            de åtgärder som de har det största behovet av? Jag har inte lösningen
            på alla dessa problem. Mycket av det som har sagts här av andra
            kan jag till hundra procent instämma i, för det är den typ av
            verklighet som finns. Jag tror att jag nämnde i mitt första inlägg
            att vi är många som måste vara med i jobbet för att se till att
            lösa detta problem.
          </note>
          <note>
            Ministern har själv varit ute ett antal gånger som åtminstone
            jag har lagt märke till och pratat med branschfolk. Det kan ha
            varit på årsstämmor och på andra sammankomster där man har diskuterat
            det här problemet. Där har ministern förutskickat att regeringen
            är engagerad och ska vara med och bidra till att lösa problemet.
            Då är det klart att frågan hamnar i det knä där det hör hemma,
            nämligen hos ministern.
          </note>
          <note>
            Jag har försökt att interpellera och ställa frågor till andra
            ministrar om detta för att hitta samordningsmöjligheterna. Men
            ett par av de gångerna har frågan hamnat hos ministern igen, eftersom
            det är ministern som har det här ansvarsområdet. Ingen ska säga
            att jag inte har försökt jobba över gränserna.
          </note>
          <note>
            De synpunkter och exempel som jag har fått del av säger att vi
            behöver insatser på många håll.
          </note>
          <note>
            Det jag först tycker att man borde fundera med utgångspunkt från
            är en kommentar som en kriminalinspektör gjorde i samband med
            att den situation som var före jul diskuterades. Han sade: De
            här siffrorna gör mig mörkrädd också. Han trodde nämligen inte
            att omfattningen var så stor.
          </note>
          <note>
            Då tänker jag så här: Vänta nu ett tag! Detta är en utveckling
            som har hållit på ett visst antal år och har vuxit med ett antal
            tusen varje år. Men han sitter mitt i jobbet och har ingen aning!
            Min tolkning är alltså att han inte har någon aning om omfattningen,
            att problemet var så stort.
          </note>
          <note>
            Där någonstans skulle man kunna börja, för alla polismyndigheter.
            Ministern sade att man redan har gjort det. Men i december hade
            i varje fall inte den här polismannen den kunskapen.
          </note>
          <note>
            Jag får återkomma i nästa inlägg.
          </note>
          <note type="speaker">
            Anf. 35 RICKARD NORDIN (C):
          </note>
          <note>
            Fru talman! Vi har hört en del talare som pratar om eget ansvar
            och så vidare. Ja, det är klart att det inte skulle finnas en
            marknad om det fanns större kunskap, om alla som får en bluffaktura
            bestrider och polisanmäler och, om inkasso kopplas in, vågar stå
            på sig.
          </note>
          <note>
            Men det krävs väldigt mycket mod för att göra det. Det är inte
            så himla lätt att ta vara på alla de regler som finns kring företagande,
            att faktiskt sätta sig in i det och veta vad som gäller. Därför
            behöver man hjälp och stöd från företagarföreningar, konsumentupplysare
            och olika myndigheter.
          </note>
          <note>
            Människor ska inte behöva vara rädda för att hävda sin rätt.
            Människor ska inte behöva utsättas för brottsförsök dagligen.
            Hade de varit utsatta för exempelvis andra brottsförsök, som rånförsök,
            där det också i ganska stor utsträckning handlar om pengar, hade
            det varit en helt annan situation. Då hade samhället agerat snabbt
            och kraftfullt.
          </note>
          <note>
            Det är därför av största vikt att justitieministern inte bara
            överväger att agera utan faktiskt tar initiativ och agerar både
            snabbt och kraftfullt, för de här brotten måste vi ta hand om
            omgående.
          </note>
          <note>
            Det duger inte att låta 1,3 miljarder kronor, som detta omsätter,
            hamna i brottslingars fickor. Det är pengar som vi skulle kunna
            använda oerhört mycket bättre i alla svenska företag för att få
            igenom nya idéer, ny teknik och nya jobb. Det är pengar som vi
            kan använda på helt andra sätt, om vi kan slippa den organiserade
            brottsligheten. Detta är inte knarkligor och mc-gäng, utan det
            är blufföretag. Det är företag som säljer påhittade tjänster för
            att skydda mot blufföretag, säljer andra blufföretag.
          </note>
          <note>
            Det blir oerhört komplext det har justitieministern rätt i. Men
            det räcker inte att konstatera att det är komplext, utan vi måste
            agera, och vi måste börja agera nu.
          </note>
          <note type="speaker">
            Anf. 36 ANTI AVSAN (M):
          </note>
          <note>
            Fru talman! Att detta är ett problem för många vet vi på olika
            sätt. Jag vet det också eftersom jag har bakgrund som domare i
            tingsrätt.
          </note>
          <note>
            Men vad som är viktigt är rädslan för att få en betalningsanmärkning.
            När det gäller Kronofogdemyndighetens register är det kanske inte
            några större problem, eftersom tröskeln är högre där. Men i annan
            kreditupplysningsverksamhet får man lättare en anmärkning.
          </note>
          <note>
            UC har tagit initiativ till att inte registrera betalningskrav
            från företag som finns på Svensk Handels svarta lista. Man försöker
            också få ett gemensamt branschansvarstagande på området, vilket
            är viktigt.
          </note>
          <note>
            Jag vill också peka på något annat som kanske inte är så känt.
            Det finns en rätt till skadestånd. Det är inte bara så att man
            slipper betala om man inte har ingått ett avtal eller har blivit
            lurad, utan det finns en bestämmelse i inkassolagen, närmare bestämt
            18 §, som ger utrymme för skadestånd också för ideell skada. Den
            infördes när inkassolagen kom till på 70-talet. Tidigare fick
            man skadestånd bara om det hade förekommit brott. Detta förutsätter
            inte brott, inget uppsåt och inte ens vårdslöshet.
          </note>
          <note>
            Man har gjort en ganska vidsträckt tolkning i praxis av vilka
            som omfattas av detta. En konkursansökan kan till exempel vara
            en skadeståndsgrundande inkassoåtgärd. Det kan handla om att personer
            med anknytning till någon kriminell motorcykelklubb försöker driva
            in fordringar men inte har tillstånd till inkassoverksamhet och
            egentligen inte har med inkassoverksamhet att göra över huvud
            taget och därmed gör sig skyldiga till otillbörliga inkassoåtgärder
            som ger rätt till skadestånd.
          </note>
          <note>
            Detta är också en möjlighet. Här har företagarorganisationerna
            en viktig uppgift att informera om alla möjligheter.
          </note>
          <note type="speaker">
            Anf. 37 GUNNAR ANDRÉN (FP):
          </note>
          <note>
            Fru talman! Jag uppskattar mycket att statsrådet tog fasta på
            detta att vi noggrant ska värdera möjligheten att bestrida. Samtidigt
            bestrider jag inte att det finns en motsättning mellan näringslivets
            krav på att snabbt få betalt och den bestridandemöjligheten. Men
            för dem som drabbas är uppenbarligen bestridandemöjligheten en
            mycket central fråga för att slippa hamna i de privaträttsliga
            kreditupplysningsregistren och så småningom hos kronofogden, som
            är en myndighet. Det är lite skillnad på de sakerna.
          </note>
          <note>
            Jag tror att vi alla, till och med riksdagsledamöter, har varit
            utsatta för liknande saker, att man till exempel blir tillskickad
            varor. Det ska man polisanmäla.
          </note>
          <note>
            En särskild form som har utvecklats väldigt mycket till det sämre
            är telefonförsäljningen, med muntliga krav. Numera talar lite
            seriösare företag oftast om att det sker en inspelning av samtalet,
            så att det finns en dokumentation. Men i många fall, när det kommer
            olika sorters fakturor, saknas all dokumentation över huvud taget.
            Det är klart att det är ett väldigt svårt problem.
          </note>
          <note>
            Det finns många olika saker att gå vidare med. Jag välkomnar
            därför statsrådets svar att ta ett mer samlat grepp på detta.
          </note>
          <note>
            Allra sist, fru talman, skulle jag vilja nämna att nyttjandet
            av personnummer är en särskild svår fråga i dessa sammanhang.
            Personnumret är så oerhört legitimerande i många sammanhang. Det
            gör att vi ska vara försiktiga med att utnyttja våra egna personnummer.
          </note>
          <note type="speaker">
            Anf. 38 Justitieminister BEATRICE ASK (M):
          </note>
          <note>
            Fru talman! Jag vill börja med att säga att jag verkligen uppskattar
            Krister Örnfjäders engagemang i frågan. Vi har nog lite vänner
            rakt över partigränserna i den här frågan, för det är egentligen
            ingen som tycker att det är vettigt att man på det här sättet
            lurar enskilda företagare, utan det är ett påtagligt problem som
            måste åtgärdas.
          </note>
          <note>
            Det är komplicerat i den meningen att den här typen av brottslighet
            tar sig lite olika former och att det finns olika aspekter på
            nästan varenda fråga. Men om alla försöker dra åt ett håll kan
            vi försöka hitta en väg framåt.
          </note>
          <note>
            Jag menar att arbetet med ett handlingsprogram inom polisen och
            ett initiativ på regeringsnivå för att försöka samla ihop de här
            frågorna ändå är sättet att försöka se vad vi kan göra för att
            koppla ett bättre grepp.
          </note>
          <note>
            Jag vill gärna påpeka att just den här typen av brottslighet
            är ett led i organiserad brottslighet. Krister Örnfjäder nämnde
            den polisman som inte trodde att omfattningen av bluffakturor
            var så stor som den är. Det finns säkert många som dess värre
            inte har det klart för sig. Men jag förväntar mig faktiskt att
            poliser och framför allt cheferna inom svensk polis håller koll
            på brottsutvecklingen och försöker utforma verksamheten utifrån
            hur det faktiskt ser ut.
          </note>
          <note>
            Detta är ett område där brotten ökar och där vi har stora problem.
            Det ligger i farans riktning, för det är ett effektivt sätt för
            grovt kriminella att få in pengar. Man behöver bara fundera över
            vad de använder pengarna till. Bedrägerier med den typen av fakturor
            är oerhört enkla. I andra sammanhang har vi callcenterverksamhet
            och olika typer av snabba kontakter, internet och annat.
          </note>
          <note>
            Det är svårt att se på ett brev, en trycksak eller en skrivelse
            som kommer huruvida det är seriöst eller inte. Det är det som
            är det försåtliga, och det sätts i system och används av kriminella
            för att ta in pengar. Därför måste vi arbeta över gränserna, samarbeta
            mellan olika myndigheter och informera om hur det ser ut och vad
            man själv kan göra.
          </note>
          <note>
            Om man får en räkning och känner att man inte är skyldig att
            betala är det förmodligen sant. Då bör man höra varningsklockorna
            ringa och fundera över om det är en rimlig räkning man fått. Det
            är svårt, och vi har många, inte bara småföretagare utan också
            äldre, som blir grundligt lurade eftersom de, skulle jag vilja
            påstå, ibland är godtrogna och ibland inte informerade om vilket
            skydd de har att kunna säga ifrån när de tycker att det hela är
            orättmätigt.
          </note>
          <note>
            Det finns en sak som jag funderar mycket över; jag borde kanske
            inte ventilera sådant i riksdagens talarstol, men jag gör det
            i alla fall. Det här är ju en typ av brottslighet som inte dyker
            upp varje dag på polisstationen i Sveg, om jag säger så. Säg att
            det kommer in någon på polisstationen där och förklarar för en
            polisman att han eller hon blivit utsatt, fått faktura från ett
            företag. Den typen av anmälan är de inte jättefamiljära med i
            Sveg. Det kan också gälla andra brott, sådana som har med internet
            att göra eller annat som hör till den moderna tidens kriminalitet.
            Där står sedan polismannen och vet inte vad han ska göra.
          </note>
          <note>
            Jag tycker att man ska tänka i banor av helpdesk för polisen.
            En polisman ska kunna ringa dit och säga att han inte vet hur
            han ska hantera den typen av utredning av kriminalitet. Det måste
            finnas experter. Det måste finnas någonstans att snabbt få experthjälp
            och ytterligare kompetens på det området. Den kunskapen finns
            inte på varje enhet, överallt, hela tiden.
          </note>
          <note>
            Vi får jobba utefter lite olika banor. Jag välkomnar om Krister
            Örnfjäder och alla andra kommer med bra och konstruktiva förslag
            till hur vi ska kunna bekämpa den typen av kriminalitet.
          </note>
          <note type="speaker">
            Anf. 39 KRISTER ÖRNFJÄDER (S):
          </note>
          <note>
            Fru talman! Beroende på vem jag talar med i den här frågan, om
            det är polisen eller näringsidkare, får man deras bild av hur
            deras verklighet ser ut och hur lösningen för dem ska se ut. De
            har naturligtvis rätt utifrån sin utgångspunkt. Jag kan inte värdera
            det till hundra procent, men jag kan förutsätta att det kan behövas
            en mix av de åtgärder som kommer med anledning av synpunkter som
            de lämnar in.
          </note>
          <note>
            Det kan innebära att man behöver göra ändringar i lagstiftningen
            för att på olika sätt göra deras tillvaro tryggare och göra det
            svårare för dem som begår denna typ av brott. Det kan också vara
            i kombination med att de personer som vi anställt inom ramen för
            Myndighetssverige, och som ska hjälpa till att upprätthålla lagar
            och regelsystem, får den utbildning de behöver.
          </note>
          <note>
            Det sägs i exempelvis poliskretsar, åtminstone till mig, att
            den polisutbildning som i dag erbjuds är alldeles för mycket inriktad
            på ordningspolisverksamhet, alltså att det är för mycket om att
            komma till rätta med den här typen av brott. Man skulle således
            behöva ha mer kriminalpolisutbildning, den typen av utbildning.
            Om jag förstått det rätt har Riksrevisionen före jul lämnat en
            rapport till regeringen som går i den riktningen.
          </note>
          <note>
            Det jag är ute efter är helt enkelt att jag gärna vill använda
            det som ministern skriver i den sista meningen i det skriftliga
            svaret. Där säger hon nämligen att hon avser att ta initiativ
            till ett arbete som ska ge underlag för att besvara frågeställningen;
            frågeställningen är alltså hur man ska motarbeta bluffakturor
            på ett effektivt sätt. Jag vill gärna se de förslagen så snart
            som möjligt.
          </note>
          <note type="speaker">
            Anf. 40 Justitieminister BEATRICE ASK (M):
          </note>
          <note>
            Fru talman! Det finns säkert mycket att göra när det gäller polisutbildningen.
            En sak är säker och det är att vi i dag har för få specialister
            och för lite specialkunnande. Det är därför det visar sig att
            det är alltmer nödvändigt för polisen att samverka med andra myndigheter
            och ha en breddad kompetens. Ska man arbeta i den ekonomiska miljön
            med företagsfrågor och annat är det inte självklart att ordningshållningskompetensen
            är den mest centrala för att hantera de frågorna.
          </note>
          <note>
            Ja, vi har fått en granskning från Riksrevisionen, som tittat
            på rätt många år och har en del synpunkter. Vi har redan agerat
            för att ta emot mycket av det som där sägs. Vi jobbar just nu
            med svaret, och det kommer riksdagen att få ta del av. Det är
            naturligtvis en viktig synpunkt, liksom de andra. Vi går nu igenom
            dem successivt.
          </note>
          <note>
            När det gäller bluffakturor och den problematik som vi på ett
            tydligt sätt blev uppmärksammade på när den senaste brottsstatistiken
            kom, den för 2011, har jag lyft upp frågan ytterligare och sagt
            att här får man göra mer än vad som uträttats hittills. Detta
            säger jag trots att man inom Rikspolisstyrelsen har i gång ett
            arbete med handlingsplanen, har förstärkt utbildningen av utredare
            och gör en massa andra saker.
          </note>
          <note>
            Det är alldeles uppenbart att bluffakturor är ett verktyg som
            grovt kriminella använder, och det är dessutom lukrativt. Vi måste
            därför täppa till det, och vi måste vara kreativa för att lyckas
            med det.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:172 om Försäkringskassans
            service på lokal nivå
          </note>
          <note type="speaker">
            Anf. 41 Statsrådet ULF KRISTERSSON (M):
          </note>
          <note>
            Fru talman! Gunvor G Ericson har frågat mig vilka åtgärder jag
            avser att vidta för att tillgodose medborgarnas behov av Försäkringskassans
            tillgänglighet lokalt och av personliga möten som bidrar till
            ökad samverkan mellan statliga myndigheter. Gunvor G Ericson har
            samtidigt frågat mig om jag fortfarande drar slutsatsen att det
            inte behövs ytterligare ekonomiska medel till Försäkringskassan
            med anledning av riksdagens beslut om tillgänglighet lokalt.
          </note>
          <note>
            Frågan om tillgänglighet och service är viktig. Personer som
            har behov av att komma i kontakt med statliga myndigheter ska
            ha goda förutsättningar att på ett effektivt vis kunna få den
            kontakt de behöver. Kontakter med myndigheter kan ske på flera
            olika sätt. Det personliga mötet är ett sådant sätt. Men det är
            också mycket viktigt att det finns goda möjligheter att kommunicera
            med myndigheter på andra sätt, till exempel via telefon och internet.
            Möjligheterna till dialog med myndigheterna via telefon eller
            internet utvecklas hela tiden, men det betyder inte att det personliga
            mötet spelat ut sin roll. För många är detta fortfarande av mycket
            stor vikt.
          </note>
          <note>
            I interpellationsdebatten i april 2011 diskuterade vi dessa frågor.
            Att tillhandahålla service med en god tillgänglighet och kvalitet
            är ett ansvar som ligger på den enskilda myndigheten. Varje myndighet
            har ett ansvar att utforma service, produkter och tjänster som
            är användbara för alla och svarar mot olika villkor och behov.
            Som jag också nämnde i debatten förra året har regeringen gett
            Försäkringskassan i uppdrag att genomföra en djupgående analys
            om hur myndighetens olika kundgruppers och medborgarnas servicebehov
            av Försäkringskassans tjänster kan tillgodoses ändamålsenligt
            och långsiktigt.
          </note>
          <note>
            Statskontoret har även fått i uppdrag att ta fram ett underlag
            om myndigheternas service i samverkan. I uppdraget ingår att kartlägga
            medborgares och företags behov av service i samverkan samt hur
            myndigheters service i dag uppfyller dessa behov i hela landet.
          </note>
          <note>
            Regeringen avser att därefter återkomma i frågan om hur behovet
            av lokal närvaro kan tillgodoses långsiktigt.
          </note>
          <note>
            Vad avser frågan om ytterligare resurser till Försäkringskassan
            med anledning av riksdagens beslut om lokal tillgänglighet har
            Försäkringskassan fått 190 miljoner kronor för 2013 för att ges
            förutsättningar att kunna behålla befintliga servicekontor. Vad
            gäller Försäkringskassans förvaltningsanslag i övrigt för kommande
            år avser regeringen att återkomma i budgetpropositionen för 2013.
          </note>
          <note type="speaker">
            Anf. 42 GUNVOR G ERICSON (MP):
          </note>
          <note>
            Fru talman! Jag tackar för svaret. För att socialförsäkringarna
            ska fungera krävs att människor har förtroende för dem. Här har
            Försäkringskassan en central roll, och i regeringens regleringsbrev
            anges att Försäkringskassan ska ha medborgarnas fulla förtroende
            och att verksamheten ska präglas av god service och hög kvalitet
            i tillämpningen.
          </note>
          <note>
            Regeringen har dessutom gett Försäkringskassan i uppdrag att
            redovisa hur förtroendet ska kunna förbättras. Därför är det förvånande
            att socialförsäkringsministern inte kommenterar det faktum att
            det nu blir färre platser där människor kan besöka kassan. Internet
            kan inte alltid ersätta att man får träffa en person, och socialförsäkringsministern
            uttryckte att det personliga mötet är viktigt.
          </note>
          <note>
            För nästan ett år sedan beslutade riksdagen efter ett utskottsinitiativ
            från Miljöpartiet, Socialdemokraterna och Vänsterpartiet att regeringen
            ska återkomma med förslag som tillgodoser medborgarnas behov av
            Försäkringskassans tillgänglighet för personliga möten och som
            bidrar till ökad samverkan mellan statliga myndigheter.
          </note>
          <note>
            Bakgrunden till initiativet var att Försäkringskassan beslutat
            att lägga ned servicekontoren för att uppfylla det besparingsbeting
            man fått av regeringen.
          </note>
          <note>
            I april förra året ställde jag frågor till ministern om hur riksdagens
            beslut om lokalservice ska uppfyllas. Efter en fördröjd svarstid
            fick jag i maj svaret att det inte ska läggas ned några ytterligare
            servicekontor eller serviceplatser innan analysen, som ministern
            nu ännu en gång hänvisar till, är klar.
          </note>
          <note>
            Av interpellationssvaret framgick: I avvaktan på att Försäkringskassan
            genomför den analysen och den långsiktiga lösningen presenterats
            ges Försäkringskassan i uppdrag att avvakta med att verkställa
            den åtgärd i myndighetens handlingsplan som handlar om att dra
            sig ur den servicesamverkan som i dag sker vid de så kallade servicekontoren
            och serviceplatserna.
          </note>
          <note>
            Den 31 januari stänger dock Försäkringskassan kontor runt om
            i landet.
          </note>
          <note>
            Jag har låtit riksdagens utredningstjänst sammanställa hur den
            lokala tillgängligheten har förändrats. När de regionala försäkringskassorna
            gjordes om till den statliga myndigheten Försäkringskassan 2005
            och fram till omorganisationen 2008 fanns det möjlighet till fysiska
            möten för försäkrade på omkring 300 orter. I december 2011 fanns
            möjlighet till spontana fysiska möten på 124 orter. Därtill fanns
            informationsmaterial och möjlighet till blankettmottagning i Arbetsförmedlingens
            lokaler genom 124 så kallade serviceplatser.
          </note>
          <note>
            Det har skett en halvering, och Försäkringskassan stänger nu
            ytterligare 7 lokalkontor och 48 serviceplatser.
          </note>
          <note>
            Försäkringskassan säger att detta inte berörs av det regeringsuppdrag
            myndigheten har fått. Antingen har ministern inte varit tydlig
            mot kassan eller så har kassan missförstått.
          </note>
          <note>
            Har underhandskontakter tagits som har signalerat att det är
            okej att stänga dessa enheter trots riksdagens beslut, är min
            fundering efter att ha hört ministerns svar.
          </note>
          <note type="speaker">
            Anf. 43 FINN BENGTSSON (M):
          </note>
          <note>
            Fru talman! Jag tackar för Gunvor G Ericsons visade intresse
            för att ha det personliga mötet. Det är viktigt för alla statliga
            myndigheter. Detta belyser också tacknämligt statsrådet i sitt
            svar, nämligen att regeringens huvudinriktning är att se till
            att den personliga servicen tillhandahålls. Just därför har man
            givit uppdrag till två myndigheter att både kort- och långsiktigt
            utreda detta, och det har diskuterats tidigare.
          </note>
          <note>
            Jag vill lyfta upp två frågor som jag har haft lite problem med
            i samband med Gunvor G Ericsons brinnande engagemang i denna fråga.
            Hur trovärdigt är det från Miljöpartiets sida att man verkligen
            vill värna de resurser som man säger fattas på Försäkringskassan?
          </note>
          <note>
            Tittar man på svaret som statsrådet avgivit är 190 miljoner avsatta
            för att förbättra och garantera servicen i samband med att utredningsförfarandet
            pågår för att långsiktigt kunna fastställa vad det egentliga behovet
            kan vara.
          </note>
          <note>
            Vänsterpartiet har i sin budget satt av 125 miljoner kronor för
            att behålla servicekontoren som en markering. Det är den beräkning
            man har gjort från Vänsterpartiet, som förvisso ofta har spenderbyxorna
            på mer än någon annan.
          </note>
          <note>
            Här sätter Miljöpartiet av 50 miljoner kronor. Men hör och häpna!
            Det är enbart till viss del till förbättrad tillgänglighet och
            service. Huvuddelen går till ökat ansvar för sjuklöner.
          </note>
          <note>
            Min fråga är: Hur trovärdiga är de uppgifter som Gunvor G Ericson
            har fått från RUT om man vill bevara vartenda befintligt servicekontor
            intakt? Räcker verkligen den budgetpost som aviseras i skuggbudgeten
            från Miljöpartiet? Jag betvivlar det.
          </note>
          <note>
            Gunvor G Ericson är också gruppledare för sitt parti i riksdagen
            och borde därför kunna påverka summan och utöka den eller åtminstone
            förhandla med Vänsterpartiet om vad som är en rimlig ersättning
            om man vill ha upp den och ta ansvar för kostnadsfördyringen.
          </note>
          <note>
            Den andra frågan som interpellanten tar upp är nog så viktig.
            Det gäller förtroendet för myndigheten Försäkringskassan och för
            socialförsäkringarna på lång sikt. I detta perspektiv undrar jag
            lite grann. Naturligtvis är det viktigt med den personliga servicen,
            och regeringen har också ambitionen att se till att det finns
            en god personlig service när det handlar om Försäkringskassans
            uppdrag.
          </note>
          <note>
            När det gäller den långsiktiga trovärdigheten har Gunvor G Ericsons
            parti tillsammans med de röda varit negativa till den reformering
            av sjukförsäkringen, bland annat, som vi har iscensatt just för
            att den ska få en långsiktig trovärdighet.
          </note>
          <note>
            Såväl den tidigare socialdemokratiske statsministern Göran Persson
            som den tidigare socialdemokratiska socialministern och utredaren
            av sjukförsäkringen Anna Hedborg kom fram till att det behövde
            göras något rätt radikalt eftersom trovärdigheten stod på spel.
            Som det såg ut tidigare hade vi helt enkelt inte statsfinanser
            att klara ut sjukförsäkringen.
          </note>
          <note>
            Min fråga till Gunvor G Ericson är: Hur kan det komma sig att
            ni å ena sidan lyfter fram den viktiga aspekten av trovärdigheten
            som handlar om personliga möten, där ni egentligen har en samsyn
            med regeringen även om regeringen vill utreda detta långsiktigt
            för att få en ännu säkrare grund för sin finansiering, och samtidigt
            enträget spjärnar emot de förändringar som vi har gjort med stöd
            av bland annat de myndigheter som fått titta på oppositionens
            förslag om att återgå till det gamla och där de inte säger att
            rättssäkerhet eller annat förefaller vara bättre i den tidigare
            ordningen, allra minst när det gäller vad man prövas mot för arbetsmarknadsbegrepp
            när man är långtidssjukskriven? I det arbetet tycker jag inte
            att Miljöpartiet i så fall ska visa en större trovärdighet att
            stå för en långsiktig trygghet hos medborgarna att veta att bland
            annat sjukförsäkringen är långsiktigt hållbar.
          </note>
          <note type="speaker">
            Anf. 44 Statsrådet ULF KRISTERSSON (M):
          </note>
          <note>
            Fru talman! Jag tror att vi i grund och botten är överens om
            att det behövs en kombination av olika former för kontakt och
            att vi går i en riktning där telefonin och nätet kan fylla flera
            av de funktioner som förr enbart personliga möten kunde fylla.
            Däri tror jag att vi är ganska överens och att vi når människor
            på de sätt som de själva tycker är bäst. Det utesluter inte på
            något sätt det personliga mötet. Det gäller bara att se till att
            rätt saker kommer i rätt form.
          </note>
          <note>
            Det gäller förstås dessutom att ha rätt resurser för allt detta.
            Inget är lättare än att kräva att vi ska ha ett fysiskt kontor
            i varenda stadsdel i varje kommun i hela Sverige. En annan sak
            är att tycka att det är värt de pengar som det skulle kosta. Här
            tycker jag att Miljöpartiet ska fundera över relationen mellan
            åsikt och budget.
          </note>
          <note>
            Statskontoret har precis det uppdrag som vi diskuterar. De ska
            återkomma inte bara om Försäkringskassan utan om den samlade statliga
            servicen till medborgarna. Statens ena hand måste rimligen veta
            vad statens andra hand gör. Här var vi tydliga, och regeringen
            och riksdag hade exakt samma uppfattning i frågan. Statskontoret
            ska återkomma med en bild av hur det samlade serviceutbudet ska
            se ut och hur vi bäst hjälper medborgarna.
          </note>
          <note>
            Har man sagt detta måste man vara lite noga med de byråkratiska
            begreppen. Det är servicekontoren, som är en formaliserad samverkan
            mellan Försäkringskassan, Skatteverket och Pensionsmyndigheten,
            som inte i förtid får läggas ned eller urholkas till följd av
            Försäkringskassans ensidiga beslut. Vårt beslut är mycket tydligt,
            och jag har inga indikationer på att Försäkringskassan inte följer
            det.
          </note>
          <note>
            De gamla lokalkontoren, den kontorsstruktur som fanns i länskassorna,
            har lagts ned kontinuerligt och bland annat övergått i servicekontor.
            Varken regeringen eller, såvitt jag vet, utskotten har haft några
            explicita synpunkter på hur Försäkringskassan ska organisera sitt
            eget kontorsnät. Det har inte heller varit avsikten.
          </note>
          <note>
            Det finns inget skäl att misstänkliggöra Försäkringskassan för
            att kringgå de tydliga beslut som är fattade. Tvärtom anstränger
            de sig för att hjälpa till i Statskontorets arbete att återkomma
            med en samlad bild av hur vi bäst hjälper medborgarna också i
            den digitala tidseran.
          </note>
          <note type="speaker">
            Anf. 45 GUNVOR G ERICSON (MP):
          </note>
          <note>
            Fru talman! Genom att redovisa hur utvecklingen har sett ut kan
            vi konstatera att Försäkringskassans lokala kontor har förändrats
            väldigt mycket trots att man, när man fattade beslut om att förstatliga
            myndigheten, hade ambitionen att göra det möjligt med lokala möten
            på ganska många orter. Jag delar uppfattningen att det ska gå
            att nå Försäkringskassan och myndigheter i allmänhet på flera
            sätt. Jag tror att det är viktigt, men det får inte utesluta det
            fysiska mötet.
          </note>
          <note>
            Miljöpartiet vill se en gemensam myndighet för arbetslösa och
            sjuka och tror att det är mycket bättre med den här samordningen.
            Det var ju två syften med det beslut som riksdagen fattade. Det
            handlade både om tillgängligheten för den enskilda individen och
            om samverkan mellan olika myndigheter. Miljöpartiet ser en vinst
            med att Försäkringskassan, Arbetsförmedlingen och skattemyndigheten
            ligger på samma ställe så att man kan få hjälp med att snabbare
            komma tillbaka i arbete.
          </note>
          <note>
            I interpellationsdebatten i maj sade man: I avvaktan på att Försäkringskassan
            genomför analysen handlar det om att dra sig ur den servicesamverkan
            som i dag sker vid de så kallade servicekontoren och serviceplatserna.
          </note>
          <note>
            Det handlade alltså inte bara om servicekontoren utan också om
            serviceplatserna. Det är helt riktigt att man stänger lokalkontor,
            men man stänger också 48 serviceplatser. Det är anledningen till
            min interpellation i dag. Det finns en oro hos oss i Miljöpartiet
            när vi ser att Försäkringskassan går lite för snabbt fram. Vi
            vill invänta den utredning som nu är på gång och som ministern
            hänvisar till. Det är 55 kontor som försvinner 7 lokalkontor och
            48 serviceplatser.
          </note>
          <note>
            Miljöpartiets ambition är att det ska kunna ges bra service på
            flera olika sätt. I vår budget har vi skjutit till pengar. Enligt
            Försäkringskassan är det framför allt för 2013 som det behövs
            ytterligare medel. Om Finn Bengtsson läser Miljöpartiets budget
            ser han att det där finns ytterligare medel för att Försäkringskassan
            ska kunna säkerställa den lokala tillgängligheten. Det som gör
            mig bekymrad är att Försäkringskassan tillåts stänga kontor trots
            att utredningen pågår. I ministerns svar berörs inte det faktum
            att 48 servicekontor stänger. Jag hade tyckt att det hade varit
            logiskt att avvakta utredningen.
          </note>
          <note>
            Man kan ju fundera på hur stor en ort måste vara för att Försäkringskassan
            ska kunna ge personlig service. I Haninge, till exempel, som har
            78 000 invånare har man 150 besök varje dag. De kommer nu att
            hänvisas till Stockholms city eller Södermalm. I Nynäshamn har
            man haft ett gemensamt kontor för Arbetsförmedlingen och Försäkringskassan.
            Det ska nu läggas ned och individerna hänvisas till Södermalm.
            Det är en dryg timmes resa till närmaste möjliga plats för ett
            fysiskt möte.
          </note>
          <note type="speaker">
            Anf. 46 FINN BENGTSSON (M):
          </note>
          <note>
            Fru talman! En del av mina frågor till Gunvor G Ericson berörde
            just trovärdigheten i att man har en finansiering för det behjärtansvärda
            syfte som man säger sig vilja uppnå. Ministern redogjorde för
            att regeringen har en trovärdig politik för att långsiktigt titta
            på detta. Ministern säger också i sitt svar att man anvisar 190
            miljoner för 2013 och att man efter det att utredningen har landat
            får återkomma i nästa budget om förvaltningsanslagets storlek
            i denna del. Det är så man ansvarsfullt måste förhålla sig till
            skattebetalarnas pengar, nämligen att få ett riktigt behov utrett.
          </note>
          <note>
            Det vill inte Miljöpartiet. De vill genast återställa allt och
            anvisar 50 miljoner kronor. Hör och häpna: Huvuddelen av detta
            går till ett utökat sjuklöneansvar. Inställningen till Försäkringskassan,
            sjukförsäkringen och annat i socialförsäkringsprocessen är något
            som Miljöpartiet och Vänsterpartiet har kunnat diskutera. Nu säger
            Vänsterpartiet att man avsätter 125 miljoner kronor enbart för
            att behålla servicekontoren. Då kvarstår mina frågor till Gunvor
            G Ericson: Har ni samtalat om detta? Har ni kommit fram till summan
            125 miljoner? Har ni en liten del, 50 miljoner, för att uppnå
            samma etablerade service? Skiljer ni er åt på något sätt? Vill
            Vänsterpartiet mer?
          </note>
          <note>
            Är det helt enkelt så att regeringen har den mer korrekta bedömningen,
            givet det faktum att man har en pågående utredning som landar
            i ställningstagandet om ett nytt förvaltningsanslag där man kan
            överväga hur det personliga mötet värnas allra bäst genom att
            resurser tillförs Försäkringskassan?
          </note>
          <note>
            Det är lätt att stå här och säga att man ska spendera skattebetalarnas
            pengar, men när det är så stor skillnad som att ett parti har
            yrkat på 125 miljoner kronor för en sak och ett annat parti har
            yrkat på bara en bråkdel, 50 miljoner kronor, för i stort sett
            samma sak, tycker jag att det är Gunvor G Ericson som ska läsa
            på.
          </note>
          <note type="speaker">
            Anf. 47 Statsrådet ULF KRISTERSSON (M):
          </note>
          <note>
            Fru talman! Vissa saker ska kunna skötas digitalt. Man ska kunna
            nå rätt information, fylla i rätt blankett och kanske skicka in
            saker via nätet. Vissa saker ska kunna göras per telefon om det
            krävs förklaringar vid ett samtal. Vissa saker ska kunna göras
            vid fysiska möten där man träffas och ser varandra i ögonen. Allt
            har sin giltighet. Både tekniken och människors förväntan när
            det gäller vad man kan göra själv utvecklas. Riksdagen bör inte
            skriva i sten hur mötet mellan myndigheter och människor ska ske.
            Jag tror att svenska myndigheter är hyggligt välkända runt om
            i världen för ett väsentligt mått av kundanpassning, en vilja
            att vara i framkant och anpassa sig och inte vara orimligt byråkratiska
            och svårkommunicerade. Det är en styrka i den svenska myndighetstraditionen.
            Det bygger på en vilja att snabbt ta till ny teknik och vara effektiv.
            Man ställer minst lika stora krav på myndigheter som på privata
            företag. Detta är många länder avundsjuka på när de tittar på
            hur svenska myndigheter fungerar.
          </note>
          <note>
            Om vi blickar framåt utan att föregripa den pågående utredningen
            kan man fråga sig om det verkligen bara är den statliga servicen
            som då och då kan kräva fysiska samtal. Är det självklart att
            det gäller just Pensionsmyndigheten, Försäkringskassan och skattemyndigheten?
            Man kan väl tänka sig att det också gäller Arbetsförmedlingen
            och kommunala och landstingskommunala myndigheter som har blanketter
            som kräver förklaringar vid samtal. För de allra flesta människor
            är ju inte den organiserade staten väsensskild från det man möter
            hos en kommun. Jag tycker att vi ska tänka större och friare,
            men med en grundläggande respekt för att det fortfarande finns
            ett minskande men legitimt behov av att ibland träffas och se
            varandra i ögonen.
          </note>
          <note>
            Det finns nu 61 serviceplatser där man bara lämnar ut blanketter.
            Vecka 49 år 2011 gjorde man en mätning. Varje serviceplats hade
            mellan 0 och 19 besök. Varje blankett eller besök kostar i snitt
            2 000 kronor. Man behöver inte ha obegränsat med pengar för att
            tycka att det finns bättre sätt att spendera 2 000 kronor på en
            enskild persons besök än att ha kvar serviceplatser som allt färre
            använder till allt högre kostnad.
          </note>
          <note type="speaker">
            Anf. 48 GUNVOR G ERICSON (MP):
          </note>
          <note>
            Fru talman! Om man från början fyller i en blankett på rätt sätt
            kan det spara resurser både för Försäkringskassan och för den
            enskilda individen.
          </note>
          <note>
            Låt mig ge ett exempel: En person skulle ansöka om att få stöd
            för att man hade tagit hand om fosterbarn och därmed hade rätt
            till underhållsstöd. Man går in på Försäkringskassans hemsida
            och kollar vilken blankett man ska fylla i. Det finns enbart en
            för separerade föräldrar. Personen ringer till Försäkringskassan
            och blir efter en stund kopplad till rätt person och får beskedet
            att man kan använda den blankett som gäller för separerade föräldrar
            även när man ansöker om särskilt underhållsstöd då barnet inte
            har någon förälder. Bra! Det tar ungefär en halvtimmes arbetstid.
          </note>
          <note>
            Personen i fråga fyller i blanketten, skickar in den till Försäkringskassan,
            och Försäkringskassans handläggare använder arbetstid för att
            konstatera att blanketten inte är ifylld på rätt sätt. Blanketten
            skickas tillbaka, individen får fylla i den en gång till, komplettera
            uppgifter och skicka tillbaka blanketten till Försäkringskassan.
            Handläggaren måste göra ytterligare en bedömning och konstatera
            att det inte ska vara denna blankett utan en annan.
          </note>
          <note>
            Om denna individ i stället hade fått information från början
            och kunnat fylla i rätt blankett hade arbetstid sparats, och arbetstid
            är också pengar.
          </note>
          <note>
            Jag tycker inte heller att man ska kräva att alla servicekontor
            ska finnas kvar. Men det måste finnas en möjlighet att också få
            fysiska möten. På en ort där det är nästan 80 000 invånare och
            150 besök varje dag är det inte så få.
          </note>
          <note>
            Jag tror att det finns möjlighet att se effektiviseringsmöjligheter
            mellan Försäkringskassan och Arbetsförmedlingen. Vi har kommit
            ganska långt med vissa myndigheter. Kommunerna har också haft
            möjligheter, bland annat med tanken om 24-timmarsmyndigheter.
          </note>
          <note>
            Låter man invänta detta förslag utan att dra ned på kassans verksamhet
            direkt tror jag att vi kan nå en bättre lösning än vi har i dag.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:195 om timvikariers utsatta
            situation i sjukförsäkringen
          </note>
          <note type="speaker">
            Anf. 49 Statsrådet ULF KRISTERSSON (M):
          </note>
          <note>
            Fru talman! Lars Mejern Larsson har frågat mig hur jag avser
            att ta initiativ för att förbättra timvikariers utsatta situation.
          </note>
          <note>
            Den grundläggande principen i sjukförsäkringen är att försäkringen
            ger skydd när individen på grund av sjukdom inte kan arbeta. Sedan
            länge gäller dock att för den som är anställd prövas arbetsförmågan
            inledningsvis endast i förhållande till det vanliga arbetet. I
            dessa fall finns även ett arbetsgivaransvar för arbetsanpassning
            och rehabilitering.
          </note>
          <note>
            Reglerna är desamma oavsett om det rör sig om en fast eller en
            tidsbegränsad anställning. Det problem som frågan nu gäller är
            de anställningar som är av mycket kortvarig natur och där det
            inte finns något arbetsgivaransvar för arbetsanpassning och rehabilitering.
          </note>
          <note>
            Den parlamentariska Kommittén om hållbara försäkringar vid sjukdom
            och arbetslöshet, som oftast kallas Parlamentariska socialförsäkringsutredningen,
            har till uppgift att se över sjuk- och arbetslöshetsförsäkringarna
            mot bakgrund av att arbetsmarknaden har ändrat karaktär sedan
            dessa försäkringars tillkomst.
          </note>
          <note type="speaker">
            Anf. 50 LARS MEJERN LARSSON (S):
          </note>
          <note>
            Fru talman! Ett fall som har fått stor uppmärksamhet i medierna
            hemma i Värmland visar att den som är visstidsanställd under kort
            tid får vara sjukskriven endast i 15 dagar. Sedan ska den arbetslöse
            bedömas mot hela arbetsmarknaden. Det är därför som jag har ställt
            frågan till ministern.
          </note>
          <note>
            Ministerns svar visar på regeringens inställning till konsekvenserna
            av den förda politiken. Att som ministern gör och hänvisa till
            den parlamentariska kommittén är bara ett sätt att undvika att
            ta ansvar. I svaret hänvisar ministern till att problemet skulle
            bero på att anställningen är av kort natur och att det inte finns
            något arbetsgivaransvar för arbetsanpassning och rehabilitering.
          </note>
          <note>
            Riksdagen har beslutat att korta arbetsgivarnas rehabansvar från
            180 dagar till 90 även för den som har en tillsvidareanställning.
            Den enskilde i det aktuella fallet har sedan 2003 haft anställning
            och större delen av tiden jobbat 100 procent även om anställningsformen
            inte har varit tills vidare.
          </note>
          <note>
            Många med mig anser att det är en uppenbar diskriminering och
            strider mot regeringens arbetslinje. Det är väl helt orimligt
            att en person som har arbetat hos samma arbetsgivare sedan 2003
            ska prövas mot hela arbetsmarknaden, som i fallet hemma i Värmland,
            när det för de allra flesta av oss är helt uppenbart att hon kommer
            att återgå till sin tidigare arbetsplats när hon är friskskriven.
          </note>
          <note>
            Jag vill påstå att regeringen än en gång har visat på en okänslighet
            och inkonsekvens när det gäller vardagen för landets löntagare.
            Hanteringen i detta fall och i många andra fall visar att principer
            och regeltolkning går före den enskildes möjlighet att återvända
            till arbetet.
          </note>
          <note>
            Försäkringskassans personal och dess ledning har vid upprepade
            tillfällen påtalat orimligheten för den enskilde när regeringen
            tydligt har höjt kraven på myndigheten.
          </note>
          <note>
            Fru talman! Jag kan bara tolka ministerns svar som att han inte
            är villig att ta ansvar och därför inte heller vidtar åtgärder
            så att de som är visstidsanställda under kort tid får samma trygghet
            vid sjukskrivning som övriga på arbetsmarknaden.
          </note>
          <note>
            Regeringens strategi verkar vara att gömma undan alla problem
            i parlamentariska kommittéer.
          </note>
          <note type="speaker">
            Anf. 51 FINN BENGTSSON (M):
          </note>
          <note>
            Fru talman! Jag tackar Lars Mejern Larsson för en viktig interpellation
            i så måtto att när det handlar om timvikarier bör vi på arbetsmarknaden
            sträva efter att ha allt fler som har trygga och fasta anställningar.
            I så måtto är frågan om att värna timvikariernas möjlighet att
            komma vidare in på arbetsmarknaden viktig.
          </note>
          <note>
            Man kan samtidigt fråga: Om vi inte ska ha timvikarier, ska alla
            börja med en fast anställning? Det är en fråga som förtjänar en
            lite längre diskussion.
          </note>
          <note>
            Det som denna interpellation handlar om är timvikariernas trygghet
            vid sjukdom. Då tycker jag att det, precis som ministern anger,
            är en mycket grannlaga uppgift. Givet hur en arbetsmarknad förändras
            över tiden är detta någonting som den sittande parlamentariska
            utredningen i bred parlamentarisk enighet kan diskutera fram den
            lämpligaste lösningen för, nämligen en ny långsiktigt gällande
            sjukförsäkring.
          </note>
          <note>
            Det skulle vara mycket olyckligt om man på grund av en tidningsrubrik
            om ett fall bygger upp ett lagändringsförslag. Även om man säger
            att Försäkringskassan internt har riktat kritik mot detta blir
            jag lite förvånad eftersom jag har andra uppgifter.
          </note>
          <note>
            Så sent som i dag har jag haft kontakt med Försäkringskassans
            kundtjänst och ställt frågan: Om jag är visstidsanställd, vad
            gäller då i förhållande till vilken arbetsmarknad som jag ska
            prövas mot? Då säger Försäkringskassans handläggare snällt och
            vänligt att i de fall som man har ett avtal på något sätt med
            arbetsgivaren som gör att det känns rimligt att detta är en återkommande
            verksamhet gäller reglerna i princip som för fast anställda, särskilt
            om man har längre tids avtal, vilket man ska sträva efter. Det
            är också precis det som nämns i ministerns svar, men som detta
            fall sägs motsäga.
          </note>
          <note>
            Samtidigt är det mycket konstigt att utifrån detta tala om att
            man har en diskrimineringslinje, att man från regeringens sida
            är passiv och att man inte bevakar sin egen arbetslinje. Det kanske
            är precis tvärtom, Lars Mejern Larsson. Det kanske är så att den
            mångfald när det gäller att kunna komma in på arbetsmarknaden
            och successivt få en fastare anknytning är just det som befrämjar
            arbetslinjen. Om man i stället sätter upp ett krav på att alla
            ska ha rätt till fast anställning och att alla ska ha rätt till
            sjukskrivning, framför allt när det gäller den gamla modellen
            av den icke reformerade sjukförsäkringen, tror jag inte att vi
            har någonting värt namnet arbetslinjen.
          </note>
          <note type="speaker">
            Anf. 52 Statsrådet ULF KRISTERSSON (M):
          </note>
          <note>
            Fru talman! Jag tror att vi egentligen talar om två olika saker.
            Man gör inte någon principiell skillnad mellan fast anställda
            och visstidsanställda. Så länge en person har en anställning på
            företaget iakttar Försäkringskassan tydlig rättvisa mellan olika
            människor, det vill säga att det finns ett ansvar hos arbetsgivaren.
            Personen prövas mot det egna arbetet och inte mot andra arbeten.
            Men om en person inte har ett arbete framåt i tiden är det klart
            att han eller hon prövas mot en bredare arbetsmarknad. Så har
            det alltid varit.
          </note>
          <note>
            Jag är lite fascinerad över att jag allt oftare möter socialdemokrater
            här i kammaren som invänder mot hela grunden i den svenska välfärdsmodellen
            och tror att man med några enkla pennstreck kan göra om allt detta
            som har fungerat relativt väl, det vill säga generösa system när
            man inte kan arbeta men betydande fokus på att människor som kan
            arbeta ska arbeta. Jag tycker att det är lite oroväckande att
            ni så ofta antyder att ni är emot denna grundtanke.
          </note>
          <note>
            Den andra frågan som inte nämns men som är lite av samma andas
            barn är vad man ska få ersättning för om man är sjuk. Då väcks
            den principiellt viktiga frågan om du har en försäkrad inkomst
            som du får genom att ha arbetat, det vill säga den inkomst som
            du har haft och som du därmed försäkrar, som en försäkringsavgift.
            Det är den som du får sjukpenning för.
          </note>
          <note>
            Eller är det det som vi har som huvudspår i dag i Sverige, att
            det är den inkomst som du skulle ha fått som du försäkrar, den
            som du inte får för att du är sjuk? Den är försäkrad.
          </note>
          <note>
            Om du då inte har ett arbete framåt och därmed inte kan visa
            att du skulle ha haft en inkomst, då blir det svårare att beräkna
            vilken sjukpenning du skulle få.
          </note>
          <note>
            Det väcker den principiellt viktiga frågan: Ska vi blicka framåt
            och ersätta, ge i sjukpenning, de pengar som du inte längre får
            därför att du är sjuk, eller ska vi blicka bakåt och titta på
            de pengar du så att säga har tjänat in och som därmed är försäkrade
            pengar som din sjukpenning byggs på?
          </note>
          <note>
            Denna principiellt viktiga fråga sitter man också just nu med
            i den parlamentariska socialförsäkringsutredningen. Det låter
            enkelt, men frågan är oändligt komplicerad när det kommer till
            dess konsekvenser vilka som gynnas och vilka som missgynnas eller
            vilka principer vi ska ha i den svenska socialförsäkringen.
          </note>
          <note>
            Jag tycker att det mycket väl är värt att diskutera detta. Jag
            utesluter inte alls stora förändringar i detta, men det är ett
            komplicerat bygge. Man ska nog grunda sina reformer på lite mer
            genomtänkta analyser i stället för att bara läsa om ett exempel
            i tidningen och komma fram till att regeringen ingenting vill.
          </note>
          <note type="speaker">
            Anf. 53 LARS MEJERN LARSSON (S):
          </note>
          <note>
            Fru talman! Här handlar det absolut inte om något enstaka fall;
            det vill jag direkt klargöra.
          </note>
          <note>
            Hur tror ministern och Finn Bengtsson att vardagen ser ut för
            de män och framför allt de kvinnor som jobbar inom offentlig sektor
            som har visstidsanställning inom den sektor som man i någon mån
            kan säga att ministern har ett övergripande ansvar för?
          </note>
          <note>
            Försäkringskassan hänvisar till en lag i socialförsäkringsbalken
            där det står att en person som är arbetslös ska bedömas mot den
            reguljära arbetsmarknaden efter den femtonde sjukdomsdagen.
          </note>
          <note>
            Är du timvikarie och inte har ett fast schema utan rings in vid
            behov, som det är för många vikarier, räknas du som arbetslös.
            Vad Försäkringskassan utgår från är lagstiftning och praxis utifrån
            ett antal domar om hur man kan bedöma anställningsförhållanden.
            Men är den visstidsanställde i realiteten arbetslös?
          </note>
          <note>
            Fackförbundet Kommunal redovisar i sin rapport Ständigt standby
            en rapport om visstidsanställdas villkor exempelvis följande:
            Att vara visstidsanställd innebär lägre lön. Att vara visstidsanställd
            är inget ungdomsfenomen och är betydligt vanligare bland kvinnor.
            Att vara visstidsanställd innebär svårigheter att planera livet.
            Med andra ord: Att vara visstidsanställd är inget önsketillstånd.
          </note>
          <note>
            Fru talman! Jag känner att jag inte bara för ministerns och Finn
            Bengtssons skull utan även för alla dem som hemma sitter och tittar
            på debatten måste återge vad några av de kommunalare som uttalat
            sig i rapporten säger:
          </note>
          <note>
            Ibland arbetar jag flera gånger i veckan, ibland jobbar jag inte
            alls, jag vet aldrig hur mycket jag kommer att jobba eller om
            jag kommer att jobba över huvud taget.
          </note>
          <note>
            Jag vågar inte riktigt säga vad jag tycker och tänker eftersom
            jag är rädd för att förlora en eventuell fast anställning.
          </note>
          <note>
            Man räknas som en tillfällig person och känner sig inte riktigt
            som en i gruppen.
          </note>
          <note>
            Detta innebär inte bara att man har en socialt osäker tillvaro
            utan även att man har ett sämre försäkringsskydd vid sjukdom och
            arbetslöshet.
          </note>
          <note>
            Vilka slutsatser kan man dra av detta?
          </note>
          <note>
            Ja, regeringens politik leder inte till säkra och trygga anställningar,
            utan nu kan vi se konsekvensen av regeringens arbetslinje. En
            kvinna med kort visstidsanställning, en så kallad timtidare, i
            offentlig sektor har efter 15 dagars sjukskrivning inte längre
            rätt till ersättning från sjukförsäkringen. Konsekvensen av regeringens
            politik är alltså tydlig: ett klart försämrat försäkringsskydd.
          </note>
          <note>
            Fru talman! Jag undrar om ministern anser att regeringens politik
            har fått de effekter som man har eftersträvat.
          </note>
          <note type="speaker">
            Anf. 54 FINN BENGTSSON (M):
          </note>
          <note>
            Fru talman! Anledningen till att jag gick upp i debatten var
            Lars Mejern Larssons högstämda tonläge och att regeringen anklagades
            för passivitet därför att man inte omedelbart åtgärdat något som
            han hade läst om i en tidning och blivit irriterad över. Men skulle
            man agera på så lösa grunder när det gäller att med en rättstrygg
            bakgrund ta fram nya lagstiftningsförslag från regeringen tror
            jag att det skulle bli helt omöjligt att arbeta.
          </note>
          <note>
            Någon ordning är ändå rimlig i det här fallet, tycker jag. Det
            hänvisas till sittande parlamentariska utredning som om drygt
            ett år ska avlämna sitt slutbetänkande. Men under tiden är man
            fri att när som helst inkomma med förslag som man tycker att det
            är viktigt att regeringen ges till känna.
          </note>
          <note>
            Tongivande socialdemokrater och fackföreningsföreträdare sitter
            med i den parlamentariska utredningen. Jag undrar om det är så
            att Lars Mejern Larsson tycker att ministern ska strunta i att
            de här personerna kan ta ett initiativ utifrån sin parlamentariskt
            valda funktion och i den ordning som man har i en kommitté för
            att se över de hållbara försäkringarna. Vad skulle riskeras om
            vi agerade utifrån varje liten puck som spelades ut i tidningarna?
            Det är svårt att kontrollera fakta som också finns tillgängliga
            för den parlamentariska kommittén för hållbara försäkringar att
            ta del av och att agera utifrån ett mycket kraftigare mandat som
            regeringen då rimligen kommer att lyssna på eftersom man enligt
            direktiven har rätten att göra inspel fram till slutrapporten
            2013.
          </note>
          <note>
            I en så komplicerad fråga som den om att ändra i våra gemensamma
            sociala försäkringar och i den trygghet som de ska ge medborgarna
            kan det inte vara rimligt att vi agerar utifrån varje liten okontrollerbar
            insändare.
          </note>
          <note>
            Som sagt: När man diskuterar detta med Försäkringskassans kundtjänst
            blir man lugn i förvissningen om att finns det en någorlunda långsiktig
            koppling till arbetsgivaren har man ett gott försäkringsskydd.
            Men den som enbart är timvikarie och som inrings kan rimligen
            inte påverka detta på samma sätt precis som ministern nämnde i
            sitt förra inlägg.
          </note>
          <note type="speaker">
            Anf. 55 Statsrådet ULF KRISTERSSON (M):
          </note>
          <note>
            Fru talman! För den enskilde finns det väldigt starka skäl att
            vilja bli fastanställd mycket lätt insedda skäl. Det finns också
            starka och viktiga regleringar som gör att man inte ska kunna
            missbruka här att människor i praktiken är fastanställda men arbetsgivaren
            undviker att ta det ansvar som en fast anställning skulle ge.
          </note>
          <note>
            Av samma anledning finns det skäl för arbetsgivare att vara varsamma
            med att fastanställa om man inte vet att det finns behov av en
            fast anställning. Ibland är skälen alldeles uppenbara och helt
            legitima. Ett sommaröppet kafé med uteservering kan vara ett uppenbart
            skäl att inte ha fast anställda. En förskola som i första hand
            vill rekrytera svårfunna förskollärare kan ha starka skäl att
            inte fastanställa annan personal i väntan på förskollärare. Det
            finns mycket legitima skäl för detta.
          </note>
          <note>
            Det är också mycket legitimt att människor tar arbeten, tar jobbchanser,
            inte sällan i väntan på att senare få en fast anställning därför
            att det är meriterande och ger intäkter. Så har arbetsmarknaden
            alltid fungerat i Sverige. Allt detta är bra. Det fanns en tid
            då ni tyckte att det var viktigt att människor tog de jobb som
            fanns inom viktiga begränsningar, inom viktiga lagar och regler
            som inte skulle missbrukas. Numera antyder ni alltid att det nästan
            är synd att människor över huvud taget arbetar.
          </note>
          <note>
            Man kan inte resonera som att detta inte har någon betydelse,
            att det inte påverkar. Om du har en anställning eller inte har
            en anställning har betydelse av just de skäl jag nyss nämnt. Det
            får påverkan till exempel på beräknad inkomst om du anses vara
            arbetslös eller om du har en fast anställning att efter en sjukdomsperiod
            komma tillbaka till.
          </note>
          <note>
            Detta ska inte diskriminera människor som har tidsbegränsade
            anställningar. Men det är klart att man då också måste titta på
            andra arbeten än den arbetsplats som arbetsgivaren inte har ett
            formellt ansvar att anpassa eftersom du inte har en fast anställning.
          </note>
          <note>
            Detta är grundläggande spelregler på den svenska arbetsmarknaden
            som i grund och botten fungerar väl. Finns det skäl att till följd
            av en rörligare arbetsmarknad göra förändringar ska det absolut
            inte skyggas för dem, men de ska beredas precis så som vi gör
            i Sverige genom en ordentlig offentlig utredning och därefter
            genomtänkta förslag.
          </note>
          <note type="speaker">
            Anf. 56 LARS MEJERN LARSSON (S):
          </note>
          <note>
            Fru talman! Jag blir nästan mörkrädd när Finn Bengtsson här talar
            om en liten okontrollerad insändare om jag uppfattat honom rätt.
          </note>
          <note>
            För mig handlar det här om utsatta människor som har svårt att
            få livet att gå ihop. Det spelar ingen roll om det är en person.
            Slagen mot de arbetslösa och sjuka avlöser varandra. Det går inte
            att läsa väck. Du får belastningar och pålagor genom försämringarna
            i ersättningssystemen gång på gång. Det är rent ut sagt brutalt.
            Det är absolut ingenting jag ställer upp på.
          </note>
          <note>
            Nej, växande klyftor och ökat utanförskap bygger inte Sverige
            starkt. Ska vi som land vara med och tävla på en allt hårdare
            internationell marknad krävs det att vi vågar prioritera de sociala
            investeringarna det som håller samman Sverige. Det handlar om
            att göra våra liv bättre och ge alla chansen att förverkliga sina
            drömmar.
          </note>
          <note>
            Fru talman! Mot bakgrund av regeringens tydliga misslyckande
            vill jag fråga om ministern kan tänka sig att vidta några som
            helst åtgärder för en politik som hjälper de utsatta innan den
            parlamentariska utredningen kommer med sina förslag, om det nu
            var om ett år.
          </note>
          <note type="speaker">
            Anf. 57 Statsrådet ULF KRISTERSSON (M):
          </note>
          <note>
            Fru talman! I dag är ungefär hälften så många sjukskrivna ungefär
            hälften så länge som när det var som värst i Sverige. Det är massor
            av människor som i dag är tillbaka på jobbet, det är färre människor
            som är långtidssjukskrivna och det är fler som står på egna ben
            och tjänar egna pengar inte för att det varje dag är kul och enkelt,
            inte för att varje dag är rosig och inte för att man varje dag
            tycker att jobbet är det bästa man gör utan för att det i grund
            och botten är så man bygger sin egen välfärd och den gemensamma
            välfärden. Det finns inga genvägar.
          </note>
          <note>
            Jag är den första att ha stor respekt för människor som har det
            tufft på jobbet, men jag är också övertygad om att det inte vore
            bättre om de inte var på jobbet och efter förmåga bidrog till
            egen försörjning och samhällets bästa. Så enkel är min uppfattning.
          </note>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 24 januari
          </note>
          <note>
            Monica Green
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 31 januari.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 januari
          </note>
          <note>
            Gunilla Svantorp
          </note>
          <note>
            Matilda Ernkrans
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Leif Pettersson
          </note>
          <note>
            Caroline Szyber
          </note>
          <note>
            Elin Lundgren
          </note>
          <note>
            den 23 januari
          </note>
          <note>
            Maria Ferm
          </note>
          <note>
            Ulla Andersson
          </note>
          <note>
            Karin Åström
          </note>
          <note>
            Tomas Nilsson
          </note>
          <note>
            Mats Pertoft
          </note>
          <note>
            den 24 januari
          </note>
          <note>
            Christina Oskarsson
          </note>
          <note>
            Matilda Ernkrans
          </note>
          <note>
            Frågorna 2011/12:304310 redovisas i bilaga som fogats till riksdagens
            snabbprotokoll tisdagen den 24 januari.
          </note>
          <note>
            Övriga frågor redovisas i bilaga som fogats till riksdagens snabbprotokoll
            tisdagen den 31 januari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 januari
          </note>
          <note>
            Kerstin Lundgren
          </note>
          <note>
            den 24 januari
          </note>
          <note>
            Maria Lundqvist-Brömster
          </note>
          <note>
            Svar på fråga 2011/12:291 redovisas i bilaga som fogats till
            riksdagens snabbprotokoll tisdagen den 24 januari.
          </note>
          <note>
            Svar på fråga 2011/12:284 redovisas i bilaga som fogats till
            riksdagens snabbprotokoll tisdagen den 31 januari.
          </note>
          <note>
            19 § Kammaren åtskildes kl. 15.52.
          </note>
          <note>
            Förhandlingarna leddes av tredje vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
