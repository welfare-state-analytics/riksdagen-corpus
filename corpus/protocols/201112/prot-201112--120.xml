<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--120</head>
          <docDate when="2012-05-30">2012-05-30</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:120
          </note>
          <note>
            Onsdagen den 30 maj
          </note>
          <note>
            Kl. 09:00 - 22:14
          </note>
          <note>
            1 § Justering av protokoll
          </note>
          <note>
            Justerades protokollet för den 24 maj.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att interpellationssvar skulle lämnas fredagen
            den 8 juni kl. 12.00, inte kl. 9.00 som tidigare aviserats.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:372
          </note>
          <note>
            Interpellation 2011/12:372 Kvinnosjukdomen endometrios
          </note>
          <note>
            Interpellationen kommer att besvaras den 12 juni.
          </note>
          <u xml:id="i-1325e22536734f1f-0" who="unknown">
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2011/12:374
          </note>
          <note>
            Interpellation 2011/12:374 Födande kvinnors rätt till lustgas
          </note>
          <note>
            Interpellationen kommer att besvaras den 12 juni.
          </note>
          <u xml:id="i-1325e22536734f1f-1" who="unknown">
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            Interpellation 2011/12:375
          </note>
          <note>
            Interpellation 2011/12:375 Nationella riktlinjer mot svåra förlossningsskador
          </note>
          <note>
            Interpellationen kommer att besvaras den 12 juni.
          </note>
          <u xml:id="i-1325e22536734f1f-2" who="unknown">
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u xml:id="i-1325e22536734f1f-3" who="unknown">
            <seg>
              KOM(2012)147
            </seg>
          </u>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Godkännande av Europeiska rådets beslut om ändring av artikel
            136 i EUF-fördraget stabilitetsmekanism för euroländer
          </note>
          <note>
            Föredrogs
          </note>
          <note type="speaker">
            Anf. 1 PER BOLUND (MP):
          </note>
          <u xml:id="i-1325e22536734f1f-4" next="i-1325e22536734f1f-16" who="Q5581337">
            <seg>
              Herr talman! Som vi alla känner till är Europa inne i en djup
              ekonomisk kris. Länderna i Sydeuropa går år efter år med mycket
              stora underskott i statsbudgeten. Grekland har en statsskuld på
              över 150 procent av bnp. Italien ligger inte långt efter. Många
              länder i Europa har ökat sin skuldsättning. Ekonomin i Grekland
              har backat fyra år i rad. Det är ingen tvekan om att de ekonomiska
              problemen i Europa är stora och svåröverkomliga.
            </seg>
          </u>
          <u xml:id="i-1325e22536734f1f-5" prev="i-1325e22536734f1f-4" who="Q5581337">
            <seg>
              Låt det inte råda någon tvekan om att Miljöpartiet anser att
              de ekonomiska problemen måste hanteras. Vi måste hitta lösningar
              för att minska de ekonomiska problemen i Europa och komma över
              den klyfta som vi nu är inne i. För att kunna åtgärda problemen
              måste man se orsakerna bakom dem. Därför är det viktigt att i
              debatten konstatera att eurosamarbetet är en bidragande orsak
              till den ekonomiska krisen. Att som i eurosamarbetet knyta ihop
              så pass olika ekonomier som de i Europa till en enda valuta och
              en gemensam ränta är ett recept på att skapa ekonomiska problem.
              Det har bidragit till att länder som förr inte haft fungerande
              ekonomier haft en konstgjort låg ränta.
            </seg>
          </u>
          <u xml:id="i-1325e22536734f1f-6" prev="i-1325e22536734f1f-4" who="Q5581337">
            <seg>
              Länder i Sydeuropa, som inte haft ekonomier som fungerat bra,
              har haft en ränta som baserats på ekonomin i Tyskland, Frankrike
              och andra centrala delar av Europa, alltså med en ekonomi som
              gått framåt. Den konstgjort låga räntan har lett till hög skuldsättning
              både hos stater och hos privatpersoner. I fallen Spanien och Irland
              har dessutom privata skulder, på grund av en akut kris, förts
              över till statliga skuldsättningar. Skuldsättningen har bidragit
              till en överhettning i ekonomierna och lett fram till de problem
              som den europeiska ekonomin nu har.
            </seg>
          </u>
          <u xml:id="i-1325e22536734f1f-7" prev="i-1325e22536734f1f-4" who="Q5581337">
            <seg>
              Det grundläggande problemet med att eurosamarbetet har ett dåligt
              funktionssätt och inte fungerar som det var tänkt löses inte genom
              de nu föreslagna mekanismer som vi diskuterar i detta ärende.
              Det krävs ett mycket mer djupgående och genomgripande arbete för
              att åtgärda de europeiska ekonomiska problemen. Vi kan därför
              vara tacksamma över att svenska folket var klokt nog att rösta
              nej till euron för snart tio år sedan. I annat fall hade Sverige
              troligen varit i ett betydligt sämre ekonomiskt läge, och vi hade
              tvingats, likt det som nu sker med euroländerna, gå in med enorma
              summor till Europeiska stabilitetsmekanismen för att sanera krisekonomierna
              i eurozonen.
            </seg>
          </u>
          <u xml:id="i-1325e22536734f1f-8" prev="i-1325e22536734f1f-4" who="Q5581337">
            <seg>
              Europeiska stabilitetsmekanismen ska ha en utlåningskapacitet
              på 500 miljarder euro, men den volymen kan utökas i framtiden.
              Det finns inga begränsningar för hur stor utökningen kan komma
              att bli. Detsamma gäller kapitalet till fonden. Den ska börja
              på 700 miljarder euro, men medlemsstaterna kan efter hand tvingas
              skjuta till ännu mer pengar.
            </seg>
          </u>
          <u xml:id="i-1325e22536734f1f-9" prev="i-1325e22536734f1f-4" who="Q5581337">
            <seg>
              Det finns beräkningar som visar att om Sverige hade varit euroland
              hade vi behövt skjuta till omkring 200 miljarder kronor till Europeiska
              stabilitetsmekanismen. Det slipper vi nu eftersom svenska folket
              var klokt nog att inte ansluta sig till euron, vilket de flesta
              partier i regeringen faktiskt ville. Det är viktigt att inse att
              när vi nu ska sanera den europeiska ekonomin, när vi ska ta steg
              för att minska den ekonomiska sårbarheten i Europa, kan vi inte
              rasera den grund som det europeiska samarbetet trots allt bygger
              på, det vill säga den demokratiska och solidariska grunden. Det
              finns en stor fara med att de reformer som nu genomförs inte har
              den gedigna demokratiska förankring som de behöver ha.
            </seg>
          </u>
          <u xml:id="i-1325e22536734f1f-10" prev="i-1325e22536734f1f-4" who="Q5581337">
            <seg>
              Vi ser redan i dag att det är svårt att få en folklig anslutning
              till de fördragsändringar och de mekanismer som föreslås på europeisk
              nivå. Det finns alltid en risk när man genomför reformer som inte
              har en grundläggande folklig förankring. Vi ser att just förslaget
              att inrätta en europeisk stabilitetsmekanism inte följer de demokratiska
              principer som vi i Miljöpartiet anser ska vara rådande; det gäller
              både ekonomiska och politiska institutioner i Europa.
            </seg>
          </u>
          <u xml:id="i-1325e22536734f1f-11" prev="i-1325e22536734f1f-4" who="Q5581337">
            <seg>
              Europeiska stabilitetsfonden har fått hård kritik för att den
              inte styrs enligt de demokratiska principer som vi i vanliga fall
              har i demokratier som Sverige och övriga Europa. Vi tycker att
              den konstruktion som finns inte möjliggör den typen av insyn och
              demokratisk granskning av verksamheten som man kan kräva av en
              finansiell institution på europeisk nivå.
            </seg>
          </u>
          <u xml:id="i-1325e22536734f1f-12" prev="i-1325e22536734f1f-4" who="Q5581337">
            <seg>
              Enligt fördraget som nu gäller ska exempelvis ESM-rådets ordförande,
              ledamöter, suppleanter, verkställande direktör och all övrig personal
              åtnjuta immunitet mot rättsliga förfaranden när det gäller de
              handlingar som de utför i sin tjänsteutövning. Det tycker vi är
              en mycket märklig princip. Man ska alltså kunna utföra handlingar,
              men man ska vara immun mot rättsverkan från dem. Om det visar
              sig att man misskött sig i sitt arbete ska man inte kunna ställas
              inför domstol och tvingas försvara sitt handlande.
            </seg>
          </u>
          <u xml:id="i-1325e22536734f1f-13" prev="i-1325e22536734f1f-4" who="Q5581337">
            <seg>
              Fördraget säger också att Europeiska stabilitetsmekanismen och
              dess egendomar fonder och andra tillgångar ska ha immunitet mot
              varje form av juridisk behandling. Jag måste ställa frågan: Är
              det en bra princip för hur vi ska lösa den ekonomiska krisen att
              de ekonomiska institutioner som vi bildar inte ska kunna granskas
              i juridisk mening? Vi tycker att det rimmar illa med den grundläggande
              principen vi har i Sverige och andra europeiska länder om att
              ansvariga ska kunna ställas till svars för sina handlingar och
              för de misstag som begås när arbetet utförs.
            </seg>
          </u>
          <u xml:id="i-1325e22536734f1f-14" prev="i-1325e22536734f1f-4" who="Q5581337">
            <seg>
              Vidare slår fördraget fast att Europeiska stabilitetsmekanismens
              arkiv och alla handlingar som innehas av ESM ska vara, som det
              sägs i fördraget, okränkbara. Det gör att allvarliga frågor måste
              ställas om hur insynen i ESM:s verksamhet ska gå till och hur
              den på ett rimligt sätt ska kunna granskas. Hur ska en journalist
              som vill veta vad som hänt innanför ESM:s väggar kunna gå in och
              försöka hitta material för att ta reda på hur besluten har fattats,
              på vilken grund?
            </seg>
          </u>
          <u xml:id="i-1325e22536734f1f-15" prev="i-1325e22536734f1f-4" who="Q5581337">
            <seg>
              Vi anser inte att de principer som nu gäller, och som riksdagen
              förväntas ställa sig bakom, är tillräckligt goda för att det ska
              finnas skäl att ställa sig bakom förslaget. Vi tycker att regeringen
              bör verka inom det europeiska samarbetet för att påverka utformningen
              av ESM så att den styrs i mycket mer demokratisk riktning. Vi
              anser inte att verksamheterna ska medföra juridisk immunitet,
              det vill säga att man inte ska kunna ställas inför domstol om
              man misskött sitt arbete, och vi anser att det måste vara möjligt
              att granska arbetet demokratiskt. Framför allt handlar det om
              32 § och 35 §, som inte följer de principer som vi anser måste
              vara rådande för en ekonomisk institution på en demokratisk arena.
            </seg>
          </u>
          <u xml:id="i-1325e22536734f1f-16" prev="i-1325e22536734f1f-4" who="Q5581337">
            <seg>
              Med detta vill jag yrka bifall till reservation 4 från Miljöpartiet.
            </seg>
          </u>
          <note type="speaker">
            Anf. 2 ERIK ALMQVIST (SD):
          </note>
          <u xml:id="i-1325e22536734f1f-17" next="i-1325e22536734f1f-26" who="Q2091911">
            <seg>
              Herr talman! Efter kriserna på 90-talet fanns en stor enighet
              inte bara i Europa utan i världen i stort om vikten av nationella
              valutor som värderas av marknaden, om vikten av en självständig
              och oberoende riksbank och penningpolitik. Trots det dröjde det
              inte mer än några år innan ett antal länder valde att skrota de
              fundamentala förutsättningarna för ekonomisk stabilitet. Man valde
              att underkasta sig den monetära unionen, EMU, inte bara i de två
              första stegen, som även vi har tagit, utan även i det tredje och
              ingå i den gemensamma valutan. Problemen lät inte vänta på sig.
            </seg>
          </u>
          <u xml:id="i-1325e22536734f1f-18" prev="i-1325e22536734f1f-17" who="Q2091911">
            <seg>
              Vi kunde redan under de första åren omkring millennieskiftet
              se hur en fastighetsbubbla byggdes upp i Irland. Det var en direkt
              konsekvens av en gemensam penningpolitik som inte fungerade, en
              politik där en centralbank för hela euroområdet satte räntan efter
              de stora ekonomiernas behov. Ett litet land som Irland, som precis
              som Sverige utgör en liten del av EU, fick dra det korta strået
              och betala med en omfattande fastighetsbubbla eftersom man inte
              kunde kyla bubblan genom att höja räntan.
            </seg>
          </u>
          <u xml:id="i-1325e22536734f1f-19" prev="i-1325e22536734f1f-17" who="Q2091911">
            <seg>
              Efter Irland har vi under de senaste åren sett hur det är i Grekland,
              hur unionen i sin iver att växa har sett genom fingrarna med en
              undermålig bokföring och låtit ett land som inte klarar av inträdesreglerna
              komma med i samarbetet och bygga upp ett enormt skuldberg som
              nu briserar.
            </seg>
          </u>
          <u xml:id="i-1325e22536734f1f-20" prev="i-1325e22536734f1f-17" who="Q2091911">
            <seg>
              När Sverige skulle hantera den ekonomiska krisen i början av
              90-talet var ett viktigt verktyg och en självklar del i krishanteringen
              en depreciering av den svenska valutan. Den dörren är nu också
              stängd för Grekland på grund av euron. Grekland har i dag svårt
              att hitta en utväg.
            </seg>
          </u>
          <u xml:id="i-1325e22536734f1f-21" prev="i-1325e22536734f1f-17" who="Q2091911">
            <seg>
              Nu manifesterar sig även valutaunionens obalanser och inbyggda
              problem ytterligare när man kan se hur länder som Spanien och
              Irland, som de senaste åren har haft sunda statsfinanser, dras
              med utför branten på grund av den avhängighet som råder inom eurozonen.
              EU gräver där man står, och i dag har man grävt så djupt att det
              är svårt att ta sig upp igen.
            </seg>
          </u>
          <u xml:id="i-1325e22536734f1f-22" prev="i-1325e22536734f1f-17" who="Q2091911">
            <seg>
              Vi har i dag att ta ställning till ytterligare överstatliga samarbeten
              för att kompensera eurozonens inbyggda dysfunktionalitet. Man
              kan fråga sig varför vi ska lägga oss i som inte är en del av
              det monetära samarbetet inom EMU. Jag önskar att vi inte behövde
              lägga oss i, men problemet är att de svenska regeringarna konsekvent
              valt att inte förhandla fram ett undantag från euron för Sveriges
              del trots den svenska folkomröstningen där svenska folket tydligt
              har satt ned foten och till skillnad från länder som Storbritannien
              och Danmark där man har valt att förhandla fram undantag i demokratisk
              ordning.
            </seg>
          </u>
          <u xml:id="i-1325e22536734f1f-23" prev="i-1325e22536734f1f-17" who="Q2091911">
            <seg>
              På grund av de fördrag som Sverige redan har skrivit under är
              Sverige förpliktat att fullfölja EMU-medlemskapet och även ta
              det tredje steget in i en gemensam valuta. När vi nu diskuterar
              den europeiska stabilitetsmekanismen, ESM, handlar det alltså
              om ytterligare en konstruktion som Sverige har skrivit under och
              är förpliktat att underkasta sig. ESM betyder i praktiken att
              vi tvingas låna ut omfattande medel på en federal nivå. Inledningsvis
              ska, som redan sagts i talarstolen, ESM förfoga över ca 6 biljoner
              kronor endast inledningsvis och det motsvarar ungefär svenska
              statens utgifter i sju år.
            </seg>
          </u>
          <u xml:id="i-1325e22536734f1f-24" prev="i-1325e22536734f1f-17" who="Q2091911">
            <seg>
              Propositionen avslöjar sina egna brister. I propositionen framgår
              att när bestämmelsen om den ekonomiska och monetära unionen infördes
              genom Maastrichtfördraget, som trädde i kraft 1993, gjordes valet
              att inte i den institutionella arkitekturen för EMU innefatta
              någon finansiell stödmekanism för euroländer. Detta föreföll rationellt
              eftersom endast ekonomiskt och finansiellt stabila länder skulle
              kunna kvalificera sig för att införa euron. Man befarade också
              en risk för att möjligheten till hjälpaktioner skulle minska ländernas
              eget ansvarstagande för sin ekonomi.
            </seg>
          </u>
          <u xml:id="i-1325e22536734f1f-25" prev="i-1325e22536734f1f-17" who="Q2091911">
            <seg>
              Därmed tycks det som att federalisterna var mer insiktsfulla
              för 20 år sedan än i dag. Förslaget öppnar dessutom för att en
              kvalificerad majoritet kan fatta beslut, vilket i praktiken innebär
              att den svenska finansministern kan bli överkörd, och vi kan bli
              tvungna att låna ut pengar mot vår vilja. Det är inga små pengar,
              initialt 6 biljoner kronor totalt sett en stor börda för Sverige.
            </seg>
          </u>
          <u xml:id="i-1325e22536734f1f-26" prev="i-1325e22536734f1f-17" who="Q2091911">
            <seg>
              För oss sverigedemokrater, herr talman, är det otänkbart att
              låta andra än svenska folkets företrädare foga över så stora svenska
              skattemedel. Vi vill inte bidra till att fortsätta odla den federala
              katastrofen. Därför vill jag avsluta med att yrka bifall till
              reservationerna 1, 5 och 7.
            </seg>
          </u>
          <note type="speaker">
            Anf. 3 ULLA ANDERSSON (V):
          </note>
          <u xml:id="i-1325e22536734f1f-27" next="i-1325e22536734f1f-48" who="Q4935938">
            <seg>
              Herr talman! I samband med den nu pågående ekonomiska krisen
              har vi sett hur grundläggande fackliga rättigheter angrips i land
              efter land Grekland, Italien, Spanien med flera. Däribland gäller
              det rätten att fritt förhandla, teckna och upprätthålla kollektivavtal.
              Vi ser det som djupt bekymmersamt att krisen utnyttjas politiskt
              för att underminera arbetstagarnas fackliga rättigheter. EU-domstolens
              domar i Viking-, Laval-, Rüffert- och Luxemburgmålen hade redan
              innan krisen försvagat de grundläggande rättigheterna i förhållande
              till de ekonomiska friheterna inom EU.
            </seg>
          </u>
          <u xml:id="i-1325e22536734f1f-28" prev="i-1325e22536734f1f-27" who="Q4935938">
            <seg>
              Vänsterpartiet, liksom arbetstagarnas fackliga organisationer,
              har efter de nämnda domarna ställt krav på att ett juridiskt bindande
              socialt protokoll ska tillfogas EU:s fördrag. I det sociala protokollet
              ska fastställas att grundläggande mänskliga rättigheter, såsom
              grundläggande fackliga rättigheter, förhandlings- och konflikträtt,
              samt rätt att fritt teckna kollektivavtal, är överordnade EU:s
              ekonomiska friheter. Det kravet aktualiseras i samband med den
              föreslagna fördragsändringen. LO och TCO har ställt sig bakom
              kraven på ett socialt protokoll. Nu har vi chansen att börja den
              resan eftersom vi har vetorätt till den föreslagna fördragsändringen.
              Det behövs.
            </seg>
          </u>
          <u xml:id="i-1325e22536734f1f-29" prev="i-1325e22536734f1f-27" who="Q4935938">
            <seg>
              Tyvärr kan vi konstatera att Vänsterpartiet är det enda partiet
              som är berett att göra så både i ord och i handling. Det är bara
              vi som föreslår att Sverige nu ska säga nej till fördragsändringen
              om Sverige inte också ställer kravet på ett socialt protokoll.
              Det är en stor besvikelse.
            </seg>
          </u>
          <u xml:id="i-1325e22536734f1f-30" prev="i-1325e22536734f1f-27" who="Q4935938">
            <seg>
              EU-domstolens domar hindrar likabehandling av arbetare på den
              svenska arbetsmarknaden. Domarna begränsar de grundläggande fackliga
              rättigheterna, rätten att fritt förhandla, teckna kollektivavtal
              med utländska företag och rätten att vidta stridsåtgärder för
              att få avtal till stånd. Enligt EU-domstolen får facket kräva
              minimivillkor bara inom vissa begränsade områden. EU-domstolen
              har tolkat utstationeringsdirektivets miniminivåer som maximinivåer
              för vad som får krävas.
            </seg>
          </u>
          <u xml:id="i-1325e22536734f1f-31" prev="i-1325e22536734f1f-27" who="Q4935938">
            <seg>
              Det här öppnar för låglönekonkurrens som på sikt pressar ned
              lönerna på svensk arbetsmarknad och utgör ett allvarligt hot mot
              den svenska kollektivavtalsmodellen. Grundläggande mänskliga rättigheter,
              som den fria förenings- och förhandlingsrätten, rätten att teckna
              kollektivavtal inklusive rätten att vidta stridsåtgärder, måste
              säkerställas och garanteras. I första hand ska det ske genom hela
              EU i ett socialt protokoll som slår fast att de fackliga rättigheterna
              inte kan underordnas de ekonomiska friheterna. I andra hand ska
              det finnas garantier för den svenska kollektivavtalsmodellen.
              Vänsterpartiet begär därför att regeringen inte ratificerar avtalet
              innan ett juridiskt bindande socialt protokoll har införts på
              EU-nivå.
            </seg>
          </u>
          <u xml:id="i-1325e22536734f1f-32" prev="i-1325e22536734f1f-27" who="Q4935938">
            <seg>
              Varför begär vi detta i samband med en fördragsändring? Det enkla
              svaret är att fördraget är primärrätt och därmed överordnat till
              exempel ett utstationeringsdirektiv, som Socialdemokraterna föreslår.
              Lavaldomens utslag byggde på att man dömde utifrån fördraget.
              Varför begär vi detta nu när fördragsändringen handlar om något
              annat, nämligen möjligheten att införa en stabilitetsmekanism,
              det vill säga en stor räddningsfond? Det enkla svaret på den frågan
              är att det aldrig kommer att komma en fördragsändring som egentligen
              handlar om ett socialt protokoll. Därför måste vi ta till vara
              de möjligheter som ges. Vi vill helt enkelt inte att arbetare
              ställs mot arbetare, där arbetare som kollektiv alltid drar det
              kortaste strået. Det är vi som betalar priset för kapitalets fria
              rörlighet. Vänsterpartiet tycker helt enkelt inte att det är oproportionerligt
              att ställa mänskliga rättigheter mot räddande av krisande banker,
              som Socialdemokraterna tyvärr gör i sitt särskilda yttrande.
            </seg>
          </u>
          <u xml:id="i-1325e22536734f1f-33" prev="i-1325e22536734f1f-27" who="Q4935938">
            <seg>
              En ändring av artikel 136 i Lissabonfördraget måste godkännas
              av samtliga medlemsstaters parlament, även av den svenska riksdagen.
              Varje enskilt land har alltså vetorätt. Vi kan alltså skapa förutsättningar
              för ett socialt protokoll om vi vill. Vänsterpartiet vill det,
              men tyvärr inte någon annan.
            </seg>
          </u>
          <u xml:id="i-1325e22536734f1f-34" prev="i-1325e22536734f1f-27" who="Q4935938">
            <seg>
              Inför folkomröstningen om ett svenskt medlemskap i EU 1994 var
              frågan om garantier för att den svenska kollektivavtalsmodellen
              skulle bestå väldigt viktig för många när det gällde hur de valde
              att rösta. Den dåvarande regeringen bedyrade att Sverige i förhandlingarna
              om ett eventuellt medlemskap hade fått sådana garantier.
            </seg>
          </u>
          <u xml:id="i-1325e22536734f1f-35" prev="i-1325e22536734f1f-27" who="Q4935938">
            <seg>
              Det står nu helt klart, inte minst med anledning av Lavaldomen,
              att dessa garantier inte hade något juridiskt värde. EU-domstolen
              har förbjudit svenska fackliga organisationer att verka för likabehandling
              av löntagare på svensk arbetsmarknad oavsett nationalitet. Därför
              kräver vi att regeringen ska kräva bindande garantier för kollektivavtalsmodellen.
            </seg>
          </u>
          <u xml:id="i-1325e22536734f1f-36" prev="i-1325e22536734f1f-27" who="Q4935938">
            <seg>
              Herr talman! Under de senaste åren har flera av valutaunionens
              länder drabbats av betydande statsfinansiella problem. Den ekonomiska
              krisen inom euroområdet har blivit en politisk kris för hela EU.
              Varken EMU-ländernas diagnos eller recept har tyvärr blivit rätt
              utan snarare tvärtom. Med den ensidiga åtstramningspolitiken försöker
              de bota en anorektiker med bantning. Massarbetslöshet och fattigdom
              breder ut sig.
            </seg>
          </u>
          <u xml:id="i-1325e22536734f1f-37" prev="i-1325e22536734f1f-27" who="Q4935938">
            <seg>
              Denna fördragsändring handlar om att inrätta en fond för att
              rädda det politiska prestigeprojektet EMU från kollaps. Den ekonomiska
              krisen i valutaunionen är inte ett resultat av bristande budgetdisciplin
              som man försöker att få det att framstå som. Bortsett kanske från
              Grekland och i viss mån Portugal var de offentliga finanserna
              i eurozonen innan finanskrisen tämligen starka.
            </seg>
          </u>
          <u xml:id="i-1325e22536734f1f-38" prev="i-1325e22536734f1f-27" who="Q4935938">
            <seg>
              De statsfinansiella problem som flera av valutaområdets länder
              drabbats av är ett resultat av den globala finanskrisen som lett
              till att ett stort antal länder har fått gå in med skattepengar
              och rädda banker. Fler är på gång inte minst i Spanien. Vi ser
              nu hur människor i land efter land rusar till bankerna för att
              ta ut sina insättningar, vilket i sig kommer att skaka valutaunionen
              än mer.
            </seg>
          </u>
          <u xml:id="i-1325e22536734f1f-39" prev="i-1325e22536734f1f-27" who="Q4935938">
            <seg>
              Krisen har i sin tur förstärkts av den illa fungerande valutaunionen
              med den gemensamma ränte- och valutapolitiken, obalanser i privat
              sparande och i bytesbalanserna men också av inhemska fastighets-
              och bankkriser. Utan möjligheter till en självständig valutapolitik
              har flera sydeuropeiska länder fått se sin konkurrenskraft urholkad
              till följd av skillnader i produktivitetstillväxt bland valutaunionens
              länder. Detta har bidragit till stora underskott i bytesbalanserna
              och i de offentliga finanserna.
            </seg>
          </u>
          <u xml:id="i-1325e22536734f1f-40" prev="i-1325e22536734f1f-27" who="Q4935938">
            <seg>
              EU har inte tagit sig an de strukturella problem som ligger bakom
              den ekonomiska krisen. EU:s svar på krisen har i stället i huvudsak
              bestått av två delar. För det första har man gett diverse stödpaket
              till de värst utsatta länderna och som villkor för dessa krävt
              omfattande besparingar i de nationella budgeterna samt ingrepp
              i de fackliga rättigheterna. För det andra har man beslutat om
              ökad samordning och övervakning av den ekonomiska politiken och
              skärpta budgetregler.
            </seg>
          </u>
          <u xml:id="i-1325e22536734f1f-41" prev="i-1325e22536734f1f-27" who="Q4935938">
            <seg>
              Inget av detta tar emellertid fasta på de bakomliggande strukturella
              orsakerna till krisen. Snarare riskerar den ensidiga fokuseringen
              på besparingar och skärpta budgetregler att fördjupa och förlänga
              den ekonomiska krisen. Den inskränker också demokratiska rättigheter.
              Vi ser nu, liksom efter 30-talskrisen, hur fascistiska krafter
              återigen får luft under vingarna och nu senast genom Ny grynings
              valresultat i Grekland. Ett nazistparti vinner gehör i Grekland,
              vem kunde ha trott det?
            </seg>
          </u>
          <u xml:id="i-1325e22536734f1f-42" prev="i-1325e22536734f1f-27" who="Q4935938">
            <seg>
              Det kan självklart finnas skäl för valutaunionens länder att
              inrätta någon typ av finansiell stabiliseringsmekanism som kan
              kanalisera finansiellt stöd till länder med statsfinansiella problem.
              Men vi kan inte ställa oss bakom den föreslagna lösningen eftersom
              den privata sektorns medverkan är underställd IMF:s praxis. Det
              innebär att den privata sektorns medverkan endast blir aktuell
              i exceptionella fall.
            </seg>
          </u>
          <u xml:id="i-1325e22536734f1f-43" prev="i-1325e22536734f1f-27" who="Q4935938">
            <seg>
              Jag tyckte att Johan Norberg var väldigt bra i radioprogrammet
              OBS . Han sade så här: En kapitalism utan konkurser är som en
              kristendom utan helvete. Det är vad man nu håller på med. Man
              låter inte bankerna gå omkull. Man låter inte bankernas ägare
              betala priset för vad de har ställt till med. Detta är inte rimligt
              då det framför allt är bankerna som har skapat krisen.
            </seg>
          </u>
          <u xml:id="i-1325e22536734f1f-44" prev="i-1325e22536734f1f-27" who="Q4935938">
            <seg>
              De statsfinansiella problemen i euroområdet är en direkt följd
              av detta. Därtill har bankerna dessutom kunnat tjäna enorma summor
              på den förda krispolitiken inom euroområdet. De har kunnat låna
              pengar till mycket låg ränta av Europeiska centralbanken. Det
              gäller inte minst inom ECB:s program med treåriga lån till 1 procents
              ränta. Sedan har de kunnat placera dessa i spanska och italienska
              statspapper till mycket hög ränta. Senast var det Spanien som
              fick betala 7 procent. Det är inte rimligt att de som först skapade
              krisen och sedan tjänar stora pengar på densamma inte ska vara
              med och betala för krishanteringen. Men det tycker tydligen ni.
            </seg>
          </u>
          <u xml:id="i-1325e22536734f1f-45" prev="i-1325e22536734f1f-27" who="Q4935938">
            <seg>
              I fördraget om ESM slås fast att stöd får ges till rekapitalisering
              av finansiella institutioner. På detta vis förstärks den nuvarande
              politiken där den finansiella sektorn vältrar över kostnaderna
              och riskerna på skattebetalarna. I fördraget sägs det att stöd
              endast kommer att betalas ut på strikta villkor. Någon närmare
              precisering av vad dessa villkor är görs inte. Men det är väl
              rimligt att anta att villkoren kommer att fortsättningsvis vara
              desamma som man hittills har ställt upp.
            </seg>
          </u>
          <u xml:id="i-1325e22536734f1f-46" prev="i-1325e22536734f1f-27" who="Q4935938">
            <seg>
              Dessa har haft en stark nyliberal slagsida i form av krav på
              sänkta löner, privatiseringar, nedskärningar av de offentliga
              välfärdssystemen och urholkade fackliga rättigheter. Förutom att
              dessa krav har haft en oacceptabel fördelningsprofil har de fördjupat
              och förlängt den ekonomiska krisen i euroområdet. Nu höjs röster
              i land efter land. Ekonom efter ekonom säger: Vad tusan håller
              ni på med, ni förstör ju allting för oss alla? Man dömer helt
              ut den krishantering som hyllas bland annat av den svenska regeringen.
            </seg>
          </u>
          <note>
            Artikel 32:3 i ESM-fördraget slår fast följande: ESM, dess egendom,
            medel och tillgångar var de än finns och vem som än innehar dem,
            ska åtnjuta immunitet från varje form av rättsligt förfarande
            utom då ESM uttryckligen avstår från sin immunitet för eventuella
            åtgärder eller till följd av avtalsvillkor, inbegripet dokumentationen
            om finansieringsinstrumenten.
          </note>
          <u xml:id="i-1325e22536734f1f-47" prev="i-1325e22536734f1f-27" who="Q4935938">
            <seg>
              Detta var ett direkt citat. Vi menar att denna artikel totalt
              strider mot grundläggande juridiska principer om öppenhet och
              ansvarsutkrävande. Vi låter människor vara helt åtalsfria trots
              att de kommer att handha enorma summor och ha en enorm makt att
              påverka det som nu sker.
            </seg>
          </u>
          <u xml:id="i-1325e22536734f1f-48" prev="i-1325e22536734f1f-27" who="Q4935938">
            <seg>
              Herr talman! Vi lyfter därför fram våra reservationer under punkt
              1 och 2 i betänkandet.
            </seg>
          </u>
          <note type="speaker">
            Anf. 4 ANNA KINBERG BATRA (M):
          </note>
          <u xml:id="i-1325e22536734f1f-49" next="i-1325e22536734f1f-61" who="Q4767161">
            <seg>
              Herr talman, ledamöter och åhörare! Det vore intressant att ha
              en generaldebatt om hur EU ska klara krisen och komma ur den.
              Jag är helt säker på att vi kommer att återkomma till den under
              våren i utskottet i samband med behandlingen av den ekonomiska
              vårpropositionen med mera och även i höst då vi står inför behandling
              av den så kallade pakten för fördjupat finanspolitiskt samarbete.
            </seg>
          </u>
          <u xml:id="i-1325e22536734f1f-50" prev="i-1325e22536734f1f-49" who="Q4767161">
            <seg>
              I dag har vi att förhålla oss till det mer tekniska i form av
              ändringen av artikel 136 i EUF-fördraget. Det är den fördagsförändring
              på hel EU-nivå som krävs för att låta euroländerna fördjupa sitt
              samarbete och utforma ESM. Till det förslaget och till utskottets
              betänkande yrkar jag bifall, så att jag inte glömmer bort det.
            </seg>
          </u>
          <u xml:id="i-1325e22536734f1f-51" prev="i-1325e22536734f1f-49" who="Q4767161">
            <seg>
              Visst är det intressant att konstatera att det påverkar oss alldeles
              oavsett vad man må tycka om fullt EMU-deltagande för svensk del.
              Det är uppenbart att vi fortfarande lever med effekter av de senaste
              årens kris. Det är uppenbart vid varje budgetbeslut hur utlandsexponerat
              och marknadsexponerat Sverige är, hur stor andel av bnp som är
              handelsberoende, ungefär hälften, och hur stor andel av det som
              är Europaberoende.
            </seg>
          </u>
          <u xml:id="i-1325e22536734f1f-52" prev="i-1325e22536734f1f-49" who="Q4767161">
            <seg>
              Därför påverkar ESM oss. Jag vill därför understryka att det
              är viktigt även för svensk del, trots att vi står utanför, att
              eurozonen får ordning på sin situation och möjlighet att hjälpa
              länder i kris och ur den kris som vi har nu.
            </seg>
          </u>
          <u xml:id="i-1325e22536734f1f-53" prev="i-1325e22536734f1f-49" who="Q4767161">
            <seg>
              Genom att ändra artikel 136 öppnas den rättsliga vägen för att
              upprätta ESM, vilket ger möjlighet för euroländerna att bygga
              upp krisstöd som behövs för att skydda den egna valutan och de
              nationella ekonomierna från den påfrestning som uppstår vid kriser.
              De senaste åren har visat att ett sådant ramverk har saknats.
              Det har behövts byggas upp.
            </seg>
          </u>
          <u xml:id="i-1325e22536734f1f-54" prev="i-1325e22536734f1f-49" who="Q4767161">
            <seg>
              Men jag är som sagt säker på att vi får anledning att återkomma
              både till hur eurozonen utvecklas och till hur hela EU och svensk
              ekonomi påverkas av det som händer nu. Vi har inte sett det sista
              av toppmöten, så kallade krismöten och så vidare. Jag ser fram
              emot ett fortsatt konstruktivt diskussionsklimat även i utskottet
              och mellan partierna inför fortsatt besvärlig hantering. Det är
              viktigt att varje land tar ansvar för sina statsfinanser och för
              sin väg ut ur krisen och att möjligheterna att hjälpa varandra
              i kris är goda när det behövs.
            </seg>
          </u>
          <u xml:id="i-1325e22536734f1f-55" prev="i-1325e22536734f1f-49" who="Q4767161">
            <seg>
              Syftet med ESM är att kunna använda det när ett medlemsland i
              vissa extrema situationer inte klarar av sina betalningar. Då
              handlar det förstås framför allt om lånefaciliteten. IMF har under
              lång tid gett finansiellt stöd i sådana här situationer. Men det
              är viktigt att Europa, som ändå fortfarande är en mycket rik del
              av världen, också tar sitt ansvar och att ESM ges en motsvarande
              roll begränsad till euroområdet. Det är meningen att stödet ska
              vara temporärt och ge det mottagande landet möjlighet att nå en
              hållbar skuldsituation så fort som möjligt. Syftet är som sagt
              att komma ur den kris som vi har nu.
            </seg>
          </u>
          <u xml:id="i-1325e22536734f1f-56" prev="i-1325e22536734f1f-49" who="Q4767161">
            <seg>
              Sverige är inte en del av eurosamarbetet och därför inte heller
              en del av ESM i detta läge. Därmed får det inte heller direkta
              ekonomiska konsekvenser för oss. Men återigen är det av stort
              intresse både ekonomiskt och politiskt för Sverige att eurozonkrisen
              hävs och framför allt att den europeiska ekonomin kommer på fötter.
            </seg>
          </u>
          <u xml:id="i-1325e22536734f1f-57" prev="i-1325e22536734f1f-49" who="Q4767161">
            <seg>
              Jag ska helt kort kommentera undantagsargumenten. Som Erik Almqvist
              väl vet har vi beslutat här inne om att vi vill besluta här inne,
              och först efter en folkomröstning, om vårt förhållningssätt till
              euron. Jag bedömer att frågan inte är särskilt aktuell med tanke
              på den kris som just nu är akut. I något slags normaltillstånd
              med en återigen fungerande gemensam valuta som inte är i akut
              kris kan frågan bli aktuell igen. Då får vi ta upp en ny diskussion
              som i så fall föregås av en ny folkomröstning. Vid det löftet
              står partierna i denna kammare kvar.
            </seg>
          </u>
          <u xml:id="i-1325e22536734f1f-58" prev="i-1325e22536734f1f-49" who="Q4767161">
            <seg>
              Därmed kan även Erik Almqvist vara trygg med att det inte kuppas
              igenom någonting i euroväg. Det låter ibland i sådana här debatter
              som att det finns något slags konspiration i Bryssel där det sitter
              någon och bestämmer åt oss och tvingar på oss det ena eller det
              andra. Det är viktigt att understryka att trots att trycket nu
              är hårt på hårdare finanspolitiskt samarbete är det fortfarande
              så att EU och EMU är samarbeten mellan demokratiska och suveräna
              stater. Det är viktigt att vi har den här debatten, det är viktigt
              att vi fattar våra budgetbeslut och det är viktigt att vi har
              ett aktivt svenskt deltagande i rådet, Ekofinrådet och Europeiska
              rådet och i utformningen av gemensamma EU-åtgärder. Det har vi
              även framöver.
            </seg>
          </u>
          <u xml:id="i-1325e22536734f1f-59" prev="i-1325e22536734f1f-49" who="Q4767161">
            <seg>
              Jag föreställer mig inte att vi blir överens om detta i dag heller,
              men jag vill ändå nämna för Ulla Andersson att vi som var med
              i debatten om Lissabonfördraget senast häromåret minns debatten
              om de fackliga rättigheterna där. I Lissabonfördraget ingår rättsligt
              bindande mänskliga rättigheter. Jag vill nämna detta, och dra
              mig till minnes det breda stöd i denna kammare som Lissabonfördraget
              hade i Sverige. Det bottnade bland annat i att det är viktigt
              för de flesta partier, även vårt, att stärka och säkra fackliga
              rättigheter på hel unionsnivå. Möjligheterna till det blev inte
              mindre av Lissabonfördraget. Förhoppningsvis blev de större.
            </seg>
          </u>
          <u xml:id="i-1325e22536734f1f-60" prev="i-1325e22536734f1f-49" who="Q4767161">
            <seg>
              Jag vill understryka att respekten för den svenska modellen är
              fortsatt mycket viktig för regeringen. Det görs ett antal sådana
              markeringar och ett ganska hårt arbete för att få in detta i det
              finanspolitiska samarbetet. Starka fackföreningar och starka mänskliga
              rättigheter på EU-nivå är mycket viktiga även när vi går vidare
              i just dagens beslut.
            </seg>
          </u>
          <u xml:id="i-1325e22536734f1f-61" prev="i-1325e22536734f1f-49" who="Q4767161">
            <seg>
              Till sist och återigen: Varje land har ett ansvar för att ta
              sig ur den akuta kris som vi är i nu. Men det som händer på den
              gemensamma nivån i eurozonen påverkar oss vad vi än tycker om
              den. Därför ligger det i vårt intresse att euroländerna tar ansvar
              och att möjligheten ges att fördjupa samarbetet i form av ESM
              både för länderna i fråga och för de europeiska hushållen för
              vår ekonomi och för vår gemensamma ekonomi och därmed ytterst
              för jobben och välfärden även här hemma.
            </seg>
          </u>
          <note>
            Med detta yrkar jag bifall till utskottets förslag i betänkandet,
            och där ingår också bifall till propositionen.
          </note>
          <note type="speaker">
            Anf. 5 ULLA ANDERSSON (V) replik:
          </note>
          <u xml:id="i-1325e22536734f1f-62" next="i-1325e22536734f1f-65" who="Q4935938">
            <seg>
              Herr talman! Jag tänkte ta tillfället i akt att föra lite mer
              debatt i frågan eftersom jag tycker att den är central och viktig.
              Anna Kinberg Batra säger att Lissabonfördraget har garanterat
              de mänskliga rättigheterna. Av det vi nu ser i land efter land
              där man ingriper i kollektivavtal och i förhandlingsrätt tycker
              jag inte att detta verkar vara det mest överordnade. Den ekonomiska
              rörligheten är ännu det mest överordnade i EMU.
            </seg>
          </u>
          <u xml:id="i-1325e22536734f1f-63" prev="i-1325e22536734f1f-62" who="Q4935938">
            <seg>
              Moderaterna brukar påstå att de värnar den svenska kollektivavtalsmodellen.
              Men vi kan se att den inte är gällande på det sätt som den har
              varit tidigare. Arbetare ställs mot arbetare i vårt land. Nu när
              vi står här dundrar långtradare förbi med helt andra arbetsvillkor
              och lönevillkor än vad de som arbetar under svenska kollektivavtal
              har. Man har ändå inte rätt att kräva likartade villkor ens i
              Sverige. Därför tycker jag att Moderaterna talar med kluven tunga
              i fråga om fackliga rättigheter och försvaret av den svenska kollektivavtalsmodellen.
              Det gör mig rätt upprörd, och det är också ganska välbekant.
            </seg>
          </u>
          <u xml:id="i-1325e22536734f1f-64" prev="i-1325e22536734f1f-62" who="Q4935938">
            <seg>
              Jag skulle vilja höra Anna Kinberg Batra utveckla detta. Varför
              inte ta tillfället i akt och visa att ni verkligen står bakom
              den svenska kollektivavtalsmodellen? Varför inte kräva det nu
              när ni har möjlighet i och med att en fördragsändring är upp på
              bordet? Det är sällan detta händer, och det är sällan ni kommer
              att ha denna möjlighet.
            </seg>
          </u>
          <u xml:id="i-1325e22536734f1f-65" prev="i-1325e22536734f1f-62" who="Q4935938">
            <seg>
              Den andra frågan till Anna Kinberg Batra är: Varför tycker Moderaterna
              att det är okej att bankerna inte ska vara med och betala krisen?
              Det är det ni nu går med på när ni tycker att stabilitetsmekanismen
              ska finnas i den konstruktion som nu ligger på bordet.
            </seg>
          </u>
          <note type="speaker">
            Anf. 6 ANNA KINBERG BATRA (M) replik:
          </note>
          <u xml:id="i-1325e22536734f1f-66" next="i-1325e22536734f1f-69" who="Q4767161">
            <seg>
              Herr talman! Jag tackar återigen för att Ulla Andersson vill
              ta tillfället att föra en större debatt om dessa viktiga frågor.
              Det gör jag gärna också, inom de begränsningar som replikinstrumentet
              ger i tid.
            </seg>
          </u>
          <u xml:id="i-1325e22536734f1f-67" prev="i-1325e22536734f1f-66" who="Q4767161">
            <seg>
              Jag tycker att Ulla Andersson argumenterar för ett fördjupat
              EU-samarbete, och jag beklagar att Vänsterpartiet är så allmänt
              EU-kritiskt. Det är ju just genom bättre samarbete på unionsnivå
              som vi kan stärka till exempel rättigheter för dem som jobbar
              i gränsöverskridande sektorer som transport och andra. Det är
              just genom fördjupat samarbete inom Lissabonfördraget, som Vänsterpartiet
              var kritiskt till, som vi har fått tillfälle att skriva in rättsligt
              bindande mänskliga rättigheter. Detta har trätt i kraft ganska
              nyligen, och det kan absolut vara viktigt att följa upp över tid
              hur dessa rättigheter fungerar. Det tror jag att vi är intresserade
              av oavsett parti. Men nog var Lissabonfördraget en större fördragsändring
              där vi passade på att försöka förstärka just dessa rättigheter
              även på unionsnivå.
            </seg>
          </u>
          <u xml:id="i-1325e22536734f1f-68" prev="i-1325e22536734f1f-66" who="Q4767161">
            <seg>
              Detta hänvisar också utrikesutskottet till i sitt yttrande. Det
              gläder mig att det är så brett politiskt förankrat. Utrikesutskottet
              konstaterar att ett villkor med ett juridiskt bindande socialt
              protokoll inte bör eller behöver införas. Det viktiga är att vi
              fortsätter lite grann som vi har gjort, det vill säga fortsätter
              att bevaka att rättigheterna stärks med Lissabonfördraget och
              fortsätter att bevaka fackliga rättigheter inom ramen för arbetet
              med finanspakten. Detta gör också regeringen i förhållandevis
              brett politiskt samförstånd. Vänsterpartiet kanske inte är med,
              men vi försöker åtminstone vara brett förankrade här i riksdagen
              i övrigt.
            </seg>
          </u>
          <u xml:id="i-1325e22536734f1f-69" prev="i-1325e22536734f1f-66" who="Q4767161">
            <seg>
              Vad gäller bankerna pågår nu ett arbete, som Ulla Andersson väl
              vet, med ett EU-gemensamt ramverk för banker i kris. Det är viktigt
              att vi fortsätter att stärka banker, att stärka kapitalkrav och
              att ställa krav på att bankerna tar sitt ansvar. Det gäller i
              hela EU, och inte bara inom eurozonen.
            </seg>
          </u>
          <note type="speaker">
            Anf. 7 ULLA ANDERSSON (V) replik:
          </note>
          <u xml:id="i-1325e22536734f1f-70" next="i-1325e22536734f1f-73" who="Q4935938">
            <seg>
              Herr talman! Låt mig börja med EU-ramverket för banker i kris.
              Anna Kinberg Batra var också med och träffade den kommissionär
              som var här. Han var mycket tydlig med att man inte tänkte låta
              stater ta över banker som krisade om man går in med pengar i dem.
              Därmed har man en modell där skattebetalarna ska gå in med pengar
              och rädda banker men inte bli ägare av dem. Jag tycker inte att
              det är en tilltalande modell.
            </seg>
          </u>
          <u xml:id="i-1325e22536734f1f-71" prev="i-1325e22536734f1f-70" who="Q4935938">
            <seg>
              Anna Kinberg Batra säger att det finns en bred majoritet och
              uppslutning bakom förslaget och att utrikesutskottet har konstaterat
              att man inte behöver ställa något krav på socialt protokoll. Men
              Europafacket, LO och TCO kräver ett socialt protokoll eftersom
              de menar, och också har svart på vitt på det, att man kontinuerligt
              undergräver de fackliga rättigheterna i EMU och EU. Det är också
              därför som vi är så kritiska. Ändringen av Lissabonfördraget har
              inte ändrat på det i grund och botten. Därför är det så viktigt
              för oss att få in ett socialt protokoll i fördraget eftersom det
              då blir primärrätt, det vill säga att domstolarna kommer att döma
              utifrån detta. Det var också det som hände med Lavaldomen.
            </seg>
          </u>
          <u xml:id="i-1325e22536734f1f-72" prev="i-1325e22536734f1f-70" who="Q4935938">
            <seg>
              Vi menar, och det finns också tydligt nedskrivet, att det är
              de ekonomiska friheterna som är överordnade de fackliga rättigheterna.
              Det är därför det ser ut som det gör, och det är också därför
              som man i skenet av krisen ingriper i de fackliga rättigheterna
              och tar undan kollektivavtal och andra fackliga rättigheter.
            </seg>
          </u>
          <u xml:id="i-1325e22536734f1f-73" prev="i-1325e22536734f1f-70" who="Q4935938">
            <seg>
              Jag tycker att det är helt rimligt att ha möjligheten att ställa
              krav på ett socialt protokoll när man har en fördragsändring på
              bordet. Vi lider varje dag av konsekvenserna av att det inte finns
              något sådant. Arbetstagare ställs mot arbetstagare, och arbetstagarna
              som kollektiv förlorar alltid i kampen mot den ekonomiska fria
              rörligheten.
            </seg>
          </u>
          <note type="speaker">
            Anf. 8 ANNA KINBERG BATRA (M) replik:
          </note>
          <u xml:id="i-1325e22536734f1f-74" next="i-1325e22536734f1f-76" who="Q4767161">
            <seg>
              Herr talman! Ulla Andersson är en vass retoriker, och jag föreställer
              mig inte att jag kommer överens med henne i varje fråga i dag
              heller. Men jag vill ändå problematisera den här man som undergräver
              fackliga rättigheter. Det sitter inte en liten figur i Bryssel
              och bestämmer över medlemsstaterna, utan det är demokratiska länder
              som arbetar tillsammans, mot varandra i partier och ibland mot
              varandra på regeringsnivå. Efter mycket tröskande fattas det beslut
              som leder till vissa resultat. Så går samarbetet till, och det
              förtjänar att påminnas om när vi till exempel diskuterar regelverk
              för banker med kommissionen och ibland mot kommissionen. Ytterst
              är det till slut regeringar och ministerråd som ska fatta beslut.
              Det är ingen hemlighet att det ibland finns spänningar och åsiktsskillnader
              mellan kommissionsförslag och till exempel svenska regeringen
              och många partier i Sveriges riksdag. Det är viktigt att bankerna
              tar större ansvar i kommande kriser. Det är bland annat därför
              vi med brett stöd här driver kraven på kapitaltäckning.
            </seg>
          </u>
          <u xml:id="i-1325e22536734f1f-75" prev="i-1325e22536734f1f-74" who="Q4767161">
            <seg>
              Vad gäller rättigheter och fördragsändring minns alla som jobbade
              med Lissabonfördraget att större fördragsändringar är komplicerade
              processer som tar åratal och kräver regeringskonferenser och mycket
              annat. Något sådant är enligt min mening inte aktuellt nu, och
              inte enligt så många andras mening heller.
            </seg>
          </u>
          <u xml:id="i-1325e22536734f1f-76" prev="i-1325e22536734f1f-74" who="Q4767161">
            <seg>
              Nu förhåller vi oss till den här öppningen för att gå vidare
              med ESM. Hela fördraget kommer säkert att rivas upp igen. Det
              har skett förut inom EU, men det är inte aktuellt just i dag.
              En genomgång av hela fördraget ligger inte på bordet. Låt oss
              i stället se att Lissabonfördraget fungerar tillräckligt väl,
              och låt oss använda den makt som nationella parlament har. Nyligen
              har det första så kallade gula kortet avfärdats. Det innebär att
              flera nationella parlament ifrågasätter ett förslag inom det arbetsrättsliga
              området. Det kan man tycka vad man vill om, men det är intressant
              eftersom de nationella parlamenten har en stor roll här gentemot
              kommissionen så att EU fattar så bra beslut som möjligt och tillämpar
              dem så väl som möjligt för jobben och för demokratin.
            </seg>
          </u>
          <note type="speaker">
            Anf. 9 PER BOLUND (MP) replik:
          </note>
          <u xml:id="i-1325e22536734f1f-77" next="i-1325e22536734f1f-82" who="Q5581337">
            <seg>
              Herr talman! I mitt inledningsanförande ställde jag en del frågor
              om de demokratiska principerna för hur vi ska rädda den europeiska
              ekonomin. Jag kunde inte riktigt höra att Anna Kinberg Batra tog
              upp det i sitt anförande. Jag tänker fortsätta att följa upp den
              frågeställningen.
            </seg>
          </u>
          <u xml:id="i-1325e22536734f1f-78" prev="i-1325e22536734f1f-77" who="Q5581337">
            <seg>
              Till att börja med kan man ifrågasätta om Sverige inte påverkas
              av ESM över huvud taget och att vi därför inte ska läggas oss
              i hur principerna för ESM, den europeiska stabilitetsmekanismen,
              är uppbyggda. Jag anser att vi faktiskt ska lägga oss i hur mekanismen
              ser ut. Om vi skriver under en fördragsändring har vi också ett
              ansvar för hur utformningen av Europeiska stabilitetsmekanismen
              sker och hur demokratisk den är.
            </seg>
          </u>
          <u xml:id="i-1325e22536734f1f-79" prev="i-1325e22536734f1f-77" who="Q5581337">
            <seg>
              Ett flertal partier här i riksdagen vill att vi ska ansluta oss
              till euron i framtiden. Då kommer vi också att automatiskt ansluta
              oss till ESM-fördraget. Vi vet inte vad som kommer att hända i
              framtiden. Jag hoppas självfallet att vi inte kommer att ansluta
              oss till euron eftersom jag tycker att det är väldigt dålig ekonomisk
              politik. Men om det visar sig att svenska folket stöder det i
              framtiden, och det är många som utlovar att det kommer en ny folkomröstning,
              är det viktigt att vi också tar ansvar för hur eurosamarbetet
              fungerar och för hur sådana här mekanismer är utformade.
            </seg>
          </u>
          <u xml:id="i-1325e22536734f1f-80" prev="i-1325e22536734f1f-77" who="Q5581337">
            <seg>
              Jag ställde frågor i mitt anförande om detta med immunitet, att
              alla som arbetar inom ESM ska ha immunitet och inte kunna ställas
              inför domstol om de missköter sig. Vi vet att det har funnits
              många fall där det har diskuterats mutor, inte minst inom EU,
              och även på andra håll i världen. Det är inte omöjligt att tänka
              sig att en sådan situation skulle kunna uppstå även inom ESM-samarbetet.
              Då är det mycket viktigt att man också kan lyfta upp den frågan
              och undersöka den i domstol.
            </seg>
          </u>
          <u xml:id="i-1325e22536734f1f-81" prev="i-1325e22536734f1f-77" who="Q5581337">
            <seg>
              Jag ställde också frågor om insynen i ESM, hur det ska vara möjligt
              granska den demokratiskt och hur journalister ska kunna sköta
              sitt arbete och komma åt de dokument som ligger bakom besluten
              och som i mycket stor utsträckning berör hela Europa.
            </seg>
          </u>
          <u xml:id="i-1325e22536734f1f-82" prev="i-1325e22536734f1f-77" who="Q5581337">
            <seg>
              Min fråga är: Ser Anna Kinberg Batra det här som ett problem?
              Vad har regeringen gjort för att lösa de här demokratiska problemen
              med ESM?
            </seg>
          </u>
          <note type="speaker">
            Anf. 10 ANNA KINBERG BATRA (M) replik:
          </note>
          <u xml:id="i-1325e22536734f1f-83" next="i-1325e22536734f1f-87" who="Q4767161">
            <seg>
              Herr talman! Jag tycker att även Per Bolund argumenterar mycket
              kraftfullt för ett fördjupat EU-samarbete. Jag vet att Miljöpartiets
              inställning där är mer konstruktiv än vad Vänsterpartiets är.
              Jag tycker nästan att Per Bolund också för fram det politiska
              argumentet för fullt svenskt EMU-medlemskap. Jag vill understryka
              att den frågan inte är aktuell i dag. Men det är just genom att
              delta fullt ut som man har makten att påverka hur eurozonens mekanismer
              ska fungera inom zonen. Efter att de som röstade nej vann i folkomröstningen,
              jag gjorde det inte, har vi valt att stå utanför de här möjligheterna
              att påverka inom eurozonen.
            </seg>
          </u>
          <u xml:id="i-1325e22536734f1f-84" prev="i-1325e22536734f1f-83" who="Q4767161">
            <seg>
              Just nu i detta krisläge kan man diskutera om det kanske finns
              fördelar med att Sverige har stått utanför. Men priset för att
              vi inte sitter med vid det politiska förhandlingsbordet inom eurozonen
              finns kvar. Det är svårt att sätta det exakt, men det sker väldigt
              mycket nu inom eurozonen där vi inte är med. Det här är sådant.
            </seg>
          </u>
          <u xml:id="i-1325e22536734f1f-85" prev="i-1325e22536734f1f-83" who="Q4767161">
            <seg>
              Jag argumenterar inte för att det är perfekt utformat i varje
              detalj utan konstaterar att fortsatt utformning av hur det ska
              fungera åvilar eurozonmedlemmarna som omfattas av detta, och vi
              är inte en av dem.
            </seg>
          </u>
          <u xml:id="i-1325e22536734f1f-86" prev="i-1325e22536734f1f-83" who="Q4767161">
            <seg>
              Jag skulle också vilja understryka att jag helst skulle vilja
              att ESM har bra mekanismer för transparens och ansvarutkrävande.
              Det är alltid viktigt. Det politiska ansvaret finns kvar inom
              eurozonen och rådet. Jag skulle också vilja att behoven att använda
              ESM blir så få som möjligt och så små som möjligt framöver. Det
              hör också hit, men så länge det behövs ska det vara väl utformat.
            </seg>
          </u>
          <u xml:id="i-1325e22536734f1f-87" prev="i-1325e22536734f1f-83" who="Q4767161">
            <seg>
              I dag fattar vi beslut om att möjliggöra på EU-fördragsnivå att
              detta görs på eurozonnivå. Där är vi inte med i detalj framöver
              vad man än tycker om den saken.
            </seg>
          </u>
          <note type="speaker">
            Anf. 11 PER BOLUND (MP) replik:
          </note>
          <u xml:id="i-1325e22536734f1f-88" next="i-1325e22536734f1f-93" who="Q5581337">
            <seg>
              Herr talman! Det är lite lustigt att höra Anna Kinberg Batra
              och representanter för regeringen. När vi hade folkomröstning
              om att gå med i EU var argumentet i kampanjen inför den att när
              man går med EU kommer man att ha möjlighet att påverka. Nu när
              man hör medlemmar i regeringen låter det som om man inte har någon
              möjlighet att påverka över huvud taget och att man är helt maktlös
              när det gäller viktiga frågor om hur EU-samarbetet fungerar. Det
              beklagar jag. Det här är faktiskt ett fall där Sverige skulle
              kunna ha en stor möjlighet att påverka.
            </seg>
          </u>
          <u xml:id="i-1325e22536734f1f-89" prev="i-1325e22536734f1f-88" who="Q5581337">
            <seg>
              Som vi har hört tidigare och vad jag förstår kräver ett sådant
              här beslut om fördragsändring enhällighet. Då skulle Sverige som
              motkrav för att ställa sig bakom en fördragsändring också kunna
              ställa krav på att man ska ha en demokratisk uppbyggnad av den
              europeiska stabilitetsmekanismen. Jag tycker inte att det är ett
              märkligt krav. Sverige har haft som tradition att driva på väldigt
              hårt inom EU för ökad insyn och för möjligheten att få ut material
              från EU-samarbetet. Jag har svårt att se varför det här skulle
              vara ett undantag och varför man inte skulle arbeta för det här.
            </seg>
          </u>
          <u xml:id="i-1325e22536734f1f-90" prev="i-1325e22536734f1f-88" who="Q5581337">
            <seg>
              Jag kan inte hålla med om att det enbart är om Sverige skulle
              gå med EMU-samarbetet som vi kan påverka någonting av hur det
              fungerar. Här har vi ett tydligt fall där det faktiskt skulle
              gå om regeringen bara hade viljan att gå in och ställa krav för
              att ge sitt godkännande. Jag tror att det är det mest ansvarsfulla
              sättet att arbeta, och det skulle också göra det möjligt för Sverige
              att förbättra även för andra EU-länder.
            </seg>
          </u>
          <u xml:id="i-1325e22536734f1f-91" prev="i-1325e22536734f1f-88" who="Q5581337">
            <seg>
              Jag tror också att det framför allt är de små länderna inom eurosamarbetet
              som kommer att ha det svårt i och med att man kommer att ha ett
              röstningsförfarande inom ESM där de stora länderna kommer att
              ha väldigt stor makt medan de små länderna inte kommer att ha
              möjlighet att påverka.
            </seg>
          </u>
          <u xml:id="i-1325e22536734f1f-92" prev="i-1325e22536734f1f-88" who="Q5581337">
            <seg>
              Jag tycker att som litet EU-land skulle Sverige ha en roll att
              försöka förenas med de små euroländerna för att skapa en större
              enighet så att de här mekanismerna ger större möjligheter för
              de små länderna att påverka på ett bättre sätt.
            </seg>
          </u>
          <u xml:id="i-1325e22536734f1f-93" prev="i-1325e22536734f1f-88" who="Q5581337">
            <seg>
              Jag beklagar att regeringen i det här fallet anser att man inte
              ska använda sig av den makt man har utan att man bara passivt
              ska acceptera den utformning som finns på bordet.
            </seg>
          </u>
          <note type="speaker">
            Anf. 12 ANNA KINBERG BATRA (M) replik:
          </note>
          <u xml:id="i-1325e22536734f1f-94" next="i-1325e22536734f1f-97" who="Q4767161">
            <seg>
              Herr talman! Jag beklagar det också, men vår makt att påverka
              hur man samarbetar inom eurozonen är begränsad eftersom vi har
              valt att stå utanför. Sedan står vi här och blir påverkade ekonomiskt
              och politiskt av vad som händer i eurozonen i alla fall. Vad är
              det bästa vi kan göra åt det? Det är att möjliggöra att ESM-faciliteten
              sätts upp därför att framför allt de ekonomiska konsekvenserna
              för oss skulle bli så stora vid en fortsatt kris i eurozonen.
            </seg>
          </u>
          <u xml:id="i-1325e22536734f1f-95" prev="i-1325e22536734f1f-94" who="Q4767161">
            <seg>
              Jag vill understryka att Sveriges möjligheter till påverkan på
              EU-nivå är goda och tillvaratas och fortsatt måste tillvaratas.
              Ulla Andersson nämnde till exempel regelverket för banker i kris.
              Där lyssnar de mycket på Sverige. Vi har gott anseende i Ekofinrådet,
              bland annat med anledning av att vi har hållit våra statsfinanser
              i schack under den kris som har varit. Det ökar vårt inflytande
              och stärker möjligheten att bli lyssnade på där.
            </seg>
          </u>
          <u xml:id="i-1325e22536734f1f-96" prev="i-1325e22536734f1f-94" who="Q4767161">
            <seg>
              Närmast i morgon behandlar vi EU:s långtidsbudget igen i finansutskottet.
              Både långtidsbudgeten och årsbudgeten är EU-övergripande frågor
              av stor ekonomisk-politisk vikt där vi verkligen använder vårt
              inflytande för att bland annat utkräva bättre ansvarstagande,
              bättre transparens, bättre kontroll och bättre insyn.
            </seg>
          </u>
          <u xml:id="i-1325e22536734f1f-97" prev="i-1325e22536734f1f-94" who="Q4767161">
            <seg>
              Var så säkra på att det är värden som både Moderaterna och alliansregeringen
              strävar efter att få gehör för och att Sverige får gehör för sådana
              värden på de arenor där vi verkar. Vi får bättre gehör på hela
              EU-nivån än inom eurozonnivån, och det beror tyvärr på att vi
              inte är med.
            </seg>
          </u>
          <note type="speaker">
            Anf. 13 ERIK ALMQVIST (SD) replik:
          </note>
          <u xml:id="i-1325e22536734f1f-98" next="i-1325e22536734f1f-103" who="Q2091911">
            <seg>
              Herr talman! Till skillnad från talare i föregående replikskiften
              har jag inte tänkt argumentera för ett fördjupat EU-samarbete
              låt det inte råda några oklarheter därom.
            </seg>
          </u>
          <u xml:id="i-1325e22536734f1f-99" prev="i-1325e22536734f1f-98" who="Q2091911">
            <seg>
              Anna Kinberg Batra uttrycker något slags farhåga om att Sverigedemokraterna
              skulle tro på en konspiration inom EU som bakvägen kommer att
              föra in Sverige i EMU. Jag kan lugna henne med att så inte är
              fallet.
            </seg>
          </u>
          <u xml:id="i-1325e22536734f1f-100" prev="i-1325e22536734f1f-98" who="Q2091911">
            <seg>
              Precis som jag sade i mitt anförande har Sverige förbundit sig
              att gå med i EMU. Vi har skrivit på att vi vill gå med i EMU,
              att vi ska gå med i EMU. Det är de avtal som gäller. Svenska folket
              har sedan fått säga sitt, röstat nej och sagt att vi inte vill
              gå med i EMU, att vi inte ska gå med i EMU.
            </seg>
          </u>
          <u xml:id="i-1325e22536734f1f-101" prev="i-1325e22536734f1f-98" who="Q2091911">
            <seg>
              I Danmark, när det danska folket sade samma sak, begärde den
              danska regeringen ett undantag från EMU-medlemskapet. Även britterna
              har begärt ett undantag. Men det har inte Sverige gjort.
            </seg>
          </u>
          <u xml:id="i-1325e22536734f1f-102" prev="i-1325e22536734f1f-98" who="Q2091911">
            <seg>
              I Sverige har vi en regering som i grunden är för EMU. Jag känner
              mig inte trygg med att Sverige dels har en regering som är för
              EMU, dels har ingått avtal som säger att vi ska med i EMU samtidigt
              som svenska folket säger nej. Jag tycker att svenska folket förtjänar
              den garanti som ett undantag innebär i det här fallet.
            </seg>
          </u>
          <u xml:id="i-1325e22536734f1f-103" prev="i-1325e22536734f1f-98" who="Q2091911">
            <seg>
              Tills vi har fått den garantin menar jag att det ligger i vårt
              intresse att göra allt för att inte ytterligare avdemokratisera
              EMU och samarbetet genom att flytta alltmer makt från de nationella
              parlamenten och folken till en monsterstat som bevisligen är dysfunktionell
              i grunden, framför allt när det gäller det monetära samarbetet.
            </seg>
          </u>
          <note type="speaker">
            Anf. 14 ANNA KINBERG BATRA (M) replik:
          </note>
          <u xml:id="i-1325e22536734f1f-104" next="i-1325e22536734f1f-109" who="Q4767161">
            <seg>
              Herr talman! Jag skulle bli mycket förvånad om Erik Almqvist
              talade för fördjupat EU-samarbete. Jag vill vara tydlig med det.
            </seg>
          </u>
          <u xml:id="i-1325e22536734f1f-105" prev="i-1325e22536734f1f-104" who="Q4767161">
            <seg>
              Jag refererade till att Erik Almqvist i sitt anförande sade saker
              som att Sverige är skyldigt och så vidare. Mot den bakgrunden
              vill jag understryka, för det är viktigt, att beslut om ett eventuellt
              svenskt deltagande i eurozonen fattar vi här inne efter en folkomröstning.
            </seg>
          </u>
          <u xml:id="i-1325e22536734f1f-106" prev="i-1325e22536734f1f-104" who="Q4767161">
            <seg>
              Vi har förbundit oss och är brett överens om att det är en ny
              folkomröstning som föregår ett eventuellt nytt beslut. Den frågan
              är heller inte aktuell i dag. Där står vi, och det var det jag
              ville understryka.
            </seg>
          </u>
          <u xml:id="i-1325e22536734f1f-107" prev="i-1325e22536734f1f-104" who="Q4767161">
            <seg>
              Det är också viktigt att understryka att politiken är större
              än juridiken här. Det är inte genomförbart och inte möjligt att
              någon annan bestämmer åt oss om vi ska vara med i EMU steg tre
              eller inte. Det är viktigt. Det figurerar ibland sådana argument
              i debatten, och det är bra att Erik Almqvist visar att han inte
              är en av de debattörerna. Men samtidigt använder Erik Almqvist
              ord som avdemokratisera och monsterstat, och det är när vi får
              den nivån i debatten som det ibland kan låta som att det är någon
              annan som bestämmer.
            </seg>
          </u>
          <u xml:id="i-1325e22536734f1f-108" prev="i-1325e22536734f1f-104" who="Q4767161">
            <seg>
              Det är vi som bestämmer om Sverige ska vara med i eurozonen eller
              inte. En majoritet av svenska folket bestämde 2003 att vi inte
              ska vara det, och frågan är inte aktuell i dag. Där står vi nu.
            </seg>
          </u>
          <u xml:id="i-1325e22536734f1f-109" prev="i-1325e22536734f1f-104" who="Q4767161">
            <seg>
              Erik Almqvist nämnde också de nationella parlamenten och använde
              begrepp som avdemokratisera med mera. Jag vill understryka att
              en sak som Lissabonfördraget ger och som börjar bli aktuell i
              det ekonomisk-politiska området just nu är att de nationella parlamenten
              har större makt än kanske någonsin i EU-samarbetet. Låt oss använda
              den makten i stället för att sprida bilden av att den skulle ha
              minskat!
            </seg>
          </u>
          <note type="speaker">
            Anf. 15 ERIK ALMQVIST (SD) replik:
          </note>
          <u xml:id="i-1325e22536734f1f-110" next="i-1325e22536734f1f-113" who="Q2091911">
            <seg>
              Herr talman! Debattnivån hamnar ofta på den nivå som debatten
              förtjänar. Det faktum att det sker en avdemokratisering tror jag
              har undgått få. Makt flyttas från de nationella parlamenten till
              EU. I det här fallet pratar vi till exempel om hur svenska skattemedel
              i mångmiljardersklassen skulle hanteras på en federal nivå där
              en svensk finansminister kan bli överkörd. Det är uppenbart att
              då har det demokratiska inflytandet över pengarna minskat för
              svenska folket.
            </seg>
          </u>
          <u xml:id="i-1325e22536734f1f-111" prev="i-1325e22536734f1f-110" who="Q2091911">
            <seg>
              Frågan vi diskuterar om det svenska undantaget är ganska enkel.
              Svenska folket har sagt nej till EMU. Sverige har förpliktat sig
              till att gå med genom Maastrichtfördraget. Det kan man hantera
              på olika sätt. Antingen gör man som Danmarks regering som efter
              folkets vilja också krävde ett undantag och fick det, eller så
              gör man som andra EU-länder har gjort före oss och låter folk
              rösta om och om igen tills de röstar rätt. Regeringen vill in,
              och då stannar man kvar vid förpliktelsen, bearbetar folk och
              försöker med jämna mellanrum få med folket genom en folkomröstning
              tills man lyckas. Jag tycker inte att det är ett demokratiskt
              tillvägagångssätt.
            </seg>
          </u>
          <u xml:id="i-1325e22536734f1f-112" prev="i-1325e22536734f1f-110" who="Q2091911">
            <seg>
              Ambitionen bör komma underifrån om folk ändrar uppfattning. Det
              ska inte vara så att regeringen bearbetar svenskarna tills de
              röstar på rätt sätt.
            </seg>
          </u>
          <u xml:id="i-1325e22536734f1f-113" prev="i-1325e22536734f1f-110" who="Q2091911">
            <seg>
              Det är ganska enkelt. Ytterst är det en majoritet av folket som
              bestämmer. Det är inte den minoritet som Alliansen utgör som regering.
            </seg>
          </u>
          <note type="speaker">
            Anf. 16 ANNA KINBERG BATRA (M) replik:
          </note>
          <u xml:id="i-1325e22536734f1f-114" next="i-1325e22536734f1f-118" who="Q4767161">
            <seg>
              Herr talman! Sverigedemokraterna refererar i sin reservation
              till en tidigare folkomröstning. Låt oss konstatera att där någonstans
              har vi svaret på vad en majoritet av svenska folket tyckte om
              EMU. Sverigedemokraterna skriver också om en närmast nonchalant
              motvilja från regeringen mot en bred diskussion i frågan.
            </seg>
          </u>
          <u xml:id="i-1325e22536734f1f-115" prev="i-1325e22536734f1f-114" who="Q4767161">
            <seg>
              Jag beklagar lite att det är den här nivån i debatten. Erik Almqvist
              säger också att makt flyttas från nationella parlament till EU.
              Låt mig en sista gång säga vi kommer säkert att återkomma till
              detta att jag tar gärna en bred diskussion om vart EU-krisen är
              på väg och vad vi ska göra med EU-samarbetet. Jag tycker att det
              är det vi har här. Det är inte så mycket diskussion om utformningen
              av artikel 136 i EUF-fördraget. Det har varit det lite grann,
              men mest pratar vi om vad som faktiskt händer i eurozonen. Det
              tycker jag är viktigt och intressant. Varför? Jo, för att det
              påverkar oss.
            </seg>
          </u>
          <u xml:id="i-1325e22536734f1f-116" prev="i-1325e22536734f1f-114" who="Q4767161">
            <seg>
              Vad man än tycker om den saken och hur man än röstade 2003 om
              man fick, kunde och gjorde det påverkar det som händer i EU och
              eurozonen oss. Det är till och med helt avgörande för svensk ekonomi.
              Det kommer ni som följer debatten om vårpropositionen om bara
              några veckor också att höra. Det är helt avgörande för vårt reformutrymme
              i höst, för de svenska jobben och den svenska välfärden hur, om
              och helst att eurozonen fungerar.
            </seg>
          </u>
          <u xml:id="i-1325e22536734f1f-117" prev="i-1325e22536734f1f-114" who="Q4767161">
            <seg>
              Att ha demokratiska strukturer för hur det här görs på EU-nivå,
              genom den större makten till nationella parlament, genom beslut
              i rådet, genom att förbättra förslag från kommissionen och genom
              att inom eurozonen få den här mekanismen till stånd får vi makt
              och kan ta oss makt över det som påverkar oss.
            </seg>
          </u>
          <u xml:id="i-1325e22536734f1f-118" prev="i-1325e22536734f1f-114" who="Q4767161">
            <seg>
              Vänd inte det här åt fel håll genom att skrämma människor! Använd
              i stället den politiska makt som även du, Erik Almqvist, har till
              att förbättra det svenska inflytandet! Vi har verktygen, och sedan
              kan vi vara osams om hur vi ska använda dem. Vi behöver ha goda
              förutsättningar för en stark svensk ekonomi, och det hoppas jag
              att vi kan återkomma till framöver.
            </seg>
          </u>
          <note type="speaker">
            Anf. 17 BO BERNHARDSSON (S):
          </note>
          <u xml:id="i-1325e22536734f1f-119" next="i-1325e22536734f1f-145" who="Q3374789">
            <seg>
              Herr talman! Beslutet som vi nu ska fatta innebär alltså, som
              vi har hört flera gånger, en mindre fördragsändring som ger euroländerna
              rättsligt stöd för att införa ESM. Det är det det handlar om.
            </seg>
          </u>
          <u xml:id="i-1325e22536734f1f-120" prev="i-1325e22536734f1f-119" who="Q3374789">
            <seg>
              Frågan har redan väckts i vilken mån man ska lägga sig i euroländernas
              politiska agerande. Självklart har vi rätt att lägga oss i, även
              om möjligheterna att få gehör är begränsade. Denna rätt att lägga
              oss i bottnar naturligtvis i att det som händer i eurozonen påverkar
              samtliga länder som är med i EU-samarbetet. Däremot är det självklart
              att möjligheten att verkligen påverka varierar beroende på vilken
              typ av frågor det rör sig om.
            </seg>
          </u>
          <u xml:id="i-1325e22536734f1f-121" prev="i-1325e22536734f1f-119" who="Q3374789">
            <seg>
              Jag ska ta ett exempel som är näraliggande i tid, där denna balansgång
              blir ganska tydlig. Det handlar om finanspakten. Vi socialdemokrater
              har sagt att vi är beredda att på vissa villkor delta i finanspakten.
              Men vi är inte beredda att ta på oss det finanspolitiska ramverk
              som finns i pakten, därför att vi har ett eget finanspolitiskt
              ramverk som vi beslutar om här i Sveriges riksdag. Så länge vi
              inte är medlemmar i euron kommer vi inte att underställa oss det
              här andra ramverket.
            </seg>
          </u>
          <u xml:id="i-1325e22536734f1f-122" prev="i-1325e22536734f1f-119" who="Q3374789">
            <seg>
              Däremot, och det är här balansgången och dilemmat visar sig,
              har vi sagt att Sverige alltid har ett intresse av att så långt
              möjligt ha inflytande och delta i samtal även om det som sker
              i eurozonen. Därför har vi lyckats, tycker jag, förhandla fram
              en lösning som är optimal och som vi ska ta ställning till i höst.
              Den innebär att Sverige kan vara med i finanspakten utan att egentligen
              vara med i finanspakten. Vi kommer att kunna vara med och delta,
              i varje fall i begränsad omfattning, i diskussioner om den här
              pakten och den fortsatta utvecklingen av pakten, men vi omfattas
              inte av den, för vi är inte euromedlemmar.
            </seg>
          </u>
          <u xml:id="i-1325e22536734f1f-123" prev="i-1325e22536734f1f-119" who="Q3374789">
            <seg>
              Det tycker jag ganska väl belyser precis detta dilemma. Det är
              klart att vi vill och har rätt att ha inflytande över det som
              sker. Samtidigt är vi inte medlemmar i eurozonen. Det här skulle
              kunna appliceras även på ESM, där jag i och för sig tror att vi
              har mindre möjligheter att få inflytande, men det är klart att
              vi kan tycka och lägga oss i hur det här utformas.
            </seg>
          </u>
          <u xml:id="i-1325e22536734f1f-124" prev="i-1325e22536734f1f-119" who="Q3374789">
            <seg>
              Flera talare har ägnat sig åt ESM:s större sammanhang, det vill
              säga den ekonomiska och politiska kris som nu sveper fram över
              Europa. Jag tänker också ta mig friheten att göra detta, för egentligen
              är det detta sammanhang som är det riktigt intressanta.
            </seg>
          </u>
          <u xml:id="i-1325e22536734f1f-125" prev="i-1325e22536734f1f-119" who="Q3374789">
            <seg>
              Man kan konstatera att den europeiska krisen rullar vidare, dag
              för dag, vecka efter vecka. Man kan dess värre också konstatera
              att pessimisterna blir fler och fler. Det är inget roligt konstaterande,
              men det är ett faktum. Nationalekonomen Lars Calmfors kanske inte
              ska räknas till pessimisterna, men han måste räknas till dem som
              problematiserar krisen. Han gjorde det i går i Dagens Nyheter.
              Om jag ska sammanfatta hans synpunkter som jag har uppfattat dem
              säger han ungefär så här: Det räcker inte med åtstramningspolitik.
              Det räcker inte heller att komplettera med investeringar. Efterfrågan
              måste stimuleras och det ganska brett. Fortsatt ökad skuldsättning
              kommer att bestraffas av marknaden med högre räntor, säger Calmfors.
              Euroobligationer må vara en god idé, men det blir dyrt inte minst
              för Tyskland.
            </seg>
          </u>
          <u xml:id="i-1325e22536734f1f-126" prev="i-1325e22536734f1f-119" who="Q3374789">
            <seg>
              Lars Calmfors hamnar till sist i den slutsatsen att åtstramningar
              och konsolideringsprogram i krisländerna måste kombineras med
              expansiv politik i framför allt Tyskland.
            </seg>
          </u>
          <u xml:id="i-1325e22536734f1f-127" prev="i-1325e22536734f1f-119" who="Q3374789">
            <seg>
              Calmfors problematiserar, och jag tycker att det är en välkommen
              problematisering. Han rundar dessutom av med att säga att det
              troliga är att klokt genomförda skuldnedskrivningar ökar eurons
              chanser att överleva. Det här är naturligtvis stora utmaningar.
            </seg>
          </u>
          <u xml:id="i-1325e22536734f1f-128" prev="i-1325e22536734f1f-119" who="Q3374789">
            <seg>
              Det finns även riktiga pessimister. Ekonomiprofessorn Simon Johnson,
              som för några år sedan var chefsekonom vid IMF, är en av dem.
              Han är övertygad om att Grekland måste lämna euron. Inte nog med
              det: I en artikel som han har skrivit tillsammans med en annan
              ekonom, Peter Boone, med titeln The End of the Euro: A Survivors
              Guide Slutet för euron: En överlevnadsguide förutspår han hela
              det europeiska europrojektets kollaps. Han är inte ensam om pessimismen.
            </seg>
          </u>
          <u xml:id="i-1325e22536734f1f-129" prev="i-1325e22536734f1f-119" who="Q3374789">
            <seg>
              Herr talman! En grundläggande insikt som har vuxit sig allt starkare
              under krisen är att om man vill ha en gemensam valuta måste man
              också säga ja till långtgående finanspolitisk samordning inom
              eurozonen. Det finns de som hävdar att en valutaunion förutsätter
              en politisk union. Ända sedan krisen fördjupades för några år
              sedan har det pågått ett arbete för att just stärka den här samordningen
              för att förebygga kriser. Sexpacken och tvåpacken, den europeiska
              terminen och så vidare är politik som har vuxit fram just för
              att åstadkomma detta.
            </seg>
          </u>
          <u xml:id="i-1325e22536734f1f-130" prev="i-1325e22536734f1f-119" who="Q3374789">
            <seg>
              Det mesta av det rör inte Sverige direkt, eftersom vi inte är
              medlemmar av euron. Men när valutaunionen drabbas av asymmetriska
              chocker utvecklas det det vet vi nu, om vi inte visste det förr
              ett tryck att samordna och centralstyra. Det här är euroländernas
              dilemma, men det är också vårt, även om vi står utanför euron.
            </seg>
          </u>
          <u xml:id="i-1325e22536734f1f-131" prev="i-1325e22536734f1f-119" who="Q3374789">
            <seg>
              Jag sällar mig inte till de allra dystraste eller till pessimisterna,
              men en viktig poäng är att det duger inte enbart med samordning
              som innebär hårdare och tvingande regelverk, åtstramningar och
              strukturreformer som försämrar välfärden, löner och trygghetssystem.
              Det behövs inte minst solidaritet och resurser för utjämning.
              En del menar att det krävs mycket stora resurser för den typen
              av åtgärder.
            </seg>
          </u>
          <u xml:id="i-1325e22536734f1f-132" prev="i-1325e22536734f1f-119" who="Q3374789">
            <seg>
              Man behöver alltså inte vara pessimist för att komma fram till
              att den krispolitik som har satts i sjön så här långt är ett misslyckande.
              För varje nytt paket fördjupas problemen, och pessimisterna blir
              fler. Europrojektet och den europeiska krispolitiken är i svår
              obalans, och den obalansen måste rättas till.
            </seg>
          </u>
          <u xml:id="i-1325e22536734f1f-133" prev="i-1325e22536734f1f-119" who="Q3374789">
            <seg>
              Europeiska rådet har under en längre tid diskuterat tillväxt,
              sade statsminister Fredrik Reinfeldt innan han förra veckan for
              i väg till det extrainsatta toppmötet. Anders Borg och de andra
              ministrarna säger likadant när de reser och när de kommer hem.
              Jag skulle kunna säga att det är ganska mycket snack om tillväxten,
              men det är alltför lite åtgärder som främjar en sådan utveckling.
            </seg>
          </u>
          <u xml:id="i-1325e22536734f1f-134" prev="i-1325e22536734f1f-119" who="Q3374789">
            <seg>
              Rapporterna från Grekland handlar nu om dramatiskt sjunkande
              skatteintäkter. Recessionen gör att inte bara Grekland utan också
              andra krisländer, eurozonen och Europa blir fattigare med sämre
              förutsättningar att betala sina lån. Arbetslösheten och därmed
              misshushållningen med resurser växer.
            </seg>
          </u>
          <u xml:id="i-1325e22536734f1f-135" prev="i-1325e22536734f1f-119" who="Q3374789">
            <seg>
              Europa måste alltså få ett bättre balanserat krisprogram. Det
              handlar om att både gasa och bromsa sig ur krisen, precis som
              Sverige gjorde för att häva 90-talskrisen. Det finns ingen väg
              runt den uppgiften att återställa statsfinanserna i gott skick.
              Den som är i skuld är inte fri. Men åtstramningar för budgetbalans
              måste kombineras med investeringar och ökad efterfrågan. Konsolideringen
              av de offentliga budgetarna måste få ta tid.
            </seg>
          </u>
          <u xml:id="i-1325e22536734f1f-136" prev="i-1325e22536734f1f-119" who="Q3374789">
            <seg>
              I och med socialisten François Hollandes valseger i Frankrike
              har debatten förändrats i riktning mot ett mer balanserat program.
              De tyska socialdemokraterna och partivänner i andra länder för
              en diskussion i samma anda. Nya förslag ventileras: euroobligationer,
              projektobligationer, en annan roll för ECB, skuldavskrivningar
              som också Lars Calmfors lyfter fram och kanske framför allt tid.
              Krisländerna behöver tid. De kommer inte undan budgetkonsolideringen,
              men de behöver tid och de behöver få låna till uthålligt låga
              räntor.
            </seg>
          </u>
          <u xml:id="i-1325e22536734f1f-137" prev="i-1325e22536734f1f-119" who="Q3374789">
            <seg>
              Det finns ett ord som låter nästan likadant som tillväxt. Det
              är ordet tillit. Reformerna, konsolideringsprogrammen, måste ha
              människors förtroende. Jag tror inte att någon europé i dag inbillar
              sig att problemen kan lösas utan uppoffringar. Men människorna
              måste se att programmen leder framåt, ut ur krisen, annars riskeras
              hela det viktiga europeiska projektet.
            </seg>
          </u>
          <u xml:id="i-1325e22536734f1f-138" prev="i-1325e22536734f1f-119" who="Q3374789">
            <seg>
              I den kris som pågår, det har vi hört tidigare från talarstolen,
              ifrågasätts fackliga rättigheter, löner och trygga anställningsvillkor.
              Vi socialdemokrater har under hela krishanteringen, i den mån
              vi har kunnat påverka, jobbat för att värna respekten för nationell
              suveränitet på områden där EU inte har fått beslutskompetens.
              Vi har också så långt det varit möjligt värnat respekten för fackliga
              rättigheter, olika förhandlingsmodeller, nationella traditioner
              och förhållanden på arbetsmarknadsområdet. Vi har tillsammans
              med de fackliga organisationerna fått gehör för sådana krav vid
              utformningen av de sex lagförslagen om ekonomisk styrning när
              det gäller finanspaktens utformning, även om det är ganska små
              förändringar. Europluspakten sade vi nej till, bland annat mot
              bakgrunden att det redan fanns sådana förslag.
            </seg>
          </u>
          <u xml:id="i-1325e22536734f1f-139" prev="i-1325e22536734f1f-119" who="Q3374789">
            <seg>
              Vi motsätter oss den förordning, Monti II, som skulle inskränka
              strejkrätten. För första gången ser det ut som om subsidiaritetsprövningen
              har lett till att kommissionen har fått så kallat gult kort. Riktigt
              säkert är det kanske inte förrän man har analyserat de olika ländernas
              yttranden.
            </seg>
          </u>
          <u xml:id="i-1325e22536734f1f-140" prev="i-1325e22536734f1f-119" who="Q3374789">
            <seg>
              Vi ställer också, precis som Ulla Andersson, krav på ett socialt
              protokoll. Vi delar synen att det här krävs ytterligare åtgärder
              för att säkra löntagarnas rättigheter. Samtidigt får man inte
              sprida den illusionen att ett socialt protokoll i det här sammanhanget,
              i den stora kris som nu pågår, liksom skulle vara räddningen för
              Europas löntagare. Så är det inte. Det går inte att lagstifta
              och säga att löntagare inte får drabbas av försämringar när krisen
              är så djupgående som den är nu. Däremot är det viktigt, inte minst
              för en normalsituation, att vi får ett socialt protokoll.
            </seg>
          </u>
          <u xml:id="i-1325e22536734f1f-141" prev="i-1325e22536734f1f-119" who="Q3374789">
            <seg>
              Frågan har alltså väckts om vi skulle villkora den fördragsändring
              som vi nu behandlar med ett socialt protokoll. Vi skulle med andra
              ord ta fördraget och möjligheterna för euroländerna att inrätta
              den här krismekanismen som gisslan för att egentligen få det sociala
              protokollet. Vi är inte beredda att göra detta av flera skäl.
              För det första därför att Sverige inte är med i euron och inte
              berörs av ESM. Det kan därför uppfattas som ett oproportionellt
              tilltag. För det andra därför att jag är ganska övertygad om att
              det möjligen skulle försvåra inrättandet av ESM, som förresten
              redan är framförhandlad. Den ligger där och väntar på att införas.
              Det skulle inte stoppa införandet av ESM.
            </seg>
          </u>
          <u xml:id="i-1325e22536734f1f-142" prev="i-1325e22536734f1f-119" who="Q3374789">
            <seg>
              På den punkten har vi faktiskt erfarenheter att luta oss mot.
              Storbritannien försökte stoppa finanspakten, i och för sig med
              lite märkliga argument, eftersom man har vetorätt vid fördragsändringar.
              Det ledde till att man i stället för att göra en fördragsändring
              slöt ett avtal euroländerna emellan.
            </seg>
          </u>
          <u xml:id="i-1325e22536734f1f-143" prev="i-1325e22536734f1f-119" who="Q3374789">
            <seg>
              Vi ska absolut jobba vidare för att få ett socialt protokoll,
              men vi tycker inte att vi i det här sammanhanget, alldenstund
              vi inte heller är medlemmar i euron, ska ta fördraget som gisslan.
              Vi tror inte heller att en sådan politik skulle bli framgångsrik.
            </seg>
          </u>
          <u xml:id="i-1325e22536734f1f-144" prev="i-1325e22536734f1f-119" who="Q3374789">
            <seg>
              Det jag har försökt säga, förutom det sista, är att vi socialdemokrater
              tydligt ser att Europa behöver ett mer balanserat, bättre avvägt
              krisprogram, en bättre krispolitik. Det är naturligtvis i det
              sammanhanget som ESM ska sättas in.
            </seg>
          </u>
          <u xml:id="i-1325e22536734f1f-145" prev="i-1325e22536734f1f-119" who="Q3374789">
            <seg>
              Jag yrkar bifall till förslaget i betänkandet.
            </seg>
          </u>
          <note type="speaker">
            Anf. 18 ULLA ANDERSSON (V) replik:
          </note>
          <u xml:id="i-1325e22536734f1f-146" next="i-1325e22536734f1f-150" who="Q4935938">
            <seg>
              Herr talman! Jag vet att Bo Bernhardsson ville ha ett socialt
              protokoll när man antog Lissabonfördraget. Jag vet egentligen
              att Bo Bernhardsson personligen vill ha ett socialt protokoll.
              På så sätt känns det som att det kanske inte är rätt person att
              debattera den här frågan med, men eftersom du ändå är Socialdemokraternas
              företrädare i den här frågan tänkte jag ta tillfället i akt.
            </seg>
          </u>
          <u xml:id="i-1325e22536734f1f-147" prev="i-1325e22536734f1f-146" who="Q4935938">
            <seg>
              Det är ju så att Europas löntagare betalar priset för EMU:s politiska
              prestigeprojekt. De betalar också priset för den här krisen. De
              betalar helt oproportionerligt mycket. De gånger vi har möjlighet
              att faktiskt ändra fördraget är inte så många. Därför menar vi
              att det här är en sådan situation där vi borde ta tillfället i
              akt. De fackliga rättigheterna inskränks varje dag. Därför tycker
              jag att det är lite problematiskt när Socialdemokraterna skriver
              i sitt särskilda yttrande att det är oproportionerligt att kräva
              en fördragsändring i det här läget och att kräva ett socialt protokoll.
            </seg>
          </u>
          <u xml:id="i-1325e22536734f1f-148" prev="i-1325e22536734f1f-146" who="Q4935938">
            <seg>
              Ser inte Socialdemokraterna vad som håller på att ske varje dag?
              När ska ni då kräva ett socialt protokoll? Ni har ju själva uttalat
              att vid nästa fördragsändring ska vi kräva ett socialt protokoll.
              Nu har vi en fördragsändring, men ni kräver inte ett socialt protokoll.
              Hur lång långbänk ska det vara innan ni också agerar i handling?
            </seg>
          </u>
          <u xml:id="i-1325e22536734f1f-149" prev="i-1325e22536734f1f-146" who="Q4935938">
            <seg>
              Lissabonfördraget var ett tillfälle, men där ställde inte det
              socialdemokratiska partiet upp. Jag vet att Bo Bernhardsson gjorde
              det. Nu har vi återigen en möjlighet att faktiskt kräva ett socialt
              protokoll. Det är ändå fördraget som sedan styr de enskilda ländernas
              handling, till skillnad mot vad Anna Kinberg Batra verkar tro.
              Så är det faktiskt.
            </seg>
          </u>
          <u xml:id="i-1325e22536734f1f-150" prev="i-1325e22536734f1f-146" who="Q4935938">
            <seg>
              Bo Bernhardsson! Jag har svårt att förstå er hållning, för krisen
              slår oproportionerligt mot löntagarna, och EMU:s politiska projekt
              slår oproportionerligt mot löntagarna.
            </seg>
          </u>
          <note type="speaker">
            Anf. 19 BO BERNHARDSSON (S) replik:
          </note>
          <u xml:id="i-1325e22536734f1f-151" next="i-1325e22536734f1f-154" who="Q3374789">
            <seg>
              Herr talman! Allra först, Ulla Andersson, vill alla socialdemokrater
              ha ett socialt protokoll. Det råder ingen som helst tvekan om
              detta. Det är inte bara jag. Det är alla.
            </seg>
          </u>
          <u xml:id="i-1325e22536734f1f-152" prev="i-1325e22536734f1f-151" who="Q3374789">
            <seg>
              Europas löntagare betalar priset. Ja, absolut, så är det. Men
              sprid inte illusionen att Europas löntagare slipper vara med och
              betala ett pris om vi får ett socialt protokoll! Det är ägnat
              att lösa mindre frågor som ändå är jätteviktiga, det vill säga
              att löntagare och arbetare från olika länder behandlas lika i
              avtalen, att man har rätt att ta strid för den likabehandlingen.
              Det är det som det berör. Det är jätteviktigt.
            </seg>
          </u>
          <u xml:id="i-1325e22536734f1f-153" prev="i-1325e22536734f1f-151" who="Q3374789">
            <seg>
              Vi ska ha ett socialt protokoll. Men det faktum att många människor
              i dag tar stryk, inte minst löntagarna, kommer man inte åt med
              ett socialt protokoll. För det krävs, och det var därför jag ägnade
              mitt anförande åt det, faktiskt en omläggning av krispolitiken
              i ganska hög grad, inte bara åtstramning utan också tillväxt,
              investeringar och andra åtgärder.
            </seg>
          </u>
          <u xml:id="i-1325e22536734f1f-154" prev="i-1325e22536734f1f-151" who="Q3374789">
            <seg>
              Vi ser vad som sker. Än en gång: Det sociala protokollet ska
              fram. Som jag sade tidigare tycker vi inte att det är rätt tillfälle
              den här gången, när Sverige inte är berört av ESM direkt indirekt
              är vi berörda av allting att ta fördraget som gisslan och dessutom
              ganska säkert förlora den striden. Men det sociala protokollet
              ska fram.
            </seg>
          </u>
          <note type="speaker">
            Anf. 20 ULLA ANDERSSON (V) replik:
          </note>
          <u xml:id="i-1325e22536734f1f-155" next="i-1325e22536734f1f-160" who="Q4935938">
            <seg>
              Herr talman! Jag vet att Socialdemokraterna kräver ett socialt
              protokoll, men nu har ni möjlighet att göra det i praktiken och
              inte bara säga det med ord. Ni gjorde det inte när man skulle
              besluta om Lissabonfördraget, för då hade ni inte ett sådant politiskt
              beslut i partiet, men Bo Bernhardsson ville ha det redan då.
            </seg>
          </u>
          <u xml:id="i-1325e22536734f1f-156" prev="i-1325e22536734f1f-155" who="Q4935938">
            <seg>
              Bo Bernhardsson säger också att vi försöker sprida en illusion
              om att löntagare inte får betala priset om man har ett socialt
              protokoll. Nej, det har jag absolut inte gjort. Men ett socialt
              protokoll skulle kunna hindra vissa ingrepp i de fackliga rättigheterna
              under krisen. Det är det som nu sker. I varje land som jag hittills
              tittat närmare på har man gjort ingrepp i de fackliga rättigheterna.
              Hade man ett primärrättsfördrag som hindrade detta skulle det
              inte kunna ske på det sätt som är fallet i dag.
            </seg>
          </u>
          <u xml:id="i-1325e22536734f1f-157" prev="i-1325e22536734f1f-155" who="Q4935938">
            <seg>
              Till skillnad från Bo Bernhardsson tycker jag inte att ett socialt
              protokoll är en mindre fråga. Det rör så många miljoner människors
              liv varje dag. Det är därför jag menar att frågan inte är oproportionerligt
              stor i det här läget.
            </seg>
          </u>
          <u xml:id="i-1325e22536734f1f-158" prev="i-1325e22536734f1f-155" who="Q4935938">
            <seg>
              Jag menar dessutom att krisen kanske gör att en fördragsändring
              skulle bli lättare att förhandla fram, för man har lite panik
              nu. Man ser vad man har ställt till med. Därmed skulle kanske
              också förhandlingsmöjligheterna vara större. Varför ge slaget
              förlorat innan man ens har försökt? Jag tycker att politik handlar
              om att vilja, och då måste man också försöka när tillfälle ges
              att ta den kampen.
            </seg>
          </u>
          <u xml:id="i-1325e22536734f1f-159" prev="i-1325e22536734f1f-155" who="Q4935938">
            <seg>
              Jag är ledsen för att vi inte är fler här i dag som försöker
              det. Men det kanske ändå kan vara början till en resa som så småningom
              kan leda till att vi vid nästa fördragsändring är fler i den här
              kammaren som står och kräver ett socialt protokoll. Jag hade hoppats
              att vi skulle vara där i dag, men det är vi tydligen inte.
            </seg>
          </u>
          <u xml:id="i-1325e22536734f1f-160" prev="i-1325e22536734f1f-155" who="Q4935938">
            <seg>
              Jag menar att löntagarna i Europa och Sverige inte ska ställas
              mot varandra och att de fackliga rättigheterna ska vara överordnade
              den ekonomiska rörligheten. Så länge den ekonomiska rörligheten
              är överordnad kommer vi att få betala priset varje dag.
            </seg>
          </u>
          <note type="speaker">
            Anf. 21 BO BERNHARDSSON (S) replik:
          </note>
          <u xml:id="i-1325e22536734f1f-161" next="i-1325e22536734f1f-162" who="Q3374789">
            <seg>
              Herr talman! Om det sistnämnda är vi överens. Jag skulle heller
              inte kalla det för en mindre fråga, och har inte gjort det. Det
              är en viktig och stor fråga, men det här är fel tillfälle att
              ta striden. I så fall kommer vi förmodligen att förlora. Dessutom
              kommer det rimligen också att leda till att vi förstärker klyvningen
              av unionen, som redan är på gång. Vi använder vetorätten i ett
              läge där vi själva inte är direkt berörda.
            </seg>
          </u>
          <u xml:id="i-1325e22536734f1f-162" prev="i-1325e22536734f1f-161" who="Q3374789">
            <seg>
              Europas löntagare får stryk i det här läget. Men det handlar
              om lönesänkningar, försämringar av välfärden, försämringar av
              pensioner och allt möjligt, och det finns ingen lagstiftningsväg
              runt detta. Det är viktigt att få till stånd lagstiftningen, men
              den situationen och den tillbakarullningen av löntagares och andra
              människors villkor måste mötas med reformpolitik med socialdemokratisk
              politik, vill jag påstå och med konstruktiva arrangemang. Där
              återstår naturligtvis väldigt mycket att uträtta.
            </seg>
          </u>
          <note type="speaker">
            Anf. 22 PATRIK BJÖRCK (S):
          </note>
          <u xml:id="i-1325e22536734f1f-163" next="i-1325e22536734f1f-177" who="Q5577436">
            <seg>
              Herr talman! Låt oss för debattens skull en gång för alla slå
              fast några fakta! Sverige är inte med i eurosamarbetet. Vi har
              i en folkomröstning sagt nej till det, och det folkomröstningsbeslutet
              gäller. Det är alla politiska partier i Sveriges riksdag helt
              överens om. Detta måste man inse om man ska kunna föra debatten
              vidare.
            </seg>
          </u>
          <u xml:id="i-1325e22536734f1f-164" prev="i-1325e22536734f1f-163" who="Q5577436">
            <seg>
              Låt oss också slå fast att man kan kritisera EU hårt och mycket.
              Man kan kritisera eurozonens länder hårt och berättigat. Många
              misstag har begåtts. Tyskland och Frankrike var de första som
              bröt mot de regler som man hade satt upp för eurosamarbetet, och
              därigenom skapade man naturligtvis en problematik som sedan har
              förstärkts. Grekland borde troligen aldrig ha släppts in i eurosamarbetet.
              Det kan man naturligtvis också fundera över och analysera. Men
              vi kan inte ändra på det faktum att vi nu befinner oss i det läge
              vi befinner oss i och att det är det läget vi har att förhålla
              oss till. Sedan kan vi naturligtvis studera historien för att
              kanske bli klokare av det och göra mindre misstag framöver. Men
              vi kommer att göra misstag framöver också. Vi kommer i varje läge
              att behöva hantera den situation vi befinner oss i.
            </seg>
          </u>
          <u xml:id="i-1325e22536734f1f-165" prev="i-1325e22536734f1f-163" who="Q5577436">
            <seg>
              Euroländerna vill införa ESM för att hantera den kris som eurozonen
              har hamnat i. Den här krisen är, som Bo Bernhardsson förklarade
              på ett mycket bra och pedagogiskt sätt, ett stort hot mot i första
              hand löntagarna i Europa. Krisen måste vi försöka hantera på alla
              sätt som över huvud taget står till buds. Bo Bernhardsson gjorde
              en väldigt bra genomgång av den socialdemokratiska ståndpunkten
              om hur vi bör hantera krisen. Om vi i det här läget skulle sätta
              käppar i hjulet för införandet av ESM skulle med största sannolikhet
              krisen förvärras, och det skulle vara ett hårt slag mot Europas
              och Sveriges löntagare.
            </seg>
          </u>
          <u xml:id="i-1325e22536734f1f-166" prev="i-1325e22536734f1f-163" who="Q5577436">
            <seg>
              Det finns ett antal myter i debatten. Anna Kinberg Batra tog
              bland annat upp myten om konspirationen och den där man som fanns
              nere i Bryssel och konspirerade för att föra in Sverige i euron
              bakvägen. Även om man försöker slå ifrån sig konspirationsteorier
              här i riksdagens talarstol är det tyvärr den typen av myter som
              man försöker att föra in i debatten för att skapa dimridåer för
              svenska folket. Då är det väldigt viktigt att vi klart och tydligt
              avslöjar den myten. Det finns ingen sådan konspiration. Sverige
              kommer inte genom vare sig detta beslut eller andra beslut att
              föras in i euron bakvägen. Om det blir en ny folkomröstning om
              euron där folket röstar ja och riksdagen sedan beslutar i enlighet
              med det kan det dock bli ett eurointräde i en avlägsen framtid.
              Vad vet jag? Det finns inte på kartan i dag i alla fall.
            </seg>
          </u>
          <u xml:id="i-1325e22536734f1f-167" prev="i-1325e22536734f1f-163" who="Q5577436">
            <seg>
              Det finns ett annat missförstånd som alltid återkommer i Europadiskussionen,
              en myt som också är viktig att beskriva: att Sverige skulle ha
              haft ett annat läge när det gäller de arbetsrättsliga frågorna
              och hur vår arbetsmarknad påverkas rättsligt av EU-domstolen om
              vi inte varit medlemmar. Detta är ett missförstånd som vi oupphörligt
              måste påminna om och föra upp på dagordningen, så att inte folk
              förleds att tro att vi skulle ha kunnat krångla oss ur det här
              genom att välja att stå utanför EU.
            </seg>
          </u>
          <u xml:id="i-1325e22536734f1f-168" prev="i-1325e22536734f1f-163" who="Q5577436">
            <seg>
              Vi socialdemokrater arbetar inom EU för att flytta fram arbetstagarnas
              positioner enligt en klassisk parlamentaristisk modell som vi
              socialdemokrater har stått för så länge vi har funnits. Vi arbetar
              hårt och enträget för att införa ett socialt protokoll. Vi arbetar
              för att det så kallade genomförandedirektivet, som ska se till
              att utstationeringsdirektivet genomförs på ett korrekt sätt, ska
              bli så bra som möjligt. Vi har också genom ett träget parlamentariskt
              arbete stoppat det så kallade Monti II-förslaget via en subsidiaritetsprövning.
            </seg>
          </u>
          <u xml:id="i-1325e22536734f1f-169" prev="i-1325e22536734f1f-163" who="Q5577436">
            <seg>
              Herr talman! Det är viktigt att framhålla att om Sverige inte
              varit medlem i EU hade inte subsidiaritetsprövningen stoppat Monti
              II-förslaget. Sverige medverkade med 2 poäng i systemet, och det
              behövdes 18 poäng för att stoppa förslaget. Vi fick in 19 poäng
              när parlamenten hade behandlat frågan. Om inte Sverige varit medlem
              i EU hade vi inte lyckats med att stoppa Monti II-förslaget. Naturligtvis
              är många länder väldigt tacksamma över att Sverige är med i EU,
              till exempel Norge, som bara får stå vid sidan om och drabbas
              av detta rättsligt men inte har någon som helst möjlighet att
              påverka eller delta i det parlamentariska arbetet. Det är viktigt
              att påminna om den här typen av fakta, herr talman.
            </seg>
          </u>
          <u xml:id="i-1325e22536734f1f-170" prev="i-1325e22536734f1f-163" who="Q5577436">
            <seg>
              Det är också viktigt att påminna om att det i den här kammaren
              är bara Vänsterpartiet och Sverigedemokraterna som säger nej till
              den politiska möjligheten att till exempel åtgärda de problem
              som Lavaldomen har skapat. Om vi hade fört den politik som bara
              Vänsterpartiet och Sverigedemokraterna för i den här kammaren
              hade vi inte kunnat agera politiskt mot de effekter som till exempel
              Lavaldomen drabbar de svenska löntagarna med. Det är viktigt att
              komma ihåg den typen av fakta när man diskuterar de här frågorna.
            </seg>
          </u>
          <u xml:id="i-1325e22536734f1f-171" prev="i-1325e22536734f1f-163" who="Q5577436">
            <seg>
              När det gäller krisen säger Ulla Andersson: Om man bortser från
              Grekland och Portugal. Då kan ju jag säga: Om man bortser från
              Grekland och Portugal skulle vi inte ha lika stor kris i eurozonen.
              Det blir nästan i stil med statsministerns uttalande att arbetslösheten
              i Sverige är väldigt låg om man bara mäter medelålders etniska
              svenskar. Man kan naturligtvis inte bortse från något land i eurozonen.
              Och när det gäller att diskutera krisen skulle det vara väldigt
              märkligt om man bortsåg till exempel från Grekland och Portugal.
            </seg>
          </u>
          <u xml:id="i-1325e22536734f1f-172" prev="i-1325e22536734f1f-163" who="Q5577436">
            <seg>
              Som sagt: Vänsterpartiet begär att det ska införas ett socialt
              protokoll. Det gör också vi socialdemokrater. Bo Bernhardsson
              har på ett förtjänstfullt sätt berättat varför vi väljer att i
              detta fall i första hand se till att ESM-fördraget kan införas
              och därigenom inte förvärra krisen och därigenom inte ytterligare
              drabba Europas löntagare med en försämring. Det har redan klargjorts
              klart och tydligt från talarstolen här i dag.
            </seg>
          </u>
          <u xml:id="i-1325e22536734f1f-173" prev="i-1325e22536734f1f-163" who="Q5577436">
            <seg>
              Det finns däremot en sak som inte har klargjorts, herr talman,
              och det är Vänsterpartiets ståndpunkt när det gäller ett socialt
              protokoll. Om vi socialdemokrater är för ett socialt protokoll
              men just i denna omröstning säger att vi i första hand vill ha
              ESM-fördraget genomfört, av de skäl som har framförts, är det
              lite knepigt med Ulla Anderssons anförande. Hon förhåller sig
              bara till den tredje punkten i Vänsterpartiets reservation och
              kommenterar knappt den första punkten, som är den bärande punkten
              i Vänsterpartiets reservation, det vill säga att vi ska säga nej
              till ESM.
            </seg>
          </u>
          <u xml:id="i-1325e22536734f1f-174" prev="i-1325e22536734f1f-163" who="Q5577436">
            <seg>
              Med den logiken gör Vänsterpartiet och det vill Ulla Andersson
              inte riktigt hålla upp för svenska folket exakt samma analys som
              vi socialdemokrater: först ESM och sedan ett socialt protokoll.
              Men Vänsterpartiet säger: Först ska vi stoppa ESM. Och därigenom
              riskerar man att förvärra krisen. I andra hand kommer detta att
              stärka löntagarnas rättigheter genom ett socialt protokoll.
            </seg>
          </u>
          <u xml:id="i-1325e22536734f1f-175" prev="i-1325e22536734f1f-163" who="Q5577436">
            <seg>
              Vi socialdemokrater har samma tågordning, fast vi kommer till
              en helt annan politisk bedömning. Vi tror att det skulle vara
              livsfarligt att utsätta Europa för den påfrestning som ett stoppande
              av ESM-fördraget skulle innebära. Men vi kämpar oförtrutet vidare
              med att få igenom ett socialt protokoll. Jag har nämnt det arbete
              som vi socialdemokrater gör i de här frågorna. Jag har också påvisat
              att vi faktiskt har framgång. Jag har visat på den framgång vi
              har haft när det gäller Monti II. Vi har ett pågående arbete med
              genomförandedirektivet. Vi arbetar kontinuerligt med det sociala
              protokollet, och vi kommer att leverera även där, herr talman.
            </seg>
          </u>
          <u xml:id="i-1325e22536734f1f-176" prev="i-1325e22536734f1f-163" who="Q5577436">
            <seg>
              Sådana är vi socialdemokrater. Vi arbetar hårt och tålmodigt,
              och vi levererar. Det vet väljarna.
            </seg>
          </u>
          <u xml:id="i-1325e22536734f1f-177" prev="i-1325e22536734f1f-163" who="Q5577436">
            <seg>
              Därmed yrkar jag bifall till förslaget i betänkandet.
            </seg>
          </u>
          <note type="speaker">
            Anf. 23 ULLA ANDERSSON (V) replik:
          </note>
          <u xml:id="i-1325e22536734f1f-178" next="i-1325e22536734f1f-182" who="Q4935938">
            <seg>
              Herr talman! Det är nästan lite roligt att lyssna på Patrik Björck,
              hur upprörd han kan bli över att man påstår att Socialdemokraterna
              sviker i fråga om socialt protokoll. Jag vill påstå att ni faktiskt
              gör det i det här läget.
            </seg>
          </u>
          <u xml:id="i-1325e22536734f1f-179" prev="i-1325e22536734f1f-178" who="Q4935938">
            <seg>
              Sedan försöker Patrik Björck demonisera oss på ett väldigt oförtjänt
              vis. Patrik Björck vet att Vänsterpartiet krävde ett socialt protokoll
              när vi ändrade Lissabonfördraget. Det gjorde däremot inte Socialdemokraterna.
              Hade Vänsterpartiet fått bestämma hade vi inte haft någon Lavaldom.
              Det vet också Patrik Björck. Vänsterpartiet har agerat på alla
              sätt för att löntagare inte ska ställas mot löntagare.
            </seg>
          </u>
          <u xml:id="i-1325e22536734f1f-180" prev="i-1325e22536734f1f-178" who="Q4935938">
            <seg>
              Jag tycker att det vore lite mer sansat om Patrik Björck skällde
              på dem som inte har försvarat de fackliga rättigheterna, nämligen
              de på högerkanten. Det borde kännas lite konstigt för en socialdemokrat
              när moderater sitter och nickar väldigt förnöjt när Socialdemokraterna
              står och pratar i talarstolen.
            </seg>
          </u>
          <u xml:id="i-1325e22536734f1f-181" prev="i-1325e22536734f1f-178" who="Q4935938">
            <seg>
              Patrik Björck påstår också att vi säger nej till stabilitetsmekanismen.
              Ja, det gör vi, för vi tror inte att det är lösningen. Vi tror
              inte att det är lösningen att bankerna ska slippa betala. Vi tror
              inte att det är lösningen att man ska ingripa i de fackliga rättigheterna.
              Vi tror inte att det är lösningen att de människor som ska hantera
              miljardtals kronor ska ha åtalsimmunitet. Vi tror inte att det
              är en bra lösning.
            </seg>
          </u>
          <u xml:id="i-1325e22536734f1f-182" prev="i-1325e22536734f1f-178" who="Q4935938">
            <seg>
              Men vi har också sagt att vi är beredda att ställa oss bakom
              det här om vi kan få ett socialt protokoll, för vi tycker att
              frågan om ett socialt protokoll är så pass central och väsentlig
              för vår gemensamma framtid. Det tycker tydligen inte Socialdemokraterna
              i dag, utan de vill vänta till när? När ska ert sociala protokoll
              ställas på sin spets, Patrik Björck?
            </seg>
          </u>
          <note type="speaker">
            Anf. 24 PATRIK BJÖRCK (S) replik:
          </note>
          <u xml:id="i-1325e22536734f1f-183" who="Q5577436">
            <seg>
              Herr talman! Ulla Andersson säger: Hade Vänsterpartiet fått bestämma
              hade vi inte haft en Lavaldom. Nu vet jag inte riktigt i vilken
              värld Ulla Andersson lever, men om Vänsterpartiet hade fått bestämma
              hade ju Sverige inte varit medlem i EU.
            </seg>
          </u>
          <note type="speaker">
            (ULLA ANDERSSON (V):
          </note>
          <u who="Q4935938" xml:id="i-0b859d328de73f17-0" next="i-1325e22536734f1f-186">
            <seg>
              Nej, då hade vi inte haft någon Lavaldom.)
            </seg>
          </u>
          <u xml:id="i-1325e22536734f1f-184" prev="i-0b859d328de73f17-0" who="Q4935938">
            <seg>
              Då får Ulla Andersson förklara Vänsterpartiets ståndpunkt för
              mig. Det känns som att Vänsterpartiet nu är redo att ta ett nytt
              steg och införa en ny politisk riktlinje i Europapolitiken. Vänsterpartiet
              tänker alltså lämna inte bara EU utan också EES. Det är det som
              Ulla Andersson säger här.
            </seg>
          </u>
          <u xml:id="i-1325e22536734f1f-185" prev="i-0b859d328de73f17-0" who="Q4935938">
            <seg>
              Problemet för Ulla Andersson och den mytbildning som hon bygger
              hela sitt resonemang på är just det att om vi hade följt Vänsterpartiets
              linje skulle vi inte ha drabbats av de rättsliga effekterna av
              Lavaldomen. Men det är inte korrekt, herr talman om det inte är
              så att Ulla Andersson vill bygga ett gammalt Albanien, ett Kambodja
              eller någonting med murar runt Sverige. Men det har inte tidigare
              varit Vänsterpartiets politik. Tidigare, fram till nu i talarstolen
              här, har Vänsterpartiets politik varit den att vi skulle ha drabbats
              rättsligt av en Lavaldom.
            </seg>
          </u>
          <u xml:id="i-1325e22536734f1f-186" prev="i-0b859d328de73f17-0" who="Q4935938">
            <seg>
              Det är intressant och klargörande att få reda på att så inte
              är fallet. Det förändrar naturligtvis hela debatten och diskussionen.
              Men jag förutsåg i denna debatt att Vänsterpartiet stod kvar i
              sina gamla, normala ståndpunkter i Europapolitiken, herr talman,
              och det är dem jag har byggt mitt anförande på.
            </seg>
          </u>
          <note type="speaker">
            Anf. 25 ULLA ANDERSSON (V) replik:
          </note>
          <u xml:id="i-1325e22536734f1f-187" next="i-1325e22536734f1f-193" who="Q4935938">
            <seg>
              Herr talman! Jag kan konstatera att debattnivån är så låg att
              jag aldrig hade trott att jag skulle få uppleva en sådan. Men
              det är tydligen Patrik Björcks debattstil, så det är väl bara
              att konstatera. Men när frågan är känslig kanske man tar till
              argument som man annars inte skulle ta till eller? Låt oss sansa
              debatten!
            </seg>
          </u>
          <u xml:id="i-1325e22536734f1f-188" prev="i-1325e22536734f1f-187" who="Q4935938">
            <seg>
              Jag debatterar ett socialt protokoll. Jag betonar betydelsen
              av ett socialt protokoll för de fackliga rättigheterna. Jag försöker
              agera i ett politiskt landskap och ta de möjligheter som finns
              för att stärka de fackliga rättigheterna på EU-nivå.
            </seg>
          </u>
          <u xml:id="i-1325e22536734f1f-189" prev="i-1325e22536734f1f-187" who="Q4935938">
            <seg>
              Vänsterpartiet röstade emot EU-anslutningen. Man lovade då, bland
              annat från Socialdemokraternas sida, att kollektivavtalsmodellen
              inte skulle vara hotad. Vi ser resultatet i dag. Den svenska kollektivavtalsmodellen
              är hotad i grunden. Vi har fått ett stort antal domar som slår
              mot oss och mot övriga löntagare i Europa.
            </seg>
          </u>
          <u xml:id="i-1325e22536734f1f-190" prev="i-1325e22536734f1f-187" who="Q4935938">
            <seg>
              EU är byggt så att den ekonomiska rörligheten ska vara överordnad
              de fackliga rättigheterna. Så är också EMU:s system. Det är därför
              vi ser ingreppen i de fackliga rättigheterna i den krishantering
              som nu sker. Det är en nyliberal politik som står överst på den
              politiska agendan.
            </seg>
          </u>
          <u xml:id="i-1325e22536734f1f-191" prev="i-1325e22536734f1f-187" who="Q4935938">
            <seg>
              Patrik Björck påstår att jag skulle påstå att Portugal och Grekland
              var de som hade statsfinansiella problem före krisen. Ja, det
              var väl så. Men Greklands kris hade kunnat förhindras i ett mycket
              tidigare skede. Greklands ekonomi är 2 procent av EMU-ländernas.
              Deras skulder var 4 procent. De hade haft ordning i sin ekonomi
              år 2013 om de hade sluppit den höga räntan på de lån som de blev
              tilldelade.
            </seg>
          </u>
          <u xml:id="i-1325e22536734f1f-192" prev="i-1325e22536734f1f-187" who="Q4935938">
            <seg>
              Spanien har samma statsskuld som Storbritannien men har en ränta
              på sina obligationer som är tre gånger högre, just därför att
              de inte har en egen centralbank.
            </seg>
          </u>
          <u xml:id="i-1325e22536734f1f-193" prev="i-1325e22536734f1f-187" who="Q4935938">
            <seg>
              Patrik Björck får väl sansa sina kommande inlägg, så kanske vi
              kan ha en mer sansad debatt. De fackliga rättigheterna skulle
              jag vilja stod högst på den politiska agendan, även i de beslut
              som vi fattar här i kammaren. Och vi har möjlighet att fatta ett
              sådant beslut i dag. Men Patrik Björck vill inte ta den möjligheten.
              Det kanske han har lite svårt att hantera, och det är därför han
              blir så upprörd och arg här i dag.
            </seg>
          </u>
          <note type="speaker">
            Anf. 26 PATRIK BJÖRCK (S) replik:
          </note>
          <u xml:id="i-1325e22536734f1f-194" next="i-1325e22536734f1f-198" who="Q5577436">
            <seg>
              Herr talman! Ulla Andersson säger att hon betonar betydelsen
              av ett socialt protokoll. Men problemet, herr talman, är lite
              grann att Ulla Andersson ger en felaktig beskrivning av Vänsterpartiets
              reservation, för i huvudsak vill Vänsterpartiet säga nej till
              ESM. Det är det som är Vänsterpartiets viktigaste beslutsförslag
              i dag. Beskrivningen är alltså inte riktig korrekt.
            </seg>
          </u>
          <u xml:id="i-1325e22536734f1f-195" prev="i-1325e22536734f1f-194" who="Q5577436">
            <seg>
              Men till det intressanta: Jag trodde att reservationen byggde
              på att Ulla Andersson inte ville dra upp det faktum att rättsverkan
              av Lavaldomen hade drabbat oss även med Ulla Anderssons politik.
              Men nu inser jag, herr talman, att Ulla Andersson är okunnig om
              hur EU-rätten fungerar. Det kan möjligen förlåta Ulla Andersson
              och kanske hela Vänsterpartiet för att man för den Europapolitik
              som man för. Men då blir det naturligtvis väldigt svårt att föra
              en debatt oavsett tonläge, om man inte ens är överens om hur verkligheten
              ser ut.
            </seg>
          </u>
          <u xml:id="i-1325e22536734f1f-196" prev="i-1325e22536734f1f-194" who="Q5577436">
            <seg>
              Jag ska då passa på att berätta en sak för Ulla Andersson och
              dem som eventuellt lyssnar på debatten. Norge drabbas av utstationeringsdirektivet.
              Norge drabbas av Lavaldomen. Men Norge har inga som helst politiska
              möjligheter att påverka. Norge kunde inte vara med och stoppa
              Monti II, men de har drabbats av den.
            </seg>
          </u>
          <u xml:id="i-1325e22536734f1f-197" prev="i-1325e22536734f1f-194" who="Q5577436">
            <seg>
              Man måste se och förstå Europa som det fungerar om man och det
              är, herr talman, absolut inte något höjt tonläge i debatten inte
              faktiskt föreslår, som jag tyckte att Ulla Andersson gjorde här
              i dag, att Sverige ska lämna allt Europasamarbete och EES. Då
              är det klart att debatten blir väldigt annorlunda och Ulla Anderssons
              politik ännu mer extrem än den är i dag.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Samordningsförbunds rätt till ersättning för viss mervärdesskatt
          </note>
          <note>
            Föredrogs
          </note>
          <u xml:id="i-1325e22536734f1f-198" prev="i-1325e22536734f1f-194" who="Q5577436">
            <seg>
              Talmannen konstaterade att ingen talare var anmäld.
            </seg>
          </u>
          <note>
            9 § Auktionering av utsläppsrätter
          </note>
          <note>
            Föredrogs
          </note>
          <note type="speaker">
            Anf. 27 PER BOLUND (MP):
          </note>
          <u xml:id="i-1325e22536734f1f-199" next="i-1325e22536734f1f-220" who="Q5581337">
            <seg>
              Herr talman! Vi har tidigare under morgonen debatterat den europeiska
              ekonomiska krisen, som är ett stort problem som vi behöver komma
              över för att få en tryggare och säkrare framtid. Nu kommer vi
              in på ett annat problem, som är en ännu större utmaning. Jag skulle
              vilja kalla klimatförändringarna vår tids stora utmaning.
            </seg>
          </u>
          <u xml:id="i-1325e22536734f1f-200" prev="i-1325e22536734f1f-199" who="Q5581337">
            <seg>
              Vi vet att klimatförändringarna är ett problem redan i närtid.
              De håller redan på att förändra förhållandena på vår planet i
              grunden. Här i Sverige ser vi hur växtzonerna förflyttar sig norrut
              med 1 mil per år eller ungefär 1 meter varje timme. Bara under
              den tid som vi har debatterat här är det snart 2 meter som växtzonerna
              har förflyttat sig norrut på grund av klimatförändringarna.
            </seg>
          </u>
          <u xml:id="i-1325e22536734f1f-201" prev="i-1325e22536734f1f-199" who="Q5581337">
            <seg>
              Vi ser också hur våren kommer tidigare och tidigare. Islossningen
              på våren är enligt SMHI nu 20 dagar tidigare än för 40 år sedan.
              Klimatförändringarna är här och nu.
            </seg>
          </u>
          <u xml:id="i-1325e22536734f1f-202" prev="i-1325e22536734f1f-199" who="Q5581337">
            <seg>
              Kebnekajses sydtopp, som länge har varit Sveriges högsta punkt,
              håller nu på att smälta bort och ersättas av nordtoppen. Vi behöver
              skriva om alla geografiböcker i svenska skolor på grund av klimatförändringarnas
              verkan här och nu.
            </seg>
          </u>
          <u xml:id="i-1325e22536734f1f-203" prev="i-1325e22536734f1f-199" who="Q5581337">
            <seg>
              Men och det är ett viktigt men det är självklart en mild västanfläkt
              av vad som kommer i framtiden.
            </seg>
          </u>
          <u xml:id="i-1325e22536734f1f-204" prev="i-1325e22536734f1f-199" who="Q5581337">
            <seg>
              Häromdagen kom nya siffror från den internationella energiorganisationen
              IEA. De sade att vi inte är på väg mot en grads uppvärmning. Vi
              är inte på väg mot de två graders uppvärmning som världens länder
              har enats om att begränsa klimatförändringarna till. Vi är inte
              ens på väg mot tre eller fyra graders uppvärmning av planeten,
              en uppvärmning som enligt samstämmiga forskare skulle ändra hela
              vår planet i grunden och vara ett hot mot vår civilisation. Nej,
              vi är inte ens på väg mot fem graders uppvärmning utan på väg
              mot sex graders uppvärmning av vår planet, med de utsläppstrender
              som vi ser i dag
            </seg>
          </u>
          <u xml:id="i-1325e22536734f1f-205" prev="i-1325e22536734f1f-199" who="Q5581337">
            <seg>
              Internationella energikommissionen säger också att vi behöver
              bryta ökningen av utsläppen globalt redan 2017 för att vi ska
              ha en chans att hålla klimatförändringarna inom de två grader
              som världens länder har kommit överens om. Sex graders uppvärmning
              hoppas jag att alla inser skulle innebära en katastrof för den
              här planeten.
            </seg>
          </u>
          <u xml:id="i-1325e22536734f1f-206" prev="i-1325e22536734f1f-199" who="Q5581337">
            <seg>
              Det ställer klimatpolitiken i en ny era. Vi har tidigare pekat
              på andra och sagt att de inte gör tillräckligt. Vi har sagt: Om
              inte de gör mer så kan inte vi göra mer. Vi har faktiskt för länge
              sedan passerat det stadiet. Det räcker inte att nu peka på andra
              delar av världen och säga att de är ännu sämre än vi och att de
              måste börja.
            </seg>
          </u>
          <u xml:id="i-1325e22536734f1f-207" prev="i-1325e22536734f1f-199" who="Q5581337">
            <seg>
              Vi är nu i en tid då alla världsdelar, alla länder och alla människor
              måste göra allt vi kan för att minska utsläppen, göra alla ansträngningar
              för att minska vårt beroende av fossila bränslen, om vi ska ha
              en möjlighet att hindra klimatförändringar som är direkt livsfarliga
              för mänskligheten.
            </seg>
          </u>
          <u xml:id="i-1325e22536734f1f-208" prev="i-1325e22536734f1f-199" who="Q5581337">
            <seg>
              Där kommer vi in på den fråga som vi debatterar här i dag, EU:s
              handelssystem, som tyvärr tydligt är en rejäl hämsko på svensk
              klimatutveckling. När vi behöver ha starka styrinstrument som
              styr oss bort från beroende av olja, kol och fossilgas och som
              styr över till energieffektivisering och förnybar energi, då innebär
              EU:s handelssystem i dag tyvärr motsatsen.
            </seg>
          </u>
          <u xml:id="i-1325e22536734f1f-209" prev="i-1325e22536734f1f-199" who="Q5581337">
            <seg>
              Priset på utsläppsrätter inom EU-systemet ligger i dagsläget
              på omkring 7 öre per kilo koldioxid 7 öre! Ett sådant pris ger
              ingen styrning över huvud taget. Det för inte samhället mot mindre
              koldioxidutsläpp och mindre oljeberoende. Tvärtom kan vi se hur
              systemet konserverar utsläppen inom svensk energisektor och också
              inom industrin. Det är ett stort bekymmer som borde bekymra inte
              bara oss utan även regeringspartierna.
            </seg>
          </u>
          <u xml:id="i-1325e22536734f1f-210" prev="i-1325e22536734f1f-199" who="Q5581337">
            <seg>
              Anledningen till problemet är flera. Det viktigaste är självklart
              att målsättningarna i utsläppshandelssystemet är alldeles för
              låga. Ambitionerna om hur mycket utsläppen ska minska är så låga
              att den naturliga utvecklingen har sprungit ifrån systemet. Vi
              har ett styrsystem utan styrning.
            </seg>
          </u>
          <u xml:id="i-1325e22536734f1f-211" prev="i-1325e22536734f1f-199" who="Q5581337">
            <seg>
              Det andra som är ett stort problem med handelssystemet är att
              man delar ut utsläppsrätter gratis. Det säger sig självt, för
              vilken ekonomiskt skolad person som helst, att om man ger ut en
              stor del av varan gratis så kommer priset att vara väldigt lågt.
              I dag får fortfarande stora delar av industrin det mesta av sina
              utsläppsrätter gratis. Det är klart att det inte ger någon större
              påverkan på beteendet.
            </seg>
          </u>
          <u xml:id="i-1325e22536734f1f-212" prev="i-1325e22536734f1f-199" who="Q5581337">
            <seg>
              Tittar man på flygsektorn, som nyligen har kommit in i handelssystemet,
              ser man att det är ännu värre. Där får man näst intill hundra
              procent av sina utsläppsrätter gratistilldelade det är 95 procent.
              Jag undrar hur många av åhörarna här i kammaren som tror att ett
              sådant system kommer att vara verksamt för att styra flyget mot
              minskade utsläpp.
            </seg>
          </u>
          <u xml:id="i-1325e22536734f1f-213" prev="i-1325e22536734f1f-199" who="Q5581337">
            <seg>
              En fråga som jag gärna skulle vilja ha svar på i den här debatten
              är vad regeringen har gjort inom EU för att skärpa reglerna i
              utsläppshandelssystemet.
            </seg>
          </u>
          <u xml:id="i-1325e22536734f1f-214" prev="i-1325e22536734f1f-199" who="Q5581337">
            <seg>
              Antingen är svaret att man inte har gjort något alls, och då
              är resultatet också förståeligt, fast det inte är acceptabelt,
              eller också har regeringen försökt men då uppenbarligen misslyckats
              fullständigt med att förändra systemet, och ska jag vara ärlig
              är det faktiskt lika illa. Ett icke fungerande system som inte
              minskar EU:s klimatpåverkan är det som är ett faktum.
            </seg>
          </u>
          <u xml:id="i-1325e22536734f1f-215" prev="i-1325e22536734f1f-199" who="Q5581337">
            <seg>
              Som om inte detta misslyckande på EU-nivå skulle vara tillräckligt
              håller regeringen på att misslyckas också på hemmaplan. Trots
              att vi nu kan konstatera att detta EU-system inte biter planerar
              regeringen man har tydligen med det i vårbudgeten att ta bort
              de styrmedel som vi har i Sverige för att styra bort den handlande
              sektorn från fossilberoendet.
            </seg>
          </u>
          <u xml:id="i-1325e22536734f1f-216" prev="i-1325e22536734f1f-199" who="Q5581337">
            <seg>
              Redan i januari planerar man att ta bort skatten på koldioxid
              i den handlande sektorn. Man ersätter alltså en skatt som fungerar
              och verkligen får effekter i minskade utsläpp med ett EU-system
              som inte fungerar. Det är en reform som enligt Energimyndigheten
              kommer att höja Sveriges utsläpp med 1 miljon ton per år helt
              i onödan.
            </seg>
          </u>
          <u xml:id="i-1325e22536734f1f-217" prev="i-1325e22536734f1f-199" who="Q5581337">
            <seg>
              Här står regeringens klimatpolitik så avklädd och ineffektiv
              som den i verkligheten är. Regeringen avvecklar fungerande styrmedel
              och ersätter dem med system som inte fungerar. Då är det inte
              att undra på att utsläppen i Sverige ökade med 11 procent på ett
              enda år under 2010.
            </seg>
          </u>
          <u xml:id="i-1325e22536734f1f-218" prev="i-1325e22536734f1f-199" who="Q5581337">
            <seg>
              Herr talman! De pengar som kommer in genom EU:s handelssystem
              för koldioxid när utsläppsrätterna auktioneras har EU gemensamt
              beslutat ska gå till klimatinsatser i medlemsländerna. Minst 50
              procent av intäkterna ska enligt beslut gå till sådana insatser.
              Här i Sverige vägrar dock regeringen envetet att precisera hur
              intäkterna ska användas och hur man ska styra klimatet med dem.
            </seg>
          </u>
          <u xml:id="i-1325e22536734f1f-219" prev="i-1325e22536734f1f-199" who="Q5581337">
            <seg>
              Vi i Miljöpartiet, som ju har en EU-kritisk syn, har förståelse
              för att man ibland tar strid med EU om väsentliga frågor, men
              vi kan inte riktigt förstå att det är just genom att minska satsningarna
              på klimatinsatser som man ska ta striden. Jag tror att det finns
              viktigare strider att ta inom EU-systemet.
            </seg>
          </u>
          <u xml:id="i-1325e22536734f1f-220" prev="i-1325e22536734f1f-199" who="Q5581337">
            <seg>
              För Miljöpartiet är det självklart att intäkterna ska gå till
              att minska de svenska utsläppen, och vi lägger dessa pengar och
              självklart mycket mer än så på aktiva åtgärder för att minska
              Sveriges miljöpåverkan. Det anser vi självklart ska vara Sveriges
              linje också. Därför yrkar jag också bifall till den reservation
              som vi har tillsammans med Vänsterpartiet i den här frågan.
            </seg>
          </u>
          <note type="speaker">
            Anf. 28 ULLA ANDERSSON (V):
          </note>
          <u xml:id="i-1325e22536734f1f-221" next="i-1325e22536734f1f-235" who="Q4935938">
            <seg>
              Herr talman! Jag kan nog instämma i så gott som allt som Per
              Bolund sade. Jag ska bara lägga till att Sverige under den borgerliga
              regeringen har sjunkit i den globala miljörörelsens rankning från
              tionde till 34:e plats, för att betona regeringens bedrövliga
              miljö- och klimatpolitik.
            </seg>
          </u>
          <u xml:id="i-1325e22536734f1f-222" prev="i-1325e22536734f1f-221" who="Q4935938">
            <seg>
              Herr talman! Den kommande auktioneringen av utsläppsrätter ger
              regeringen en unik möjlighet men också en skyldighet att kanalisera
              pengar från dem som släpper ut mest klimatgaser till dem som drabbas
              värst av klimatförändringarna. Med anledning av den omfattande
              betydelse som auktioneringen av utsläppsrätter får för klimat
              och ekonomi menar vi att ett antal ramar för klimatpolitiken bör
              fastställas. Det är därför vi har motionerat med anledning av
              den här propositionen från regeringen.
            </seg>
          </u>
          <u xml:id="i-1325e22536734f1f-223" prev="i-1325e22536734f1f-221" who="Q4935938">
            <seg>
              Nästa år är det dags för den tredje fasen av EU:s utsläppshandelssystem,
              vilket egentligen är EU:s viktigaste styrmedel för att minska
              utsläppen av växthusgaser. Det går därför inte att nog understryka
              vikten av ett robust och välfungerande handelssystem. I dagsläget
              fungerar systemet undermåligt. Det kanske till och med är överord,
              för det fungerar inte alls.
            </seg>
          </u>
          <u xml:id="i-1325e22536734f1f-224" prev="i-1325e22536734f1f-221" who="Q4935938">
            <seg>
              Vid inledningen av den nuvarande perioden låg priset på 25 euro
              per ton. Därefter har priset successivt sjunkit. I dagsläget har
              priset på utsläppsrätter rasat ned till låga 67 euro per ton,
              alltså en sänkning med nästan 75 procent. Ska systemet fungera
              måste priset vara långt mycket högre än så.
            </seg>
          </u>
          <u xml:id="i-1325e22536734f1f-225" prev="i-1325e22536734f1f-221" who="Q4935938">
            <seg>
              För att säkerställa att systemet verkligen levererar de utlovade
              utsläppsminskningarna har klimatkommissionären utlovat en översyn
              av systemet före årets slut. Vänsterpartiet anser därför att det
              är viktigt att Sverige ger sitt bidrag till hur systemet ska kunna
              förbättras.
            </seg>
          </u>
          <u xml:id="i-1325e22536734f1f-226" prev="i-1325e22536734f1f-221" who="Q4935938">
            <seg>
              Enligt EU:s direktiv om handel med utsläppsrätter ska minst 50
              procent av intäkterna gå till några av de klimatrelaterade åtgärder
              som listas i direktivet, däribland stöd till att bevara skogar
              i utvecklingsländerna liksom FN:s anpassningsfond. Sverige använder
              i dag i stället biståndspengar, som ska gå till fattigdomsbekämpning,
              till klimatstöd åt utvecklingsländerna. Det utgör Sveriges bidrag
              till industriländernas åtagande om 30 miljarder dollar under 20102012
              i så kallade snabbstartspengar.
            </seg>
          </u>
          <u xml:id="i-1325e22536734f1f-227" prev="i-1325e22536734f1f-221" who="Q4935938">
            <seg>
              Vi anser inte att det är acceptabelt att som hittills använda
              biståndsbudgeten till att finansiera klimatstödet. Enligt klimatkonventionen
              och åtagandet från Köpenhamn ska klimatfinansiering vara ny och
              additionell, det vill säga att stödet för klimatinsatser inte
              ska tas från biståndet. Ann-Charlotte Hammar Johnsson kanske kan
              förklara för oss hur regeringen har tänkt när man tar av biståndspengarna,
              helt i strid med den klimatkonvention som finns.
            </seg>
          </u>
          <u xml:id="i-1325e22536734f1f-228" prev="i-1325e22536734f1f-221" who="Q4935938">
            <seg>
              Enligt regeringens egna beräkningar kommer auktioneringen av
              10 miljoner utsläppsrätter att inbringa 1 miljard i år, 2 miljarder
              nästa år och 3 miljarder 2014. Men regeringen kommer också till
              den anmärkningsvärda slutsatsen att man tillför dessa pengar till
              statsbudgeten utan att öronmärka dem.
            </seg>
          </u>
          <u xml:id="i-1325e22536734f1f-229" prev="i-1325e22536734f1f-221" who="Q4935938">
            <seg>
              Vi i Vänsterpartiet menar att Sverige ska leva upp till EU:s
              direktiv för att stärka det nationella och internationella klimatarbetet,
              och vi menar att samtliga intäkter borde gå till detta ändamål.
              En öronmärkning tydliggör ju principen att förorenaren betalar.
              De största utsläpparna får betala för att släppa ut växthusgaser,
              och en del av pengarna går till att stödja de människor som drabbas
              värst men har bidragit minst till klimatförändringarna.
            </seg>
          </u>
          <u xml:id="i-1325e22536734f1f-230" prev="i-1325e22536734f1f-221" who="Q4935938">
            <seg>
              Ett alltför lågt pris på utsläppsrätter riskerar att haverera
              systemet. I skrivande stund ligger priset på omkring 7 euro per
              ton. Ett fungerande system skulle kräva ett mycket högre pris
              än så. Då kan man antingen skära ned utbudet av utsläppsrätter
              eller sätta ett golv för hur låga priserna på utsläppsrätter får
              vara.
            </seg>
          </u>
          <u xml:id="i-1325e22536734f1f-231" prev="i-1325e22536734f1f-221" who="Q4935938">
            <seg>
              Naturvårdsverket har i sin ansökan faktiskt begärt att Sverige
              ska få släppa ut 30,2 miljoner ton nästa år för att successivt
              minska till 24 miljoner ton. I dag släpper svensk industri ut
              knappt 23 miljoner ton. Om Naturvårdsverkets ansökan bifalls får
              Sverige 7 miljoner ton extra utsläppsrätter helt gratis. Vad är
              meningen med det? Är det meningen att vi ska öka våra utsläpp
              så att de blir ännu större än i dag? Vår levnadsstil och vår produktion
              ska alltså i än större utsträckning få påverka människor i fattiga
              och utsatta länder.
            </seg>
          </u>
          <u xml:id="i-1325e22536734f1f-232" prev="i-1325e22536734f1f-221" who="Q4935938">
            <seg>
              Med en ökad gratistilldelning försämras möjligheterna att få
              ett robust handelssystem med ett rimligt pris på utsläppen. Därför
              tycker vi att regeringen och Sverige ska driva på för att gratistilldelningen
              upphör. Vi står inte heller bakom den ansökan som Naturvårdsverket
              har gjort om att vi ska öka våra utsläpp.
            </seg>
          </u>
          <u xml:id="i-1325e22536734f1f-233" prev="i-1325e22536734f1f-221" who="Q4935938">
            <seg>
              Vänsterpartiet menar egentligen att det finns många bra saker
              i propositionen, men vi menar att de grundläggande principer vi
              tagit upp här i dag måste tillgodoses, vilket regeringen inte
              har tagit ställning för.
            </seg>
          </u>
          <u xml:id="i-1325e22536734f1f-234" prev="i-1325e22536734f1f-221" who="Q4935938">
            <seg>
              Förutom detta skulle jag också vilja lyfta fram betydelsen av
              att man också har demokratisk insyn i hur de finansiella instrumenten
              fungerar för att reglera marknaden. Därför bör regeringen från
              och med år 2013 årligen göra en uppföljning till riksdagen av
              auktioneringen av utsläppsrätter. Då får vi en möjlighet att ha
              en öppen och genomskinlig debatt här i kammaren och se hur systemet
              med utsläppsrätter i framtiden kommer att hanteras.
            </seg>
          </u>
          <u xml:id="i-1325e22536734f1f-235" prev="i-1325e22536734f1f-221" who="Q4935938">
            <seg>
              Jag yrkar bifall till vår reservation.
            </seg>
          </u>
          <note type="speaker">
            Anf. 29 ANN-CHARLOTTE HAMMAR JOHNSSON (M):
          </note>
          <u xml:id="i-1325e22536734f1f-236" next="i-1325e22536734f1f-252" who="Q4766168">
            <seg>
              Herr talman! Detta blev en miljödebatt. Jag skulle vilja återgå
              till det betänkande som vi har att debattera, nämligen finansutskottets
              betänkande 47. I betänkandet föreslår vi tekniska ändringar, det
              vill säga lagändringar, som kompletterar Europeiska kommissionens
              förordning om auktionering av utsläppsrätter. Detta är också rubriken
              på betänkandet. Det handlar om att vi i Sverige ska kunna möjliggöra
              auktionering av utsläppsrätter via auktionsplattform.
            </seg>
          </u>
          <u xml:id="i-1325e22536734f1f-237" prev="i-1325e22536734f1f-236" who="Q4766168">
            <seg>
              För att detta ska vara möjligt behöver riksdagen besluta om nationella
              tillhörande regler för sådan auktion, där det framgår vilken myndighet
              som har ansvaret för tillståndsgivning, marknadstillsyn och straffansvar
              för att förhindra penningtvätt och marknadsmissbruk. I de delarna
              är vi eniga i utskottet.
            </seg>
          </u>
          <u xml:id="i-1325e22536734f1f-238" prev="i-1325e22536734f1f-236" who="Q4766168">
            <seg>
              I Sverige föreslås Finansinspektionen få ansvaret. Enligt artiklarna
              22 och 23 ska också en auktionsförrättare förordnas för att det
              ska vara tillåtet att auktionera ut utsläppsrätter, och i vårt
              land föreslås Riksgäldskontoret få det ansvaret.
            </seg>
          </u>
          <u xml:id="i-1325e22536734f1f-239" prev="i-1325e22536734f1f-236" who="Q4766168">
            <seg>
              Herr talman! Utsläppsrätter är ett ekonomiskt styrmedel för att
              minska utsläpp av växthusgaser enligt Kyotoprotokollet och har
              som idé att sammantaget också ha minsta möjliga påverkan på ekonomisk
              utveckling och sysselsättning. Det kanske finns övrigt att önska,
              precis som föregående talare har sagt, men tanken är att ju fler
              bolag som behöver köpa utsläppsrätter, desto högre blir priset
              enligt principen om tillgång och efterfrågan. Det innebär att
              det ska vara en bra affär för företagen att minska sina utsläpp.
            </seg>
          </u>
          <u xml:id="i-1325e22536734f1f-240" prev="i-1325e22536734f1f-236" who="Q4766168">
            <seg>
              I den motion som är skriven av Vänsterpartiet och som Miljöpartiet
              har anslutit sig till i en reservation mot utskottsförslaget vill
              man se ett golv för utsläppsrätternas pris.
            </seg>
          </u>
          <u xml:id="i-1325e22536734f1f-241" prev="i-1325e22536734f1f-236" who="Q4766168">
            <seg>
              Jag delar inte den uppfattningen, eftersom ett golv är en prisgräns.
              Varför ska vi tala om prisgräns om vi ska ha en auktionering?
              När det gäller vår auktionering och auktioneringsplattform innebär
              ju det att man har fattat ett beslut från början och gjort ett
              ingrepp innan man har börjat med den här auktioneringen.
            </seg>
          </u>
          <u xml:id="i-1325e22536734f1f-242" prev="i-1325e22536734f1f-236" who="Q4766168">
            <seg>
              Det kan verka riskabelt att föreslå en påverkande prissättning
              som skulle kunna göra hela konceptet med ett auktioneringssystem
              mindre gångbart. Därför tycker jag att man i stället ska hålla
              sig till auktioneringen och inte börja blanda in den här golvmetoden.
            </seg>
          </u>
          <u xml:id="i-1325e22536734f1f-243" prev="i-1325e22536734f1f-236" who="Q4766168">
            <seg>
              Vänsterpartiets och Miljöpartiets förslag om att regeringen ska
              verka för att ta bort gratistilldelningen av utsläppsrätter har
              redan fått sin lösning, kan man säga, genom att det nu föreslås
              att man ska sälja utsläppsrätter och att det blir norm i stället
              för en gratistilldelning.
            </seg>
          </u>
          <u xml:id="i-1325e22536734f1f-244" prev="i-1325e22536734f1f-236" who="Q4766168">
            <seg>
              Då kan man som vän av ordning tänka så här: Ja, men det kommer
              även fortsättningsvis att gå att få gratistilldelning, precis
              som har framförts. Men då kan man fundera på vad som händer i
              länder som har den här gratistilldelningen? Man ser att det kan
              bli koldioxidläckage mellan länder om man flyttar runt saker och
              ting. Det har också med både golvet och prissättningen att göra.
            </seg>
          </u>
          <u xml:id="i-1325e22536734f1f-245" prev="i-1325e22536734f1f-236" who="Q4766168">
            <seg>
              Man kan titta på vilka som ska kunna få de här gratistilldelningarna.
              Då talar man om de här fastställda produktmärkena, och de bygger
              på en konstruktion av de tio mest koldioxideffektiva anläggningarna
              i varje sektor inom EU.
            </seg>
          </u>
          <u xml:id="i-1325e22536734f1f-246" prev="i-1325e22536734f1f-236" who="Q4766168">
            <seg>
              Vänsterpartiet och Miljöpartiet skriver också i sin motion att
              enligt EU-direktivet om handel med utsläppsrätter ska minst 50
              procent av intäkterna från auktioneringen gå till klimatåtgärder.
              De påtalar också att regeringen inte öronmärkt medel för klimatåtgärder.
            </seg>
          </u>
          <u xml:id="i-1325e22536734f1f-247" prev="i-1325e22536734f1f-236" who="Q4766168">
            <seg>
              Fru talman! Det är rätt och riktigt att regeringen inte har öronmärkt
              medel för klimatåtgärder. En grundprincip är att inte öronmärka
              intäkter till statsbudgeten för specifika ändamål. Och det står
              inte skall utan bör hos EU.
            </seg>
          </u>
          <u xml:id="i-1325e22536734f1f-248" prev="i-1325e22536734f1f-236" who="Q4766168">
            <seg>
              Men å andra sidan säger inte det att vi ingenting gör, som man
              skulle kunna tro av retoriken från oppositionspartierna. Tvärtom
              finns det höga ambitioner på klimatområdet, och det står i fördraget
              att klimatåtgärder ska finnas på såväl internationell nivå som
              nationell nivå.
            </seg>
          </u>
          <u xml:id="i-1325e22536734f1f-249" prev="i-1325e22536734f1f-236" who="Q4766168">
            <seg>
              20102012 har regeringen mer än väl levt upp till det här med
              klimatåtgärderna. I utvecklingsländer och här hemma har det gjorts
              ett antal klimatrelaterade satsningar, bland annat genom energieffektivisering
              och energiforskning.
            </seg>
          </u>
          <u xml:id="i-1325e22536734f1f-250" prev="i-1325e22536734f1f-236" who="Q4766168">
            <seg>
              Det går alltid att göra mer. Mycket görs redan. Det blir en lite
              märklig debatt, tycker jag. Oppositionen talar om att så lite
              görs medan Sverige blir applåderat när man träffas i andra länder.
              Till exempel på Stockholm + 40 framfördes lovord till Sverige
              och det stora engagemanget och driftigheten i just miljö- och
              klimatarbetet.
            </seg>
          </u>
          <u xml:id="i-1325e22536734f1f-251" prev="i-1325e22536734f1f-236" who="Q4766168">
            <seg>
              I sammanhanget ska vi inte heller glömma att vi har genomgått
              den här djupa krisen, som vi har debatterat hela förmiddagen.
              Det har ju blivit stora efterföljande ekonomiska bekymmer för
              många länder. Därför blir det så att Sverige sticker ut. Och biståndet
              måste väl ändå kunna ses som en god tanke där man brett försöker
              satsa på områden.
            </seg>
          </u>
          <u xml:id="i-1325e22536734f1f-252" prev="i-1325e22536734f1f-236" who="Q4766168">
            <seg>
              Vi har det här målet om 1 procent av bni, som man kan tycka att
              man kanske ska förnya, som Vänsterpartiet och Miljöpartiet kritiserar.
              Men samtidigt har det faktiskt skett en tillväxt i Sverige under
              de år när det har varit den här djupa krisen. Det har gjort att
              vi har kunnat satsa och leverera mer än vad andra länder har kunnat
              göra, av naturliga skäl. Därför måste jag väl ändå säga att jag
              tycker att Sverige hävdar sig väl och att vi har bra bistånd och
              att vi får fattigdomsbekämpning, miljöbekämpning och klimatbekämpning
              på kuppen.
            </seg>
          </u>
          <note>
            Därmed, fru talman, vill jag yrka bifall till utskottets förslag
            i betänkandet och avslag på reservationen.
          </note>
          <note type="speaker">
            Anf. 30 ULLA ANDERSSON (V) replik:
          </note>
          <u xml:id="i-1325e22536734f1f-253" next="i-1325e22536734f1f-258" who="Q4935938">
            <seg>
              Fru talman! Jag hade kanske inte tänkt begära replik, men jag
              tyckte att Ann-Charlotte Hammar Johnsson pratade mot sig själv.
              Därför tänkte jag ta tillfället i akt.
            </seg>
          </u>
          <u xml:id="i-1325e22536734f1f-254" prev="i-1325e22536734f1f-253" who="Q4935938">
            <seg>
              Ann-Charlotte Hammar Johnsson säger att man inte kan ha ett lägstapris
              på utsläppsrätter, eftersom det handlar om auktion. Men tydligen
              kan man ha gratisutdelning i en auktion. Kan du förklara för mig
              hur det i så fall hänger ihop?
            </seg>
          </u>
          <u xml:id="i-1325e22536734f1f-255" prev="i-1325e22536734f1f-253" who="Q4935938">
            <seg>
              Nu har vi sett en prisminskning med 75 procent. Samtidigt ser
              vi en enorm klimatkris svepa över hela jorden där väldigt utsatta
              människor får betala priset för våra utsläpp.
            </seg>
          </u>
          <u xml:id="i-1325e22536734f1f-256" prev="i-1325e22536734f1f-253" who="Q4935938">
            <seg>
              Ann-Charlotte Hammar Johnsson menar dessutom att de pengar som
              vi har avsatt för fattigdomsbekämpning, bistånd, och som det finns
              en bred politisk majoritet för, det vill säga att vi ska avsätta
              1 procent av bni till detta, i stället ska användas till att rätta
              till saker och ting som vi i Sverige har ställt till med i utsatta
              länder. Ann-Charlotte Hammar Johnsson förespråkar alltså en modell
              där pengar som är avsatta för fattigdomsbekämpning i stället ska
              gå till klimatåtgärder i länder som påverkas väldigt mycket av
              våra utsläpp.
            </seg>
          </u>
          <u xml:id="i-1325e22536734f1f-257" prev="i-1325e22536734f1f-253" who="Q4935938">
            <seg>
              Om vi släpper ut växthusgaser borde också vi stå för kostnaderna
              för de utsläppen och det som sker i andra länder. Därför är det
              inte rimligt att vi tar pengar från fattigdomsbekämpning till
              sådana insatser.
            </seg>
          </u>
          <u xml:id="i-1325e22536734f1f-258" prev="i-1325e22536734f1f-253" who="Q4935938">
            <seg>
              Jag skulle vilja ställa en fråga till Ann-Charlotte Hammar Johnsson.
              Hur menar du att gratis utdelning passar in i ett auktionssystem
              men inte ett golv för priset? Hade man ett golv för priset skulle
              man sätta en press på dem som i dag har sina utsläpp att verkligen
              sätta in åtgärder. Ett lägsta golv kostar ju, så att säga, för
              dem som släpper ut.
            </seg>
          </u>
          <note type="speaker">
            Anf. 31 ANN-CHARLOTTE HAMMAR JOHNSSON (M) replik:
          </note>
          <u xml:id="i-1325e22536734f1f-259" next="i-1325e22536734f1f-263" who="Q4766168">
            <seg>
              Fru talman! Jag ska först besvara Ulla Anderssons fråga om det
              här med gratistilldelning. Det är ett komplext system. Det är
              rätt som Ulla Andersson säger att det inte är den bästa lösningen
              att ha en gratistilldelning, men samtidigt är det ett komplext
              system. Man kan också få företag som rör sig runt i världen. Olika
              länder har då olika regler. Det är det som det här vill komma
              åt. Man ska skaffa gemensamma regler för auktionering. Därför
              tycker jag att auktioneringen är en bra del.
            </seg>
          </u>
          <u xml:id="i-1325e22536734f1f-260" prev="i-1325e22536734f1f-259" who="Q4766168">
            <seg>
              Man ska försöka trissa upp priserna, och vi kommer in i en ny
              fas, som Ulla Andersson påpekade tidigare, den tredje fasen, som
              gör att mängden utsläppsrätter som man har rätt till krymper.
              Sedan kan man tycka att det går för sakta. Men det är på rätt
              väg.
            </seg>
          </u>
          <u xml:id="i-1325e22536734f1f-261" prev="i-1325e22536734f1f-259" who="Q4766168">
            <seg>
              Därför tycker jag att det är viktigt med de här gratistilldelningarna.
              De påverkar också såtillvida att de innehåller de bästa komponenterna,
              det vill säga att det inte är de företag som släpper ut nedanför
              den här nivån, som vi inte vill ha, utan det är företag som är
              på väg åt rätt håll som kan få ta del av det.
            </seg>
          </u>
          <u xml:id="i-1325e22536734f1f-262" prev="i-1325e22536734f1f-259" who="Q4766168">
            <seg>
              Sedan gäller det biståndet. Jag vet inte om Ulla Andersson medvetet
              vill tala om för mig att jag inte vill ha fattigdomsbekämpning.
              Men så är inte fallet. Det är ju 0,7 procent. Det finns ändå en
              siffra för vad man ska avsätta, och vi befinner oss långt över
              den siffran.
            </seg>
          </u>
          <u xml:id="i-1325e22536734f1f-263" prev="i-1325e22536734f1f-259" who="Q4766168">
            <seg>
              Som jag sade tidigare i mitt anförande har vi haft tillväxt under
              den tid då andra länder inte har haft det, vilket har gjort att
              vi har kunnat gå från 20 miljarder till 40 miljarder. Den här
              enprocentiga bni-siffran är alltså dubbelt så stor. Frågan är:
              Vad är nya pengar? För mig är det också nya pengar. Och jag tycker
              att så länge vi gör ett gott jobb, sköter oss, ligger så pass
              mycket över och på något vis gör mer än rätt för oss är det alldeles
              utmärkt, även om jag kanske inte är nöjd med situationen.
            </seg>
          </u>
          <note type="speaker">
            Anf. 32 ULLA ANDERSSON (V) replik:
          </note>
          <u xml:id="i-1325e22536734f1f-264" next="i-1325e22536734f1f-269" who="Q4935938">
            <seg>
              Fru talman! Jag kan väl konstatera att jag tror att vi i Sverige
              släpper ut tre fyra gånger mer än vad jorden klarar av. Då tycker
              jag att det är lite magstarkt att stå och prata om att vi sköter
              oss ganska väl.
            </seg>
          </u>
          <u xml:id="i-1325e22536734f1f-265" prev="i-1325e22536734f1f-264" who="Q4935938">
            <seg>
              Man kan följa Ann-Charlotte Hammar Johnssons resonemang. Hon
              menar att det, eftersom vi hade ett högre mål, 1 procent av bni,
              är rimligt att minska de procentuella anslagen till fattigdomsbekämpning
              för att man efteråt har kommit överens om att man ska avsätta
              pengar till klimatåtgärder.
            </seg>
          </u>
          <u xml:id="i-1325e22536734f1f-266" prev="i-1325e22536734f1f-264" who="Q4935938">
            <seg>
              Jag har väldigt svårt att förstå det resonemanget. Jag tycker
              att det verkar vara ett sätt att vilja köpa sig fri utan att ta
              ett större ansvar eller avsätta mer pengar för det som vi själva
              orsakar.
            </seg>
          </u>
          <u xml:id="i-1325e22536734f1f-267" prev="i-1325e22536734f1f-264" who="Q4935938">
            <seg>
              Sedan kan vi gå över till auktioneringen av utsläppsrätterna.
              Då säger Ann-Charlotte Hammar Johnsson: Ja, man kan tycka att
              det går för sakta, att antalet utsläppsrätter minskar för sakta.
            </seg>
          </u>
          <u xml:id="i-1325e22536734f1f-268" prev="i-1325e22536734f1f-264" who="Q4935938">
            <seg>
              Ja, det kan man tycka, och så kan man agera efter det. Det gör
              vi, men ni verkar hellre vilja sitta still i båten, eftersom ni
              dessutom anser att Sverige ska öka sina utsläpp, vilket jag tycker
              är mycket märkligt. Jag tog också upp i mitt anförande att Naturvårdsverket
              har lämnat in en ansökan för Sveriges räkning, där man räknar
              med att våra utsläpp ska öka med sju miljoner ton framöver. Det
              rimmar, tycker jag, väldigt illa med ansvar för klimatet.
            </seg>
          </u>
          <u xml:id="i-1325e22536734f1f-269" prev="i-1325e22536734f1f-264" who="Q4935938">
            <seg>
              Jag har väldigt svårt att förstå Ann-Charlotte Hammar Johnssons
              resonemang om å ena sidan ett komplext system och om att vi kan
              ha gratis utdelning och å andra sidan om att man inte kan ha ett
              golv för hur mycket utsläppen får kosta eftersom det är auktionering.
              Jag tycker att regeringen är väldigt kluven i sitt sätt att tala
              och att sedan agera. Man tar inte ansvar för klimatet på det sätt
              jag skulle önska.
            </seg>
          </u>
          <note type="speaker">
            Anf. 33 ANN-CHARLOTTE HAMMAR JOHNSSON (M) replik:
          </note>
          <u xml:id="i-1325e22536734f1f-270" next="i-1325e22536734f1f-276" who="Q4766168">
            <seg>
              Fru talman! Nej, det sistnämnda kan vi vara överens om. Vi ser
              olika på hur man kan lösa detta och på vad man får ut av det.
            </seg>
          </u>
          <u xml:id="i-1325e22536734f1f-271" prev="i-1325e22536734f1f-270" who="Q4766168">
            <seg>
              Ulla Andersson talade i sitt anförande om öronmärkta pengar.
              Det kan man tycka är en bra idé. Men samtidigt har man en budget
              med alla delar. Att då vid sidan av den börja öronmärka saker
              kan få spridningseffekter. Till sist har man låst fast sig i en
              massa öronmärkta pengar.
            </seg>
          </u>
          <u xml:id="i-1325e22536734f1f-272" prev="i-1325e22536734f1f-270" who="Q4766168">
            <seg>
              Jag kan förstå resonemanget och diskussionen om att inte sköta
              sina åtaganden vilket påpekats att regeringen inte gör. Men det
              gör vi på regeringssidan. Vi håller oss till det vi enligt regelverket
              ska hålla oss till, och vi gör mycket mer än vad som är sagt.
            </seg>
          </u>
          <u xml:id="i-1325e22536734f1f-273" prev="i-1325e22536734f1f-270" who="Q4766168">
            <seg>
              Jag ska ta ett exempel. I politiken handlar det så mycket om
              mer pengar, mer pengar, mer pengar. Det ska alltid vara mer pengar.
              Alla vill ha mer pengar, men man ska också hantera det som finns.
              När det gäller att Sverige inte gör någonting eller att vi ska
              börja se till att öka våra utsläpp kan jag säga att det är en
              helt felaktig tanke. Så är det inte. Vi vill arbeta internationellt
              och samarbeta i de här frågorna, för att få en stor gemenskap
              kring det hela.
            </seg>
          </u>
          <u xml:id="i-1325e22536734f1f-274" prev="i-1325e22536734f1f-270" who="Q4766168">
            <seg>
              Är man en av de bästa i klassen på det som görs blir det väldigt
              märkligt att här höra talas om att så lite görs.
            </seg>
          </u>
          <u xml:id="i-1325e22536734f1f-275" prev="i-1325e22536734f1f-270" who="Q4766168">
            <seg>
              Under plenifria veckan var jag ute på ett företag för att komma
              till mitt exempel. På företaget jobbar man via nätet. Bland annat
              på Stockholm + 40 talades det väldigt mycket om företagen och
              om att vi inte ser vad de gör. Jag kan hålla med om det, för de
              gör väldigt mycket själva som vi aldrig diskuterat. Vi talar i
              stället om de politiska delarna. Väldigt mycket händer ute i världen.
            </seg>
          </u>
          <u xml:id="i-1325e22536734f1f-276" prev="i-1325e22536734f1f-270" who="Q4766168">
            <seg>
              Jag tror att det också har varit en mognadsfas och att vi kommer
              att få se mycket hända politiskt och då i samarbete så mycket
              man kan i olika länder genom den kris som varit. Samtidigt kommer
              företagen att ta ett väldigt stort ansvar. De kommer att tävla
              med varandra om kunder som är intresserade av de här frågorna
              och som vill göra mycket.
            </seg>
          </u>
          <note type="speaker">
            Anf. 34 PER BOLUND (MP) replik:
          </note>
          <u xml:id="i-1325e22536734f1f-277" next="i-1325e22536734f1f-281" who="Q5581337">
            <seg>
              Fru talman! Ann-Charlotte Hammar Johnsson ifrågasätter detta
              med att det behövs ett golv i utsläppshandelssystemet. Principiellt
              kan jag hålla med henne. I ett väl fungerande system som är utformat
              så att det verkligen är styrande skulle det inte behövas något
              golv för utsläppshandeln. Det är där vi i Miljöpartiet helst vill
              hamna. Med en totalt sett mindre tillåten utsläppsmängd och med
              en auktionering av hela den utsläppsmängden skulle systemet fungera.
            </seg>
          </u>
          <u xml:id="i-1325e22536734f1f-278" prev="i-1325e22536734f1f-277" who="Q5581337">
            <seg>
              Tyvärr kan vi hoppas jag vara överens om att så inte sker. Det
              är inte det system vi i dag har. Så länge EU inte klarar av att
              leverera ett system som verkligen leder till rejäla utsläppsminskningar
              och som fungerar behövs det ett golv i handelssystemet för att
              ändå få någon form av styreffekt.
            </seg>
          </u>
          <u xml:id="i-1325e22536734f1f-279" prev="i-1325e22536734f1f-277" who="Q5581337">
            <seg>
              En annan fördel med ett system med ett golv är att det skulle
              ge intäkter till EU:s medlemsländer att användas till klimat-
              och miljöinvesteringar.
            </seg>
          </u>
          <u xml:id="i-1325e22536734f1f-280" prev="i-1325e22536734f1f-277" who="Q5581337">
            <seg>
              Ann-Charlotte Hammar Johnsson hävdar också att man nu ska frångå
              fri tilldelning av utsläppsrätter, men det är väl en sanning med
              modifikation om jag ska vara snäll. Det som nu är beslutat är
              ju att från år 2013 ska 50 procent av utsläppsrätterna delas ut
              genom auktionering och 50 procent genom gratis tilldelning. Sedan
              ska det ske en nedtrappning, men i väldigt långsam takt. År 2020,
              om åtta år, ska 70 procent tilldelas genom auktionering medan
              30 procent av utsläppsrätterna fortfarande ska tilldelas gratis.
              Man når inte upp till full auktionering förrän år 2027, om 15
              år.
            </seg>
          </u>
          <u xml:id="i-1325e22536734f1f-281" prev="i-1325e22536734f1f-277" who="Q5581337">
            <seg>
              Grundfrågan är om 7 öre för en utsläppsrätt är ett acceptabelt
              pris. Tycker Ann-Charlotte Hammar Johnsson att det är en tillräcklig
              miljö- och klimatstyrning i Sverige? Och tycker Ann-Charlotte
              Hammar Johnsson att systemet fungerar väl som det är i dag?
            </seg>
          </u>
          <note type="speaker">
            Anf. 35 ANN-CHARLOTTE HAMMAR JOHNSSON (M) replik:
          </note>
          <u xml:id="i-1325e22536734f1f-282" next="i-1325e22536734f1f-284" who="Q4766168">
            <seg>
              Fru talman! Angående golvet, Per Bolund vi talar här om de bästa
              av världar: Golvet gör att man inte kan få fri tilldelning av
              utsläppsrätter, vilket kanske inte önskas. Men om det inte är
              fri tilldelning är problemet att företag kanske inte stannar kvar
              i Sverige. I stället flyttar de runt i Europa och så vidare. Då
              får vi en problematik som man måste ta hänsyn till. Är det då
              bra att ta bort de gratis utsläppsrätterna? Nej, men egentligen
              vill jag inte ha dem.
            </seg>
          </u>
          <u xml:id="i-1325e22536734f1f-283" prev="i-1325e22536734f1f-282" who="Q4766168">
            <seg>
              Dock måste man se till hela komplexiteten. Vi vill ju inte heller
              att utsläppen ska förflytta sig runt om i världen. Det tror jag
              att inte heller Per Bolund vill. Det är absolut så att man inte
              kan vara nöjd med hur det är. Hela tiden måste man vara med och
              påverka och driva saker och ting framåt. Därför har vi sagt att
              det är viktigt med internationellt samarbete.
            </seg>
          </u>
          <u xml:id="i-1325e22536734f1f-284" prev="i-1325e22536734f1f-282" who="Q4766168">
            <seg>
              Jag skulle vilja veta hur Per Bolund ser på det internationella
              samarbetet. Det talas väldigt mycket om Sverige, om här hemma,
              men vi är också beroende av andra delar av vårt jordklot.
            </seg>
          </u>
          <note type="speaker">
            Anf. 36 PER BOLUND (MP) replik:
          </note>
          <u xml:id="i-1325e22536734f1f-285" next="i-1325e22536734f1f-291" who="Q5581337">
            <seg>
              Fru talman! Jag kan bara beklaga att regeringspartierna intar
              ställningen att ett handelssystem för koldioxidutsläpp som biter
              skulle innebära att företag flyttar ut från landet, att de flyr
              och i stället etablerar sig i utvecklingsländer. Men det är inte
              den bild man får om man tittar på hur det i praktiken är.
            </seg>
          </u>
          <u xml:id="i-1325e22536734f1f-286" prev="i-1325e22536734f1f-285" who="Q5581337">
            <seg>
              Till exempel säger EU-kommissionen att det möjligtvis är sant
              för en väldigt liten del av den konkurrensutsatta industrin men
              att bilden i de allra flesta fall inte stämmer. Även den klimatberedning
              som den här regeringen tillsatt och där det fanns representanter
              för alla riksdagspartier kom till samma slutsats, alltså att det
              här inte är ett skäl för att vänta med att se till att från EU:s
              sida ha ett system som biter på utsläppen och minskar klimatpåverkan.
            </seg>
          </u>
          <u xml:id="i-1325e22536734f1f-287" prev="i-1325e22536734f1f-285" who="Q5581337">
            <seg>
              Grundfrågan kvarstår: Anser Ann-Charlotte Hammar Johnsson att
              det system vi har i dag är väl fungerande, och anser hon att man
              kommer fram till de utsläppsminskningar som behövs?
            </seg>
          </u>
          <u xml:id="i-1325e22536734f1f-288" prev="i-1325e22536734f1f-285" who="Q5581337">
            <seg>
              I mitt anförande refererade jag till den internationella energiorganisation
              som säger att vi med de utsläppsökningar vi ser internationellt
              kommer att få en värld med sex graders temperaturökning med alla
              extrema väderfenomen i form av torka, översvämningar och orkaner
              som det kommer att medföra. Det kommer att innebära enorma problem
              för både mänskligheten och naturen.
            </seg>
          </u>
          <u xml:id="i-1325e22536734f1f-289" prev="i-1325e22536734f1f-285" who="Q5581337">
            <seg>
              Självklart anser vi att det här systemet inte är tillräckligt
              väl fungerande. Därför måste man komma med åtgärder. Om en klimatpolitik
              ska fungera kan man inte bara stillatigande stå vid sidan av och
              se ett system som inte levererar, som inte fungerar och som inte
              gör att vi får utsläppsminskningar.
            </seg>
          </u>
          <u xml:id="i-1325e22536734f1f-290" prev="i-1325e22536734f1f-285" who="Q5581337">
            <seg>
              Jag oroas också av att det skickas signaler om att regeringen
              varit ganska nöjd. Trots att de svenska utsläppen under ett enda
              år ökade med 11 procent tycker man inte att åtgärder behöver vidtas.
              Man är nöjd med den styrning som systemet ger, vilket tyvärr är
              ingenting.
            </seg>
          </u>
          <u xml:id="i-1325e22536734f1f-291" prev="i-1325e22536734f1f-285" who="Q5581337">
            <seg>
              Ann-Charlotte Hammar Johnsson kommer ganska lätt undan när hon
              talar om principen att inte öronmärka intäkter. Självklart går
              det från regeringens sida, menar jag, att redovisa att över hälften
              av intäkterna används till klimatåtgärder om man vill.
            </seg>
          </u>
          <note type="speaker">
            Anf. 37 ANN-CHARLOTTE HAMMAR JOHNSSON (M) replik:
          </note>
          <u xml:id="i-1325e22536734f1f-292" next="i-1325e22536734f1f-294" who="Q4766168">
            <seg>
              Fru talman! På något vis måste jag återgå till förmiddagens debatt
              här om vad vi ser hända i världen, speciellt i Europa, när det
              gäller den ekonomiska krisen. Jag tycker att det är lite magstarkt
              av Per Bolund att säga att ingenting görs, för man får väl säga
              att saker görs trots ett svårt läge. Länder har också att ta hänsyn
              till helheten; det måste göras.
            </seg>
          </u>
          <u xml:id="i-1325e22536734f1f-293" prev="i-1325e22536734f1f-292" who="Q4766168">
            <seg>
              Vi har ännu inte testat detta med auktioneringen det vi i dag
              ska fatta beslut om. Innan vi säger att den processen är dålig
              eller vilka ord som nu använts för att tala om att det absolut
              inte fungerar får vi väl först sätta i gång processen. Dessutom
              kommer man in i en tredje period där det handlar om en minskning
              av den buffert av utsläppsrätter som ska användas. Det gör att
              det blir mindre och mindre att konkurrera om.
            </seg>
          </u>
          <u xml:id="i-1325e22536734f1f-294" prev="i-1325e22536734f1f-292" who="Q4766168">
            <seg>
              Per Bolund talar om företag och deras utsläpp. Men det finns
              ju också på den sidan en påverkan i den privata sektorn där man
              ändå på eget initiativ gör väldigt mycket. Man inser att det inte
              går att fortsätta så som görs om man vill vara med och tävla om
              framtiden. Man konkurrerar då utifrån villkoren för miljön.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Grönbok om skuggbanksektorn
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 38 ULLA ANDERSSON (V):
          </note>
          <u xml:id="i-1325e22536734f1f-295" next="i-1325e22536734f1f-304" who="Q4935938">
            <seg>
              Fru talman! Nu ska vi tala om skuggbanksektorn. Bara namnet kan
              få en att fundera på vad det faktiskt handlar om. Men om man tänker
              på skuggbank förstår man ju att det inte är någon vanlig bank.
              Det är alltså inte banker inom det ordinarie systemet, utan det
              är banker som agerar i skuggorna, det vill säga i mörkret.
            </seg>
          </u>
          <u xml:id="i-1325e22536734f1f-296" prev="i-1325e22536734f1f-295" who="Q4935938">
            <seg>
              Det är fullt medvetet att man har en skuggbank, eftersom man
              inte vill verka under de regleringar som samhället har satt upp.
              Trots att finanssektorn är så pass central och påverkar samhällsekonomin
              och samhällssystemet så otroligt mycket har vi i dag en väldigt
              svag reglering av finanssektorn, men även den tycker man är för
              skarp för det man håller på med därför namnet skuggbanksektorn.
            </seg>
          </u>
          <u xml:id="i-1325e22536734f1f-297" prev="i-1325e22536734f1f-295" who="Q4935938">
            <seg>
              Nu har EU skickat ett förslag till Sveriges riksdag som kallas
              en grönbok för skuggbanksektorn. Man tycker att det är dags att
              titta på den här sektorn lite mer än vad man har gjort hittills.
              Det tycker också finansutskottet, men till min förvåning ser inte
              finansutskottet de stora risker som finns med skuggbanksektorn.
            </seg>
          </u>
          <u xml:id="i-1325e22536734f1f-298" prev="i-1325e22536734f1f-295" who="Q4935938">
            <seg>
              Skuggbanker kommer många gånger till genom att man lyfter ut
              saker och ting ur de ordinarie bankernas bokföring för att lägga
              dem i ett separat bolag. Det var också en av de grundläggande
              orsakerna till finanskrisen. Och skuggbanksektorn har starkt bidragit
              till krisen och också vuxit sig väldigt stor.
            </seg>
          </u>
          <u xml:id="i-1325e22536734f1f-299" prev="i-1325e22536734f1f-295" who="Q4935938">
            <seg>
              Av den grönbok som vi nu diskuterar framgår att man uppskattar
              storleken på skuggbanksektorn till hela 46 biljoner euro, vilket
              är en ökning med 21 biljoner euro sedan 2002, det vill säga nästan
              en fördubbling. Det motsvarar 2530 procent av det totala finansiella
              systemet och hälften av bankernas tillgångar. Ja, ni förstår vilken
              stor sektor som knappt står under någon tillsyn eller någon form
              av reglering, en sektor som påverkar allas våra liv och som består
              av väldigt mycket risktagande och spekulation.
            </seg>
          </u>
          <u xml:id="i-1325e22536734f1f-300" prev="i-1325e22536734f1f-295" who="Q4935938">
            <seg>
              I USA är andelen ännu större, uppskattningsvis 3540 procent av
              det totala finansiella systemet. Enligt uppskattningar har andelen
              tillgångar i det parallella skuggbanksystemet i Europa ökat kraftigt
              de senaste fem åren medan andelen i USA har minskat.
            </seg>
          </u>
          <u xml:id="i-1325e22536734f1f-301" prev="i-1325e22536734f1f-295" who="Q4935938">
            <seg>
              I Sverige uppgår tillgångarna i banker, försäkringsbolag och
              finansiella institut till sammanlagt omkring 600 procent av Sveriges
              bnp, det vill säga att vi har en finanssektor här i Sverige, om
              man inbegriper försäkringsbolag, banker och andra finansiella
              institut, som är sex gånger vår egen bnp. Ja, ni kan ju förstå
              vad det skulle orsaka om det skulle hända något! Det är egentligen
              en enorm risk. Och på detta ska vi lägga en skuggbanksektor som
              egentligen ingen vet storleken på här i Sverige, men den kan faktiskt
              också vara så stor som en hel bnp-omslutning. Ändå tycker inte
              finansutskottet att det är en så stor risk i Sverige. Jag menar
              att i och med att vi redan har en så stor finanssektor blir den
              här risken desto större för oss.
            </seg>
          </u>
          <u xml:id="i-1325e22536734f1f-302" prev="i-1325e22536734f1f-295" who="Q4935938">
            <seg>
              Om skuggbanksektorn i Sverige är 100 procent av vår bnp handlar
              det om 3 500 miljarder kronor. Sedan finns det självklart en massa
              oklarheter, enligt den definition som EU gör av skuggbanksektorn,
              om hur stor andelen är i Sverige. Det är ingen som riktigt vet,
              och bara det gör mig orolig.
            </seg>
          </u>
          <u xml:id="i-1325e22536734f1f-303" prev="i-1325e22536734f1f-295" who="Q4935938">
            <seg>
              Dessutom kan våra banker ha en hel del skuggbanksaktiviteter
              i andra länder. Jag menar därför att utskottets utlåtande visar
              att man inte tar frågan på tillräckligt stort allvar, även om
              man efter Bo Bernhardssons initiativ har skärpt skrivningarna.
              Det jag tycker är bra, för från början hade man en väldigt positiv
              inställning till skuggbanksektorn i sina skrivningar. Därför yrkar
              jag bifall till vår motivreservation.
            </seg>
          </u>
          <u xml:id="i-1325e22536734f1f-304" prev="i-1325e22536734f1f-295" who="Q4935938">
            <seg>
              De regleringar som man nu vill göra på EU-nivå för skuggbanksektorn
              ska utgöra ett golv, så att Sverige och andra länder ska kunna
              gå längre i sina krav på regleringar. Jag vill absolut inte att
              kraven ska vara ett tak, eftersom de brukar bli väldigt urvattnade
              innan EU är klar med sina förhandlingar och kompromisser. Därför
              tycker jag att det är viktigt att de utgör ett golv. Jag tycker
              att Sverige med en så stor finansiell sektor måste kunna reglera
              även skuggbanksektorn hårdare än vad man vill på EU-nivå.
            </seg>
          </u>
          <note type="speaker">
            Anf. 39 JÖRGEN ANDERSSON (M):
          </note>
          <u xml:id="i-1325e22536734f1f-305" next="i-1325e22536734f1f-318" who="Q5555097">
            <seg>
              Fru talman! Jag får säga att Ulla Andersson verkligen är i högform
              i dag. Det är trevligt när hon varvar upp och sätter så stort
              fokus på så här viktiga frågor. Och jag har inte på något sätt
              avsikten att gå i polemik eller för den skull ta ställning för
              någon form av skuggbanksektorsverksamhet. Men jag tänker kort
              redogöra för vad ärendet handlar om, hur vi har resonerat och
              hur kommissionen har resonerat.
            </seg>
          </u>
          <u xml:id="i-1325e22536734f1f-306" prev="i-1325e22536734f1f-305" who="Q5555097">
            <seg>
              Vi hanterar alltså här ett utlåtande gällande en grönbok om skuggbanksektorn.
              Syftet med grönboken är att i samråd diskutera och få en överblick
              över den utveckling som sker i den så kallade skuggbanksektorn.
            </seg>
          </u>
          <u xml:id="i-1325e22536734f1f-307" prev="i-1325e22536734f1f-305" who="Q5555097">
            <seg>
              Kommissionen anser att det är viktigt att i detalj undersöka
              de problem som sektorn kan ge upphov till och uppmanar alla berörda
              parter att delta i samrådet.
            </seg>
          </u>
          <u xml:id="i-1325e22536734f1f-308" prev="i-1325e22536734f1f-305" who="Q5555097">
            <seg>
              En rad frågeställningar tas upp och kommissionen resonerar om
              de risker och problem som kan orsakas av skuggbanksektorn. Det
              ska dock sägas att i grönboken konstateras att skuggbanksektorn
              också fyller en viktig funktion på den finansiella marknaden och
              fungerar som ytterligare ett alternativ till finansiering och
              bankinlåning. Men även om så är fallet finns det en uppenbar risk
              att sektorn kan utgöra ett potentiellt hot för långsiktig stabilitet.
            </seg>
          </u>
          <u xml:id="i-1325e22536734f1f-309" prev="i-1325e22536734f1f-305" who="Q5555097">
            <seg>
              Rådet för finansiell stabilitet arbetar med rekommendationer
              för tillsyn och reglering av den här sektorn för att motverka
              att eventuella fallissemang för med sig systemrisker, både direkt
              och indirekt. Samtidigt kan förstärkta regleringar på de finansiella
              marknaderna medföra att skuggbanksektorn i stället ytterligare
              växer, enligt detta arbete.
            </seg>
          </u>
          <u xml:id="i-1325e22536734f1f-310" prev="i-1325e22536734f1f-305" who="Q5555097">
            <seg>
              Grönboken tar upp en rad frågor och lämnar förslag på tänkbara
              definitioner och svar på dessa. De övergripande frågeställningarna
              handlar om att definiera skuggbanksektorn, vilka risker och fördelar
              som sektorn kan tänkas föra med sig, vilka utmaningar den för
              med sig och vilka lagstiftningar som är tillämpliga på skuggbanksystemet
              i EU.
            </seg>
          </u>
          <u xml:id="i-1325e22536734f1f-311" prev="i-1325e22536734f1f-305" who="Q5555097">
            <seg>
              Utskottet anser likt regeringen att kommissionens initiativ till
              grönbok är välkommet och att det är positivt med en ansats att
              kartlägga hur sektorn ser ut och fungerar och hur riskerna och
              möjligheterna ser ut. Det är viktigt att överväga vilka regleringar
              som krävs och hur de ska utformas.
            </seg>
          </u>
          <u xml:id="i-1325e22536734f1f-312" prev="i-1325e22536734f1f-305" who="Q5555097">
            <seg>
              Utskottet har inga invändningar mot den definition som kommissionen
              gör. Det är rimligt att anta att sektorn förändras både vad gäller
              vilka parter som avses och vad gäller sektorns storlek. Utskottet
              inser att nya regleringar på de finansiella marknaderna kan få
              effekter på skuggbanksektorns storlek. Det är därför viktigt att
              utvecklingen följs nogsamt.
            </seg>
          </u>
          <u xml:id="i-1325e22536734f1f-313" prev="i-1325e22536734f1f-305" who="Q5555097">
            <seg>
              Vidare inser utskottet att skuggbanksektorn kan rymma viktiga
              funktioner och alternativ till finansiering och inlåning. Som
              ett exempel nämner utskottet framväxten av marknaden för företagsobligationer.
              Detta kan få effekten att riskerna sprids på fler aktörer, men
              samtidigt konstaterar utskottet att sektorn medför risker både
              indirekt och direkt. Det kan leda till påtagliga systemrisker
              med dolda hävstänger utan att detta omfattas av reglering och
              tillsyn. Det är naturligtvis viktigt att titta på detta och verkligen
              analysera hur det ser ut.
            </seg>
          </u>
          <u xml:id="i-1325e22536734f1f-314" prev="i-1325e22536734f1f-305" who="Q5555097">
            <seg>
              Det kan mycket riktigt, som Ulla sade, också förekomma att reguljära
              institut kringgår regleringen genom att lyfta ut vissa verksamheter
              och att det då är en del av skuggbanksektorn.
            </seg>
          </u>
          <u xml:id="i-1325e22536734f1f-315" prev="i-1325e22536734f1f-305" who="Q5555097">
            <seg>
              Det är också viktigt att betona att verksamheten är gränsöverskridande
              och bedrivs globalt. Därför är det viktigt att den globala aspekten
              också betonas i reglering och tillsyn.
            </seg>
          </u>
          <u xml:id="i-1325e22536734f1f-316" prev="i-1325e22536734f1f-305" who="Q5555097">
            <seg>
              Utskottet anser också att det är viktigt att konsumentperspektivet
              särskilt beaktas och betonar riskerna för den enskilde.
            </seg>
          </u>
          <u xml:id="i-1325e22536734f1f-317" prev="i-1325e22536734f1f-305" who="Q5555097">
            <seg>
              Till sist konstaterar utskottet att sektorns storlek nationellt
              av allt att döma beräknas vara relativt liten trots allt. Icke
              desto mindre berörs Sverige i allra högsta grad av skuggbanksproblematiken,
              inte minst genom de gränsöverskridande verksamheter som finns
              både när det gäller svenska bankers verksamheter i andra länder
              och svenska företags behov av fungerande marknader i andra länder.
            </seg>
          </u>
          <u xml:id="i-1325e22536734f1f-318" prev="i-1325e22536734f1f-305" who="Q5555097">
            <seg>
              Fru talman! Utskottet stöder kommissionens fortsatta arbete med
              att kartlägga skuggbanksektorn. Utskottet föreslår att riksdagen
              lägger utlåtandet till handlingarna.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Nya regler om prospekt
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            12 § Ändringar i lagen om verksamhet inom djurens hälso- och
            sjukvård
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            13 § Försäljning av drivmedel till fordonsindustrin
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            14 § Ansvarsförsäkring vid sjötransporter
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            15 § Energideklarationer
          </note>
          <note>
            Föredrogs
          </note>
          <note type="speaker">
            Anf. 40 LISE NORDIN (MP):
          </note>
          <u xml:id="i-1325e22536734f1f-319" next="i-1325e22536734f1f-337" who="Q4970036">
            <seg>
              Fru talman! I dag debatteras civilutskottets betänkande CU26
              om energideklarationer. Det är ett viktigt tillfälle att diskutera
              energieffektivisering och hur energideklarationerna kan vara ett
              viktigt verktyg.
            </seg>
          </u>
          <u xml:id="i-1325e22536734f1f-320" prev="i-1325e22536734f1f-319" who="Q4970036">
            <seg>
              Miljöpartiet ser mycket positivt på att Boverket tillsammans
              med Energimyndigheten och Swedac har fått ett uppdrag att se hur
              energideklarationerna kan utvecklas och stärkas. Deras arbete
              har lett fram till den proposition med följdmotion från Miljöpartiet
              som vi nu debatterar.
            </seg>
          </u>
          <u xml:id="i-1325e22536734f1f-321" prev="i-1325e22536734f1f-319" who="Q4970036">
            <seg>
              Miljöpartiet föreslår att propositionen bifalles och ser positivt
              på de förslag som här ligger. Jag vill särskilt nämna förslagen
              om att energideklarationen ska visas upp för en spekulant innan
              en byggnad säljs och kravet på att besiktning ska ske på plats
              när en byggnad energideklareras.
            </seg>
          </u>
          <u xml:id="i-1325e22536734f1f-322" prev="i-1325e22536734f1f-319" who="Q4970036">
            <seg>
              För att göra energideklarationen till ett viktigt verktyg för
              energieffektivisering saknas dock de viktigaste förändringarna
              i regeringens proposition. Branschens höga förhoppningar på regeringens
              arbete med denna fråga grusades när det blev klart att energideklarationen
              inte kommer att innehålla krav på åtgärder för kraftigt minskad
              energianvändning.
            </seg>
          </u>
          <u xml:id="i-1325e22536734f1f-323" prev="i-1325e22536734f1f-319" who="Q4970036">
            <seg>
              Användning av energi i alla dess former är förknippad med miljöpåverkan.
              Beroende på vilken energikälla som används och hur framställningen
              sker kan konsekvenserna vara stora eller små, men påverkan finns
              alltid på miljön.
            </seg>
          </u>
          <u xml:id="i-1325e22536734f1f-324" prev="i-1325e22536734f1f-319" who="Q4970036">
            <seg>
              Den mest miljövänliga energin är alltid den som inte används.
              Det är också det billigaste och snabbaste sättet för oss att nå
              våra klimatmål. Att sluta slösa med energi är också viktigt för
              att hjälpa både företag och hushåll att minska höga energikostnader
              när elpris och andra energipriser höjs.
            </seg>
          </u>
          <u xml:id="i-1325e22536734f1f-325" prev="i-1325e22536734f1f-319" who="Q4970036">
            <seg>
              För Miljöpartiet är därför en smartare energianvändning prioriterad,
              och vårt mål är att användningen av energi minskar även när ekonomin
              växer.
            </seg>
          </u>
          <u xml:id="i-1325e22536734f1f-326" prev="i-1325e22536734f1f-319" who="Q4970036">
            <seg>
              Den statliga Energieffektiviseringsutredningen pekar på att den
              årliga energianvändningen i Sverige kan minska med 50 terawattimmar
              på bara några år och att hela denna minskning kan göras med lönsamhet
              både för den enskilde och för samhället i stort. En stor del av
              potentialen i energieffektivisering finns just i bostadssektorn.
            </seg>
          </u>
          <u xml:id="i-1325e22536734f1f-327" prev="i-1325e22536734f1f-319" who="Q4970036">
            <seg>
              Energideklarationernas syfte är att vara ett verktyg för att
              minska en byggnads energiåtgång, driftskostnader och utsläpp av
              växthusgaser. Hittills har energideklarationen främst varit en
              kostsam pappersprodukt. Omarbetningen av EU-direktivet utgör ett
              utmärkt tillfälle att utforma energideklarationerna till det viktiga
              verktyg som de bör vara i arbetet med energieffektivisering.
            </seg>
          </u>
          <u xml:id="i-1325e22536734f1f-328" prev="i-1325e22536734f1f-319" who="Q4970036">
            <seg>
              Det finns en stor potential för att göra energideklarationerna
              till ett aktivt instrument som ger ordentliga resultat i form
              av minskad energianvändning. Riksrevisionen visar i rapporten
              Energideklarationer få råd för pengarna att de flesta deklarationer
              i dag inte ger några tillförlitliga råd. En tredjedel görs utan
              besiktningar, och 7 procent ger åtgärdsförslag utan att man gjort
              besiktning av fastigheten i fråga.
            </seg>
          </u>
          <u xml:id="i-1325e22536734f1f-329" prev="i-1325e22536734f1f-319" who="Q4970036">
            <seg>
              För att en nödvändig energieffektivisering ska uppnås föreslår
              Miljöpartiet att åtgärdsförslagen ska baseras på varje byggnads
              verkliga förutsättningar och att man inför ett mål för åtgärdsförslagen
              om hur det är möjligt att halvera byggnadens energianvändning.
              Åtgärdsförslagen ska prioritera långsiktighet och effektivitet
              och ge ett bättre underlag till köparen.
            </seg>
          </u>
          <u xml:id="i-1325e22536734f1f-330" prev="i-1325e22536734f1f-319" who="Q4970036">
            <seg>
              Många energieffektiviseringsåtgärder är redan lönsamma men genomförs
              inte i dag, både på grund av okunskap och bristande intresse hos
              husägare. Ett sätt att väcka intresse och sprida kunskap om potentialen
              i energieffektivisering är att man kopplar ett ekonomiskt incitament,
              en morot, till att genomföra åtgärdsförslagen i energideklarationen.
            </seg>
          </u>
          <u xml:id="i-1325e22536734f1f-331" prev="i-1325e22536734f1f-319" who="Q4970036">
            <seg>
              PFE-programmet för energieffektivisering inom industrin visar
              att en ekonomisk morot, i detta fall en marginellt nedsatt skatt,
              lösgjorde en stor potential i energieffektivisering. Det gynnade
              både de enskilda företagen och samhället i stort.
            </seg>
          </u>
          <u xml:id="i-1325e22536734f1f-332" prev="i-1325e22536734f1f-319" who="Q4970036">
            <seg>
              Miljöpartiet föreslår därför att regeringen ska låta utreda hur
              husägare genom ett ekonomiskt incitament kan motiveras att genomföra
              åtgärder i energideklarationen.
            </seg>
          </u>
          <u xml:id="i-1325e22536734f1f-333" prev="i-1325e22536734f1f-319" who="Q4970036">
            <seg>
              Regeringens tveksamhet till att stärka energideklarationen bör
              ses mot bakgrund av att regeringen under våren agerat motståndare
              till energieffektivisering generellt.
            </seg>
          </u>
          <u xml:id="i-1325e22536734f1f-334" prev="i-1325e22536734f1f-319" who="Q4970036">
            <seg>
              En genomsnittlig svensk använder i dag dubbelt så mycket el som
              en genomsnittlig dansk, tysk eller engelsman. Det gör oss dubbelt
              så sårbara vid höga elpriser, och det ger oss också sämre förutsättningar
              i den globala konkurrensen. En av förklaringarna till vår höga
              energianvändning i Sverige är att det fortfarande finns många
              fastigheter som värms upp med direktverkande el.
            </seg>
          </u>
          <u xml:id="i-1325e22536734f1f-335" prev="i-1325e22536734f1f-319" who="Q4970036">
            <seg>
              Just nu pågår striden om EU:s energisparkrav. Bakgrunden är att
              EU:s mål om 20 procents minskad energianvändning inte bedöms uppnås.
              EU-kommissionen förslår flera konkreta åtgärder, men regeringen
              Reinfeldt agerar bromskloss och har hittills sagt nej till samtliga
              åtgärder utan att presentera några egna. När man nu ser över energideklarationerna
              blir resultatet med regeringens förslag därför en fortsatt ganska
              tandlös energideklaration.
            </seg>
          </u>
          <u xml:id="i-1325e22536734f1f-336" prev="i-1325e22536734f1f-319" who="Q4970036">
            <seg>
              Det är dags att både hushåll och företag ges hjälp och verktyg
              att använda energin smartare. Det är en vinst både för den enskilde
              och för samhället i stort. I enlighet med det branschen själv
              föreslår lägger Miljöpartiet fram ett förslag om att energideklarationen
              stärks med krav på åtgärdsförslag och en ekonomisk morot för genomförande.
            </seg>
          </u>
          <u xml:id="i-1325e22536734f1f-337" prev="i-1325e22536734f1f-319" who="Q4970036">
            <seg>
              Fru talman! Jag yrkar bifall till reservationen.
            </seg>
          </u>
          <note type="speaker">
            Anf. 41 ANTI AVSAN (M):
          </note>
          <u xml:id="i-1325e22536734f1f-338" next="i-1325e22536734f1f-357" who="Q574782">
            <seg>
              Fru talman! I detta ärende debatterar vi de ändringar i lagen
              om energideklaration för byggnader som regeringen föreslår. Ändringarna
              är en följd av att EU-direktivet om byggnaders energiprestanda
              har omarbetats och även av att det har funnits ett bredare behov
              av att se över hur systemet med energideklarationer fungerar.
              Det har funnits behov av att se hur systemet kan utvecklas och
              förbättras även i sådana avseenden som inte följer av ändringar
              i direktivet.
            </seg>
          </u>
          <u xml:id="i-1325e22536734f1f-339" prev="i-1325e22536734f1f-338" who="Q574782">
            <seg>
              Jag ska kort nämna vad regeringens förslag i huvudsak innebär.
              Det innebär att det införs krav på att energideklaration ska visas
              upp för den som vill köpa eller hyra en byggnad och att en energideklaration
              ska lämnas över till en ny ägare eller nyttjanderättshavare vid
              försäljning eller uthyrning. Om det finns en energideklaration
              ska uppgift om en byggnads energiprestanda anges vid annonsering
              om försäljning och uthyrning. Det ska alltid finnas en energideklaration
              för en byggnad där en total användbar golvarea på över 500 kvadratmeter
              i byggnaden ofta besöks av allmänheten. Detta tröskelvärde sänks
              enligt förslaget till 250 kvadratmeter från och med den 1 juli
              2015.
            </seg>
          </u>
          <u xml:id="i-1325e22536734f1f-340" prev="i-1325e22536734f1f-338" who="Q574782">
            <seg>
              En utredning av alternativa energisystem ska göras för nya byggnader,
              oavsett byggnadens storlek. Ett generellt krav införs om att besiktning
              ska ske på plats när en byggnad energideklareras. Slutligen kan
              nämnas att tillsynen flyttas från kommunerna till den eller de
              myndigheter som regeringen bestämmer. Tillsynen ska gälla såväl
              att energideklarationer upprättas som att deklarationerna anslås,
              visas, överlämnas och annonseras i enlighet med lagen.
            </seg>
          </u>
          <u xml:id="i-1325e22536734f1f-341" prev="i-1325e22536734f1f-338" who="Q574782">
            <seg>
              I det här ärendet finns det, som har framgått, en motion från
              Miljöpartiet som också har följts upp med en reservation.
            </seg>
          </u>
          <u xml:id="i-1325e22536734f1f-342" prev="i-1325e22536734f1f-338" who="Q574782">
            <seg>
              Fru talman! Jag ska nu beröra de två förslag som finns i den
              aktuella motionen och reservationen. Innan jag går vidare ska
              jag påpeka att Miljöpartiet i sin motion har framhållit att man
              ser positivt på flera förslag i propositionen.
            </seg>
          </u>
          <u xml:id="i-1325e22536734f1f-343" prev="i-1325e22536734f1f-338" who="Q574782">
            <seg>
              Det ena förslaget från Miljöpartiet är att man ska ha ett mål
              för de åtgärdsförslag som ska lämnas i en energideklaration. Detta
              är preciserat till att varje enskild byggnads energianvändning
              ska halveras. Det andra förslaget är att man ska utreda hur en
              så kallad ekonomisk motivation kan införas för den som genomför
              de åtgärder som föreslås i en energideklaration. När det gäller
              de båda förslagen kan jag nämna följande när det gäller vad en
              energideklaration ska innehålla:
            </seg>
          </u>
          <u xml:id="i-1325e22536734f1f-344" prev="i-1325e22536734f1f-338" who="Q574782">
            <seg>
              I den nu gällande lagen om energideklarationer föreskrivs att
              det för byggnader ska anges i energideklarationen om en byggnads
              energiprestanda kan förbättras med beaktande av en god inomhusmiljö
              och att det, om så är fallet, ska lämnas rekommendationer om kostnadseffektiva
              åtgärder för att förbättra byggnadens energiprestanda.
            </seg>
          </u>
          <u xml:id="i-1325e22536734f1f-345" prev="i-1325e22536734f1f-338" who="Q574782">
            <seg>
              I det omarbetade direktivet fastslås vilka uppgifter som måste
              finnas i en energideklaration. Den ska innehålla uppgifter om
              byggnadens energiprestanda och referensvärden. Den ska också innehålla
              rekommendationer om hur energiprestanda för en byggnad kan förbättras
              kostnadsoptimalt eller kostnadseffektivt såvida det inte saknas
              en rimlig förbättringspotential i jämförelse med de gällande kraven
              på energiprestanda.
            </seg>
          </u>
          <u xml:id="i-1325e22536734f1f-346" prev="i-1325e22536734f1f-338" who="Q574782">
            <seg>
              Flera av de förslag till förändringar som regeringen tar upp
              i propositionen är av betydelse för de rekommendationer om energieffektiviserande
              åtgärder som ska lämnas. Enligt nuvarande regler ska besiktning
              av byggnader ske i samband med upprättande av energideklaration
              om detta är nödvändigt för att rekommendationer ska kunna lämnas.
              Det är den energiexpert som upprättar energideklarationen som
              avgör om besiktning krävs för energideklarationen i det enskilda
              fallet.
            </seg>
          </u>
          <u xml:id="i-1325e22536734f1f-347" prev="i-1325e22536734f1f-338" who="Q574782">
            <seg>
              Det befintliga regelverket för besiktning har kritiserats för
              otydlighet. Boverket har vid en analys kommit fram till att besiktning
              sker regelmässigt i ett stort antal fall redan i dag. Av rapporten
              framgår också att energiexperter som säger sig avstå från besiktning
              i vissa fall motiverar detta med att det rör sig om nya byggnader
              eller byggnader som redan har goda energiprestanda och där rekommendationer
              inte behöver lämnas.
            </seg>
          </u>
          <u xml:id="i-1325e22536734f1f-348" prev="i-1325e22536734f1f-338" who="Q574782">
            <seg>
              Ett förtydligande i lagen blir nu att huvudregeln ska vara att
              besiktning ska genomföras innan en energideklaration upprättas,
              och när en besiktning utförs ska den ske på plats. Anledningen
              till detta är att det inte går att bortse från betydelsen av en
              besiktning när åtgärder för energieffektivisering ska anges i
              energideklarationen. Detta är särskilt betydelsefullt för kvaliteten
              på de föreslagna åtgärderna.
            </seg>
          </u>
          <u xml:id="i-1325e22536734f1f-349" prev="i-1325e22536734f1f-338" who="Q574782">
            <seg>
              Ett generellt krav på besiktning skapar också förutsättningar
              för att energideklarationerna i flera fall än tidigare kommer
              att innehålla rekommendationer om energieffektiviserande åtgärder.
            </seg>
          </u>
          <u xml:id="i-1325e22536734f1f-350" prev="i-1325e22536734f1f-338" who="Q574782">
            <seg>
              I lagen om energideklaration för byggnader används uttrycket
              kostnadseffektiv. Det anges att rekommendationer om kostnadseffektiva
              åtgärder för att förbättra byggnadens energiprestanda ska lämnas
              i en energideklaration. Uttrycket kostnadseffektiv fungerar enligt
              vissa aktörers uppfattning som en hämsko på lämnandet av förslag
              till energieffektivisering.
            </seg>
          </u>
          <u xml:id="i-1325e22536734f1f-351" prev="i-1325e22536734f1f-338" who="Q574782">
            <seg>
              Frågan om tolkningen av uttrycket kostnadseffektivitet har därför
              utretts av Boverket. Utredningen har visat att kostnadseffektivitet
              åtminstone indirekt tenderar att tolkas som lönsamhet och att
              detta tycks leda till att företag som gör energideklarationer
              blir försiktiga när de lämnar rekommendationer eftersom de vill
              undvika risken att behöva stå till svars för förslag som vid närmare
              beräkningar visar sig vara olönsamma.
            </seg>
          </u>
          <u xml:id="i-1325e22536734f1f-352" prev="i-1325e22536734f1f-338" who="Q574782">
            <seg>
              Det är viktigt att påpeka att energideklarationens funktion inte
              är att utgöra en fullständig energianalys. Därför är det oundvikligt
              att den bedömning av kostnadseffektivitet som görs för lämnade
              rekommendationer inte kommer att kunna avse en mer exakt beräknad
              lönsamhet. Problemet med begreppet kostnadseffektivitet har lett
              till att uttrycket byts ut mot tekniskt möjlig och ekonomiskt
              rimlig som är ett mer samlat uttryck som dessutom är vedertaget
              i befintlig bygglagstiftning. Det är också motiverat att använda
              det uttrycket även för kostnadseffektiva rekommendationer. Ett
              förtydligande av uttryckets innebörd kan göras i en förordning
              eller kanske ännu hellre i föreskrifter och allmänna råd.
            </seg>
          </u>
          <u xml:id="i-1325e22536734f1f-353" prev="i-1325e22536734f1f-338" who="Q574782">
            <seg>
              Även om bedömningen av åtgärders ekonomiska rimlighet regelmässigt
              kommer att innehålla ett mått av skattning är det av stor vikt
              att rekommendationerna håller så god kvalitet som möjligt. Kvalitetsaspekten
              innebär bland annat att rekommendationerna måste beakta de tekniska
              och ekonomiska förutsättningar som gäller för byggnaden som helhet
              även aspekter som inte är direkt förknippade med energianvändningen
              eftersom val av tekniska lösningar i ett avseende normalt sett
              kan påverka byggnadens funktionalitet i övrigt. För att säkerställa
              att det inte lämnas irrelevanta eller destruktiva rekommendationer
              finns kraven i den nuvarande lagen på att rekommendationerna ska
              vara förenliga med en god inomhusmiljö och andra tekniska egenskapskrav
              på byggnader.
            </seg>
          </u>
          <u xml:id="i-1325e22536734f1f-354" prev="i-1325e22536734f1f-338" who="Q574782">
            <seg>
              Ett sätt att ytterligare främja relevanta rekommendationer är
              att se över på vilka sätt man kan främja god kompetens hos såväl
              företag som enskilda experter som upprättar energideklarationer.
              I regeringens proposition behandlas därför också vissa frågor
              om experternas kompetens och oberoende med bäring på energideklarationernas
              kvalitet när det gäller rekommendationer om åtgärder. Arbetet
              i den delen kommer att fortsätta, och regeringen redogör i propositionen
              för den inriktning det fortsatta arbetet bör ha.
            </seg>
          </u>
          <u xml:id="i-1325e22536734f1f-355" prev="i-1325e22536734f1f-338" who="Q574782">
            <seg>
              Sammantaget saknas det anledning att nu ta ställning till kompletteringar
              och förändringar med den inriktning som Miljöpartiets förslag
              anger. Tillräckliga erfarenheter bör i stället vinnas av de effekter
              energideklarationerna får innan ytterligare överväganden görs.
            </seg>
          </u>
          <u xml:id="i-1325e22536734f1f-356" prev="i-1325e22536734f1f-338" who="Q574782">
            <seg>
              Det finns i detta sammanhang också skäl att uppmärksamma regeringens
              skrivelse Vägen till nära-nollenergibyggnader. I den skrivelsen
              behandlas det svenska arbetet med att utarbeta en handlingsplan
              för nära-nollenergibyggnader. Handlingsplanen gäller i första
              hand energiåtgärder i nya byggnader, men även vissa frågor om
              åtgärder i befintliga byggnader berörs. Handlingsplanen kommer
              att debatteras i kammaren inom kort.
            </seg>
          </u>
          <u xml:id="i-1325e22536734f1f-357" prev="i-1325e22536734f1f-338" who="Q574782">
            <seg>
              Fru talman! Jag yrkar bifall till civilutskottets förslag till
              riksdagsbeslut vilket innebär att reservationen ska avslås.
            </seg>
          </u>
          <note type="speaker">
            Anf. 42 LARS TYSKLIND (FP):
          </note>
          <u xml:id="i-1325e22536734f1f-358" next="i-1325e22536734f1f-370" who="Q6217745">
            <seg>
              Fru talman! Jag yrkar bifall till förslaget i betänkandet och
              avslag på reservationen.
            </seg>
          </u>
          <u xml:id="i-1325e22536734f1f-359" prev="i-1325e22536734f1f-358" who="Q6217745">
            <seg>
              Jag instämmer i Anti Avsans anförande. Vi har fått en heltäckande
              beskrivning av förslaget, så jag ska inte upprepa det.
            </seg>
          </u>
          <u xml:id="i-1325e22536734f1f-360" prev="i-1325e22536734f1f-358" who="Q6217745">
            <seg>
              Betänkandet bygger på propositionen Vägen till mer effektiva
              energideklarationer . Det innehåller i huvudsak en del ändringar
              som ska göras utifrån ett ändrat EU-direktiv. Det som jag framför
              allt vill framhålla är att det också har funnits andra skäl till
              att effektivisera systemet med energideklarationer.
            </seg>
          </u>
          <u xml:id="i-1325e22536734f1f-361" prev="i-1325e22536734f1f-358" who="Q6217745">
            <seg>
              Redan i den riksdagsdebatt vi hade i juni 2006 om energideklarationer,
              gällande den lag som sedan trädde i kraft hösten 2006, föreslog
              vi från Folkpartiets sida en lag som skulle ha mer fokus på energieffektivisering
              och mindre på byråkrati. Det skulle inte vara mer byråkrati än
              absolut nödvändigt för den enskilde fastighetsägaren. Det är nu
              historia, men vi anser att det hela blev väldigt byråkratiserat.
            </seg>
          </u>
          <u xml:id="i-1325e22536734f1f-362" prev="i-1325e22536734f1f-358" who="Q6217745">
            <seg>
              Fru talman! En lag är naturligtvis inget självändamål. Som Lise
              Nordin sade har det blivit en kostsam pappersprodukt och därmed
              i många stycken ett självändamål, även om det förstås inte är
              hela sanningen. Det är riksdagens skyldighet att följa upp sin
              lagstiftning och eventuellt ändra lagen om syftet inte uppfylls.
            </seg>
          </u>
          <u xml:id="i-1325e22536734f1f-363" prev="i-1325e22536734f1f-358" who="Q6217745">
            <seg>
              När vi tittar på lagen om energideklarationer och vad Riksrevisionen
              sade i sin rapport våren 2009 är redan titeln på rapporten en
              sammanfattning av vad man kom fram till: Energideklarationer få
              råd för pengarna . Det som lyftes fram var att ungefär hälften
              av energideklarationerna hade en rekommendation över huvud taget.
              Den andra hälften saknade rekommendationer. Syftet var ju att
              understödja fastighetsägarna med rekommendationer. I rapporten
              konstateras också att vi i Sverige hade ett jämförelsevis krångligt
              system för att säkerställa energiexperternas oberoende och kompetens
              samt att det fanns otydligheter kring besiktningar, vilket också
              Anti Avsan tog upp.
            </seg>
          </u>
          <u xml:id="i-1325e22536734f1f-364" prev="i-1325e22536734f1f-358" who="Q6217745">
            <seg>
              Även Boverket har utvärderat energideklarationerna, då främst
              ur fastighetsägarnas perspektiv. Det är nog så viktigt i sammanhanget,
              för det är trots allt fastighetsägarna som ska vidta åtgärder,
              betala för dem och ta hem vinsten.
            </seg>
          </u>
          <u xml:id="i-1325e22536734f1f-365" prev="i-1325e22536734f1f-358" who="Q6217745">
            <seg>
              För att det inte ska råda några tveksamheter om Folkpartiets
              ställning vill jag säga att vi i grunden är positiva till energideklarationer
              och kan se dem som ett verktyg. Det gäller bara att se till att
              det blir effektivt. Att effektivisera energianvändningen kan vi
              nog vara ense om är viktigt att göra. Den koppling som finns i
              lagstiftningen, att främja god inomhusmiljö, är också viktig i
              sammanhanget. Man måste alltså ta hänsyn till båda sidor av myntet.
            </seg>
          </u>
          <u xml:id="i-1325e22536734f1f-366" prev="i-1325e22536734f1f-358" who="Q6217745">
            <seg>
              Fru talman! När vi ser på de aktuella förslagen och bedömningarna
              är de tydliga steg i rätt riktning. Det är viktigt att även här
              se det ur den enskilde fastighetsägarens perspektiv. Förtydliganden
              vad gäller krav på besiktning på plats och innebörden av begreppet
              kostnadseffektivt kommer att bidra till en bättre kvalitet på
              energideklarationerna.
            </seg>
          </u>
          <u xml:id="i-1325e22536734f1f-367" prev="i-1325e22536734f1f-358" who="Q6217745">
            <seg>
              När det gällde energiexperterna blev det en väldigt tillkrånglad
              situation beträffande hur man skulle definiera en oberoende expert,
              liksom ackrediteringen av företagen, som blivit alltför konkurrenshämmande.
              Det är en ganska stor procedur att få ett företag ackrediterat.
              Från de små orternas och glesbygdens synpunkt var det därför inte
              bra. Att man nu siktar på att införa krav på personcertifiering
              kommer dock att bidra till både ökad konkurrens och höjd kvalitet
              på energideklarationerna och naturligtvis innebära en förenkling
              för fastighetsägarna eftersom etableringströskeln blir mycket
              lägre.
            </seg>
          </u>
          <u xml:id="i-1325e22536734f1f-368" prev="i-1325e22536734f1f-358" who="Q6217745">
            <seg>
              Allt detta sammantaget kommer att gynna konsumenten, och det
              är ju trots allt konsumenten som till syvende och sist måste ta
              ställning till råden i energideklarationerna samt vidta åtgärder.
            </seg>
          </u>
          <u xml:id="i-1325e22536734f1f-369" prev="i-1325e22536734f1f-358" who="Q6217745">
            <seg>
              Fru talman! Det finns en motion, och även en reservation, från
              Miljöpartiet som behandlas i betänkandet. Jag kan nöja mig med
              att helt kort instämma i utskottets ställningstagande, det vill
              säga att vi ska skaffa oss erfarenheter av vad denna regeländring
              leder till innan vi för in ytterligare ställningstaganden.
            </seg>
          </u>
          <u xml:id="i-1325e22536734f1f-370" prev="i-1325e22536734f1f-358" who="Q6217745">
            <seg>
              Det är nog så behjärtansvärt att kunna halvera energiåtgången
              i byggnaderna, och jag tror att fastighetsägarna själva har väldiga
              incitament att göra det utifrån de åtgärder som är möjliga att
              vidta. Vi får när allt kommer omkring se energideklarationen som
              en översikt av vad som är möjligt att göra. Sedan får man göra
              ytterligare analyser av i vilken prioriterad ordning saker och
              ting ska göras. Det finns i dag stora ekonomiska drivkrafter och
              incitament för den enskilde fastighetsägaren att spara energi.
              Energi är definitivt inte någon billig vara.
            </seg>
          </u>
          <note type="speaker">
            Anf. 43 OTTO VON ARNOLD (KD):
          </note>
          <u xml:id="i-1325e22536734f1f-371" next="i-1325e22536734f1f-375" who="Q5559774">
            <seg>
              Fru talman! Vi har i dag att debattera civilutskottets betänkande
              nr 26 om energideklarationer. Det baseras på ett EU-direktiv som
              förtydligar och förbättrar den viktiga delen. Att få en effektiv
              analys av sin byggnad är viktigt för fastighetsägaren så att han
              eller hon kan vidta de åtgärder som behövs. Samtidigt är det inte
              ett fullständigt medel för att gå igenom hela byggnaden och kan
              kanske inte heller ligga till grund för det som motionären kräver.
            </seg>
          </u>
          <u xml:id="i-1325e22536734f1f-372" prev="i-1325e22536734f1f-371" who="Q5559774">
            <seg>
              Det mesta har sagts om motionen, och jag ska därför helt kort
              bara säga att det som motionären kräver är att sänka 50 procent
              rakt av. Det här är inte det medel vi ska använda oss av för att
              uppfylla det målet. Att få in en energideklaration som standard
              är ett viktigt sätt att skapa medvetande hos fastighetsägarna,
              att få upp ögonen för vad som kan göras. Det kräver att besiktningsmannen
              inte bara är ackrediterad utan också har möjlighet att göra fullgoda
              analyser. Regeländringen, att besiktning ska ske på plats, är
              då en viktig åtgärd.
            </seg>
          </u>
          <u xml:id="i-1325e22536734f1f-373" prev="i-1325e22536734f1f-371" who="Q5559774">
            <seg>
              Samtidigt är det viktigt att vi centraliserar detta, lyfter bort
              det från kommunerna och för över det till en central myndighet
              så att vi får en enhetlig bedömning. Just den enhetliga bedömningen
              gör att vi kan utvärdera effekterna över tid.
            </seg>
          </u>
          <u xml:id="i-1325e22536734f1f-374" prev="i-1325e22536734f1f-371" who="Q5559774">
            <seg>
              Om man skulle göra en 50-procentig reducering måste det i så
              fall göras ur teknisk, ekonomisk, miljömässig och framför allt
              inomhusmiljömässig synpunkt. Det skulle kräva en betydligt djupare
              analys som varje fastighetsägare då blev ålagd, och kostnaderna
              skulle bli betydligt högre. Om vi tittar lite grann på betänkandet
              och vägen till nollenergibyggnader ser vi att de tankarna finns.
              Det är en successiv process som vi måste genomgå. Det viktiga,
              fru talman, är att vi får upp medvetenheten om det.
            </seg>
          </u>
          <u xml:id="i-1325e22536734f1f-375" prev="i-1325e22536734f1f-371" who="Q5559774">
            <seg>
              Till skillnad från motionären tror jag inte att det behövs någon
              morot. Det finns ett ekonomiskt incitament i deklarationerna som
              på ett fullgott sätt gör den kloke fastighetsägaren medveten om
              vad han eller hon kan göra.
            </seg>
          </u>
          <note>
            Fru talman! Jag yrkar bifall till civilutskottets förslag i betänkande
            nr 26 och avslag på motionen.
          </note>
          <note>
            Överläggningen var härmed avslutad.
          </note>
          <note>
            16 § Frågor om ledighet och anställningsformer
          </note>
          <note>
            Föredrogs
          </note>
          <note type="speaker">
            Anf. 44 JOHAN ANDERSSON (S):
          </note>
          <note>
            Fru talman! I dag ska vi debattera arbetsrätt och arbetsmarknadsutskottets
            betänkande AU13. I betänkandet behandlas 42 motionsyrkanden om
            ledighet och arbetstidsfrågor samt om tidsbegränsade anställningsformer.
            Jag yrkar bifall till Socialdemokraternas reservation nr 2 om
            övergång till tillsvidareanställning efter rullande visstidsanställningar.
          </note>
          <u xml:id="i-1325e22536734f1f-376" next="i-1325e22536734f1f-396" who="Q5554920">
            <seg>
              Jag tänkte börja med att tala om vårt förslag att begränsa möjligheterna
              att stapla visstidsanställningar på varandra, att rulla visstidsanställningar
              tills man, oftast efter många år, ges möjlighet att bli tillsvidareanställd.
            </seg>
          </u>
          <u xml:id="i-1325e22536734f1f-377" prev="i-1325e22536734f1f-376" who="Q5554920">
            <seg>
              I mars 2010 anförde EU-kommissionen i en så kallad formell underrättelse
              till Sverige att regleringen av tidsbegränsade anställningar i
              LAS innebär att kravet att förhindra missbruk av visstidsanställningar
              som följer på varandra enligt klausul 5 i visstidsdirektivet inte
              har uppfyllts. Sommaren 2011 lades en promemoria på regeringens
              bord. Där framgick att om provanställningar och visstidsanställningar
              kombineras på ett sätt som utgör missbruk ska arbetstagare kunna
              få domstols förklaring att avtalet ska gälla tills vidare. Dess
              värre bereds frågan, som det så vackert heter, fortfarande av
              regeringen. Ingen proposition har lämnats till riksdagen för beslut.
              Sverige halkar efter när det gäller anställningstrygghet, och
              risken för missbruk ökar.
            </seg>
          </u>
          <u xml:id="i-1325e22536734f1f-378" prev="i-1325e22536734f1f-376" who="Q5554920">
            <seg>
              Vi vill i vår kommittémotion A335 att det införs en begränsningsregel
              för hur länge rullande visstidsanställningar kan fortgå, vilket
              vi också tar upp i vår reservation till betänkandet. Vi föreslår
              att anställningar i form av allmän visstidsanställning, provanställning
              och vikariat efter en tid av 24 månader inom en femårsperiod ska
              övergå till tillsvidareanställningar.
            </seg>
          </u>
          <u xml:id="i-1325e22536734f1f-379" prev="i-1325e22536734f1f-376" who="Q5554920">
            <seg>
              I en utredning som publicerats av LO, Landsorganisationen, Anställningsformer
              år 2011 , framgår att anställningsformer i allra högsta grad är
              en klassfråga. 19 procent av andelen arbetare var under 2011 anställda
              i tidsbegränsade anställningar. I tjänstemannaförbunden var andelen
              11 procent. 23 procent av främst kvinnorna i arbetaryrken i dag
              har tidsbegränsade anställningar. Dessutom visar utredningen tydligt
              att organisationsgraden bland dem med tidsbegränsad anställning
              är lägre, vilket borde vara tvärtom. Det är de som behöver den
              största hjälpen från de fackliga organisationerna. Otrygga anställningsformer
              är såväl en klassfråga som en jämställdhetsfråga.
            </seg>
          </u>
          <u xml:id="i-1325e22536734f1f-380" prev="i-1325e22536734f1f-376" who="Q5554920">
            <seg>
              Jag vill peka på några exempel som utgör bekymmer vid en visstidsanställning
              där man inte vet från den ena månaden till den andra om man får
              fortsätta på sitt arbete. Ett sådant exempel är naturligtvis svårigheten
              att få lån. I dag pekar många kreditgivare på att man ska ha en
              tillsvidareanställning för att de ska bevilja ett lån vid bil-
              eller husköp. Det andra exemplet är hela den sociala statusen
              när det gäller tryggheten i anställningen. För ungdomar är det
              ännu mer bekymmersamt. 53 procent av ungdomarna i åldern 1624
              har tidsbegränsade anställningar.
            </seg>
          </u>
          <u xml:id="i-1325e22536734f1f-381" prev="i-1325e22536734f1f-376" who="Q5554920">
            <seg>
              Jag övergår nu till reservation 5 om semesterlagen. I november
              2009 beslutade en riksdagsmajoritet om ändringar i semesterlagen,
              som innebär att långtidssjukskrivna drabbas. Inte nog med att
              de är sjuka, de drabbas också av försämrade villkor för semesterersättning.
              Beslutet innebar att den som är eller har varit långtidssjuk inte
              längre på samma sätt har rätt till semesterlön under insjuknandeåret
              och de därpå två följande åren eftersom det sista ersättningsåret
              i beräkningen har tagits bort.
            </seg>
          </u>
          <u xml:id="i-1325e22536734f1f-382" prev="i-1325e22536734f1f-376" who="Q5554920">
            <seg>
              En långtidssjukskriven riskerar att förlora 13 semesterdagar,
              och en arbetsskadad riskerar att förlora ända upp till 25 dagar.
              Beslutet innebär att en grupp som redan har det ekonomiskt tungt
              får det ännu besvärligare med denna lagändring. Dessutom bryter
              detta tydligt mot internationella överenskommelser antagna av
              ILO, som innebär att arbetsskadade ska ha en 100-procentig ersättning
              för sin inkomstförlust. Vi föreslår därför att regeringen snarast
              ser över semesterlagen så att den som har varit sjuk inte drabbas.
            </seg>
          </u>
          <u xml:id="i-1325e22536734f1f-383" prev="i-1325e22536734f1f-376" who="Q5554920">
            <seg>
              Vår reservation nr 7 i betänkandet gäller dispens för extra övertid
              med mera. De ändringar som riksdagen beslutade om i maj 2011 med
              anledning av regeringens proposition riktar sig främst till företag
              som inte omfattas av kollektivavtal. Lagen har på stora delar
              av arbetsmarknaden helt eller delvis avtalats bort i kollektivavtal.
              Kravet på dispens från Arbetsmiljöverket för uttag av mer än 200
              timmars övertid, mertid eller nödfallsövertid avskaffades, trots
              att det är välkänt att övertidsarbete medför hälsorisker. Mot
              detta protesterade vi socialdemokrater och reserverade oss. Vi
              befarar att allmän övertid och extra övertid kommer att blandas
              samman och att det totala övertidsuttaget kommer att öka. I praktiken
              blir det ett allmänt tak på 350 timmar per arbetstagare och kalenderår.
              Vi anser i vår reservation att tidigare begränsningsregler bör
              återinföras.
            </seg>
          </u>
          <u xml:id="i-1325e22536734f1f-384" prev="i-1325e22536734f1f-376" who="Q5554920">
            <seg>
              TCO har tagit fram en bra rapport som lades fram 2011, Jobba
              över gratis . Rapporten visar tydligt att övertidsuttaget ökat
              2011. Det var innan lagstiftningen ändrades. Det har inte mätts
              något därefter, vad jag vet, eller har åtminstone inte redovisats
              på det sättet. Framför allt ökar övertiden inom tjänstemannagrupperna
              i den delen. Det här är naturligtvis ett bekymmer, inte minst
              för att vi har en arbetsmarknad där vi vill få in fler, inte färre.
            </seg>
          </u>
          <u xml:id="i-1325e22536734f1f-385" prev="i-1325e22536734f1f-376" who="Q5554920">
            <seg>
              Jag tänkte något kort nämna vår reservation 10, Rätt till heltid.
              I reservation 10 konstaterar vi att arbetet med att erbjuda heltidsanställningar
              går trögt på den svenska arbetsmarknaden. Ca 200 000 personer
              bedöms i dag vara ofrivilligt deltidsanställda. Det är främst
              kvinnor inom LO-kollektivet, vilket också medför att detta är
              en klassfråga såväl som en jämställdhetsfråga.
            </seg>
          </u>
          <u xml:id="i-1325e22536734f1f-386" prev="i-1325e22536734f1f-376" who="Q5554920">
            <seg>
              Frågan är väl beskriven i arbetsmarknadsutskottets betänkande,
              inte minst i vår reservation där det framgår vad vi tycker om
              de delarna. Vi är tydliga med att det här är en fråga för parterna
              att lösa. I sista undantagsfall, om inte parterna löser problemet,
              är vi beredda att införa en lagstiftning.
            </seg>
          </u>
          <u xml:id="i-1325e22536734f1f-387" prev="i-1325e22536734f1f-376" who="Q5554920">
            <seg>
              Det har gått lång tid i arbetet med rätt till heltid. Det går
              trögt i dag. Vi som företräder offentliga arbetsgivare i våra
              roller som politiker i våra hemkommuner eller landsting måste
              vara ännu mer aktiva så att fler som så önskar ges möjlighet till
              att jobba heltid. Där har vi ett grannlaga arbete, och jag är
              besviken på regeringen som inte kommer längre fram i frågan.
            </seg>
          </u>
          <u xml:id="i-1325e22536734f1f-388" prev="i-1325e22536734f1f-376" who="Q5554920">
            <seg>
              Jag vill passa på att nämna en annan sak som i allra högsta grad
              också handlar om arbetsrätt, nämligen lagen om anställningsskydd.
              Det har varit en debatt under våren, och även i höstas, om försämringar
              av LAS vad gäller ungdomar. LAS ska underlätta för unga att komma
              in på arbetsmarknaden och underlätta för företagare. Om det blev
              möjligt att försämra turordningsrätt och andra delar för unga
              skulle det öppna för fler anställningar.
            </seg>
          </u>
          <u xml:id="i-1325e22536734f1f-389" prev="i-1325e22536734f1f-376" who="Q5554920">
            <seg>
              TCO presenterade en rapport 2010 som granskade denna fråga. Rapporten
              pekar på att färre än 2 ½ procent av de ungdomar som har blivit
              arbetslösa efter en driftsinskränkning på ett företag, situationer
              där turordningsregler kan ha använts, har blivit arbetslösa på
              grund av lagen om anställningsskydd. Det är alltså få ungdomar
              som har blivit arbetslösa på grund av driftsinskränkningar som
              inte hittar nya jobb. Lagen om anställningsskydd lämnar stort
              utrymme för att arbetsgivare ska kunna behålla kompetens i företag
              och organisation om de hittar en bra förhandlingslösning.
            </seg>
          </u>
          <u xml:id="i-1325e22536734f1f-390" prev="i-1325e22536734f1f-376" who="Q5554920">
            <seg>
              Ibland kan vi få för oss i debatten att det svenska anställningsskyddet
              är starkt. Men om vi jämför med andra västliga industriländer
              är det svenska anställningsskyddet inte alls särskilt starkt.
              I en rankning gjord av OECD under 2010 var Sverige det tionde
              mest liberala landet av 30 jämförbara länder när det gäller lagen
              om anställningsskydd.
            </seg>
          </u>
          <u xml:id="i-1325e22536734f1f-391" prev="i-1325e22536734f1f-376" who="Q5554920">
            <seg>
              Nu vet jag inte exakt hur Alliansens företrädare står i frågan
              om LAS och ungdomar. Det har varit splittrat. Centerpartiet har
              varit tydligt med att försämra LAS för unga. Folkpartiet har hängt
              på i vissa delar. Jag ser fram emot att få höra vad våra allianskamrater
              i denna församling har för åsikter om lagen om anställningsskydd.
            </seg>
          </u>
          <u xml:id="i-1325e22536734f1f-392" prev="i-1325e22536734f1f-376" who="Q5554920">
            <seg>
              Ungdomsarbetslösheten är vår tids största gissel. I dag finns
              en artikel i Dagens Nyheter, som säkert flera av er har läst,
              om beräkningssättet för ungdomsarbetslöshet. Det kan man alltid
              diskutera. Vi kan fastna i sifferexercis hit och dit. Det som
              är viktigt är att vi har en väldigt hög ungdomsarbetslöshet som
              vi också måste ta ansvar för som politiker i den här församlingen.
            </seg>
          </u>
          <u xml:id="i-1325e22536734f1f-393" prev="i-1325e22536734f1f-376" who="Q5554920">
            <seg>
              Från Socialdemokraternas håll har vi flera tydliga förslag som
              vi har lagt fram under våren och hösten för att underlätta för
              ungdomar att komma in på arbetsmarknaden.
            </seg>
          </u>
          <u xml:id="i-1325e22536734f1f-394" prev="i-1325e22536734f1f-376" who="Q5554920">
            <seg>
              Det stora förslaget vi har lagt fram och den stora linjen som
              är genomgående i vår arbetsmarknadspolitik när det gäller ungdomar
              är att passa på nu när många ungdomar är arbetslösa att satsa
              på utbildning och åter utbildning.
            </seg>
          </u>
          <u xml:id="i-1325e22536734f1f-395" prev="i-1325e22536734f1f-376" who="Q5554920">
            <seg>
              Där har vi pekat på allt från traineeanställningar, det vill
              säga att man kombinerar jobb med utbildning, till utbildningskontrakt
              där man till en del går i skola och till en del har arbete ute
              på en arbetsplats. Vi vill också satsa på fler sommarjobb för
              skolungdomar. Att få ett sommarjobb tror vi är den viktiga delen
              för att komma in på arbetsmarknaden.
            </seg>
          </u>
          <u xml:id="i-1325e22536734f1f-396" prev="i-1325e22536734f1f-376" who="Q5554920">
            <seg>
              Det kan förhoppningsvis leda till ett arbete. Det är många av
              oss här och framför allt i landet som har kommit in i arbetsmarkanden
              genom ett sommarjobb. Man har blivit kvar och har kanske vidareutbildat
              sig inom området för att sedan få en anställning inom den delen.
            </seg>
          </u>
          <note type="speaker">
            Anf. 45 MEHMET KAPLAN (MP):
          </note>
          <u xml:id="i-1325e22536734f1f-397" next="i-1325e22536734f1f-413" who="Q4822657">
            <seg>
              Fru talman! Jag ska tala om en av våra motioner som behandlas
              i betänkandet Frågor om ledighet och anställningsformer . Det
              handlar om förbättringar inom familjepolitiken.
            </seg>
          </u>
          <u xml:id="i-1325e22536734f1f-398" prev="i-1325e22536734f1f-397" who="Q4822657">
            <seg>
              Om vi tittar på samhället i dag ser vi att det finns en tudelning
              när det gäller social uppväxtmiljö. Det påverkar väldigt mycket
              hur unga i dag senare i livet får möjlighet att interagera med
              vuxenlivet på ett sådant sätt att de känner att det finns en trygghet
              men också en tillit.
            </seg>
          </u>
          <u xml:id="i-1325e22536734f1f-399" prev="i-1325e22536734f1f-397" who="Q4822657">
            <seg>
              Denna tillit och trygghet har oftast möjlighet att byggas inom
              de första levnadsåren. Oavsett konstellationen av de vuxna kring
              ett barn är det där barnet präglas, och det är de värderingarna
              det oftast har med sig i vuxenlivet.
            </seg>
          </u>
          <u xml:id="i-1325e22536734f1f-400" prev="i-1325e22536734f1f-397" who="Q4822657">
            <seg>
              När det gäller idén om att vuxna kring ett barn ska ha möjlighet
              att spendera tid tillsammans med barnet har vi i Sverige en väldigt
              god tradition. Det gäller bland annat att man har rätt att vara
              hemma med sina barn.
            </seg>
          </u>
          <u xml:id="i-1325e22536734f1f-401" prev="i-1325e22536734f1f-397" who="Q4822657">
            <seg>
              När man tar ut föräldrapenning har man rätt att ta ut ledigheten
              från jobbet på heltid eller deltid. Det många inte vet, om de
              själva inte haft möjligheten att vara kring ett barn, är att man
              även efter föräldraledigheten har rätt att jobba deltid. Det är
              förvisso utan ersättning från Försäkringskassan, men det är ändå
              möjligt.
            </seg>
          </u>
          <u xml:id="i-1325e22536734f1f-402" prev="i-1325e22536734f1f-397" who="Q4822657">
            <seg>
              Denna rättighet att kunna gå ned i arbetstid till maximalt 75
              procent har vuxna med barn under åtta år enligt lag. Det är denna
              lag som vi från Miljöpartiet vill belysa. Vi menar att möjligheten
              att gå ned i arbetstid upp till 25 procent av den normala arbetstiden
              till dess att barnet fyller åtta år ska utsträckas till dess att
              barnet fyllt 15 år.
            </seg>
          </u>
          <u xml:id="i-1325e22536734f1f-403" prev="i-1325e22536734f1f-397" who="Q4822657">
            <seg>
              Det kan verka radikalt med en ökning på sju år och kännas som
              en problematisk och kanske svårgenomförbar förändring. Det är
              i dag åtta år där många föräldrar och vuxna kring barn har möjlighet
              att ta ut detta. Då ska nämnas att Miljöpartiet driver frågan
              att kretsen kring ett barn ska vidgas. Det vill jag understryka.
            </seg>
          </u>
          <u xml:id="i-1325e22536734f1f-404" prev="i-1325e22536734f1f-397" who="Q4822657">
            <seg>
              Dessa åtta år är en mycket viktig del av den unga människans
              möjlighet att känna tillit och ha ett förtroende för vuxenlivet.
              Varför vill vi då utöka denna tid till 15 år? Det gäller idén
              om trygga unga människor. Det tas då och då i debatten upp att
              de skulle vara särskilt problematiska när de i olika bostadsområden
              är del av det problem vi kallar för otrygghet. Man skyller i dag
              detta på ungdomen.
            </seg>
          </u>
          <u xml:id="i-1325e22536734f1f-405" prev="i-1325e22536734f1f-397" who="Q4822657">
            <seg>
              Vi menar att det finns olika sätt att komma runt denna problematik.
              Ett av sätten som vi då och då hör från en del andra partier är
              att utbilda och anställa fler poliser ute i samhället. Ett annat
              sätt som vi själva ofta brukar ta upp är idén om att se till att
              det finns meningsfulla aktiviteter på fritiden för unga människor.
            </seg>
          </u>
          <u xml:id="i-1325e22536734f1f-406" prev="i-1325e22536734f1f-397" who="Q4822657">
            <seg>
              Allt detta utgår ifrån att den unga människan har haft möjlighet
              till närhet under sina första år. Om vi tittar på forskning inom
              området visar det sig att unga människor i dag förblir unga i
              betydelsen att de är beroende av vuxna betydligt längre än vad
              fallet var för bara 2030 år sedan. Ungdomstiden har förlängts
              med många år, upp till ett årtionde.
            </seg>
          </u>
          <u xml:id="i-1325e22536734f1f-407" prev="i-1325e22536734f1f-397" who="Q4822657">
            <seg>
              Vi har en situation som delvis beror på externa faktorer, till
              exempel bostadsbrist i framför allt storstadsområdena. Det gör
              att unga vuxna bor hemma betydligt längre än vad de gjorde tidigare.
              Vi har en problematik med ungdomsarbetslöshet som gör att unga
              vuxna inte har möjlighet eller råd att flytta hemifrån.
            </seg>
          </u>
          <u xml:id="i-1325e22536734f1f-408" prev="i-1325e22536734f1f-397" who="Q4822657">
            <seg>
              Det bidrar naturligtvis till en generell trend som gör att unga
              människor har en längre tid fram till dess att de själva upplever
              att de har möjlighet att komma vidare i sina liv. I detta menar
              vi att det är dags för en justering av den tid som man tidigare
              har tyckt vara den bästa, nämligen åttaårsgränsen. Vi vill flytta
              upp den till 15 år.
            </seg>
          </u>
          <u xml:id="i-1325e22536734f1f-409" prev="i-1325e22536734f1f-397" who="Q4822657">
            <seg>
              Om vi tittar på vad utskottsmajoriteten tycker i frågan ser vi
              att den pekar på, vilket är väldigt vanligt förekommande när det
              gäller utskottsmajoriteter, att det finns en utredning om att
              förenkla lagstiftningen om bland annat ledigheter och att den
              kommer att svara upp mot en del av de motioner som har lagts fram
              i frågan.
            </seg>
          </u>
          <u xml:id="i-1325e22536734f1f-410" prev="i-1325e22536734f1f-397" who="Q4822657">
            <seg>
              Fru talman! Jag vill betona att den motion som vi har lagt fram
              och som behandlas i betänkandet inte alls ser ut att kunna omfattas
              av det utredningsarbete som regeringen håller på med utan faller
              utanför. Det regeringen har aviserat är att man ska förenkla lagstiftningen
              och därmed minska företagens administrativa kostnader.
            </seg>
          </u>
          <u xml:id="i-1325e22536734f1f-411" prev="i-1325e22536734f1f-397" who="Q4822657">
            <seg>
              I det här fallet är åttaårsgränsen någonting som till sin natur
              gör att den står lite utanför de andra bitarna. Det handlar om
              att justera en ålderssiffra uppåt för att se till att vuxna människor
              har möjlighet att vara lediga för att vara med det uppväxande
              släktet på ett mer omfattande sätt.
            </seg>
          </u>
          <u xml:id="i-1325e22536734f1f-412" prev="i-1325e22536734f1f-397" who="Q4822657">
            <seg>
              Detta kommer inte att leda till att det blir stora omkastningar.
              Vi ser i den statistik som finns att detta används relativt begränsat.
              Men i de fall och vi träffar dessa föräldrar men också andra vuxna
              kring unga vuxna där det finns ett behov och där den vuxne känner
              att den unga människan behöver honom eller henne är det oerhört
              viktigt att det finns lagstiftning som stöd för att man ska kunna
              vara hemma.
            </seg>
          </u>
          <u xml:id="i-1325e22536734f1f-413" prev="i-1325e22536734f1f-397" who="Q4822657">
            <seg>
              Jag tackar för de svar vi har fått i betänkandet i övrigt. Men
              när det gäller just den här biten upplever inte jag att betänkandet
              svarar upp mot de krav som motionen bygger på.
            </seg>
          </u>
          <note type="speaker">
            Anf. 46 JOSEFIN BRINK (V):
          </note>
          <u xml:id="i-1325e22536734f1f-414" next="i-1325e22536734f1f-431" who="Q517206">
            <seg>
              Fru talman! I dag debatterar vi anställningstrygghet och arbetstider.
              Det är frågor som på många sätt är avgörande för människors livsvillkor,
              hälsa och välbefinnande. Medan de allra flesta människor verkligen
              vill arbeta är det få som drömmer om att slita ut sig som timvikarie
              eller ägna sina kvällar åt oavlönat övertidsarbete.
            </seg>
          </u>
          <u xml:id="i-1325e22536734f1f-415" prev="i-1325e22536734f1f-414" who="Q517206">
            <seg>
              Ändå är det precis så arbetslivet ser ut för alltför många i
              dag. Otrygga anställningar, deltider och övertidsarbete har blivit
              vanligare. Oavsett om man jobbar mer eller mindre än man egentligen
              vill och orkar far man illa av det på olika sätt.
            </seg>
          </u>
          <u xml:id="i-1325e22536734f1f-416" prev="i-1325e22536734f1f-414" who="Q517206">
            <seg>
              Vänsterpartiet tycker att det är en rimlig målsättning att alla
              människor ska kunna försörja sig på sitt arbete utan att slitas
              ut eller nötas ned. Vi tycker inte att det är för mycket begärt
              att man ska kunna komma hem från jobbet och ha ork kvar att umgås
              med sin familj och sina vänner. Man ska ha ett schema som gör
              det möjligt att planera sin vecka. Man ska kunna veta hur mycket
              man kommer att få i lönekuvertet den 25.
            </seg>
          </u>
          <u xml:id="i-1325e22536734f1f-417" prev="i-1325e22536734f1f-414" who="Q517206">
            <seg>
              Allt det här har blivit svårare för allt fler på den svenska
              arbetsmarknaden. Nästan oavsett vem jag pratar med och oavsett
              vad de jobbar med återkommer hela tiden samma bild: Arbetsgivarna
              ställer allt högre krav på flexibilitet och anpassning. Det är
              de anställda som betalar priset för det genom ökad otrygghet,
              sämre arbetstider och mindre inflytande.
            </seg>
          </u>
          <u xml:id="i-1325e22536734f1f-418" prev="i-1325e22536734f1f-414" who="Q517206">
            <seg>
              Fru talman! Vi i Vänsterpartiet tycker att det är dags att ta
              situationen på största allvar. Vi tycker att de unga som utbildar
              sig för att jobba i vården, i äldreomsorgen eller på restauranger
              och hotell ska kunna räkna med att få ett fast heltidsjobb. Det
              är inte rimligt att viktig samhällsservice organiseras på ett
              sådant sätt att ingen människa i längden orkar eller har råd att
              jobba där. Att inte ha ett schema med fasta arbetstider utan ständigt
              tvingas vara standby med mobilen inom räckhåll är inte ett bra
              sätt att leva. Det handlar om den ständiga osäkerheten om ifall
              man kan planera något med sina vänner eller sin familj eftersom
              det kan dyka upp ett arbetspass och det nästan omöjliga i att
              tacka nej eftersom man inte vet om de kommer att ringa igen i
              så fall.
            </seg>
          </u>
          <u xml:id="i-1325e22536734f1f-419" prev="i-1325e22536734f1f-414" who="Q517206">
            <seg>
              Så här jobbar drygt en kvarts miljon människor på den svenska
              arbetsmarknaden i dag. De jobbar som timmisar, extrapersonal och
              springvikarier. Ytterligare en kvarts miljon är långtidsvikarier,
              säsongsanställda, provanställda eller projektanställda. Drygt
              en miljon människor jobbar deltid. Bakom alla dessa siffror döljer
              sig en ojämställd och segregerad arbetsmarknad. Det är framför
              allt kvinnor som jobbar på otrygga villkor, på deltid och på visstid.
              Bland unga är visstidsanställningar i dag den vanligaste anställningsformen.
              I kvinnodominerade arbetaryrken är det inte ovanligt att fortsätta
              vara timmis, behovsanställd eller springvikarie till långt över
              30-strecket.
            </seg>
          </u>
          <u xml:id="i-1325e22536734f1f-420" prev="i-1325e22536734f1f-414" who="Q517206">
            <seg>
              Därför menar vi att det är tydligt att de fasta anställningarna
              måste bli fler om vi ska lyckas nå målet om en jämställd arbetsmarknad.
              Alla som vill och kan måste också få rätt till ett heltidsjobb
              med en lön som går att leva på. Det är därför vi tycker att det
              är dags att stärka rätten till fast anställning på heltid. Naturligtvis
              kommer det även i framtiden att behövas vikarier och tidsbegränsade
              anställningar. Och det finns människor som även om de skulle ha
              haft ett reellt val skulle välja att arbeta deltid. Dessa möjligheter
              ska finnas kvar.
            </seg>
          </u>
          <u xml:id="i-1325e22536734f1f-421" prev="i-1325e22536734f1f-414" who="Q517206">
            <seg>
              Problemet är att vi ser att det är så tydligt att otrygga anställningar
              och deltider har satts i system i vissa branscher och för vissa
              grupper på arbetsmarknaden. Då måste någonting göras. Det är betecknande,
              precis som Johan Andersson sade tidigare här, att regeringen trots
              att man har fått kritik från EU-kommissionen därför att vårt regelverk
              för visstidsanställningar är alldeles för generöst gentemot arbetsgivarna
              har valt att ligga otroligt lågt i frågan och att inte göra någonting.
            </seg>
          </u>
          <u xml:id="i-1325e22536734f1f-422" prev="i-1325e22536734f1f-414" who="Q517206">
            <seg>
              Fru talman! Det finns också de på den svenska arbetsmarknaden
              som jobbar för mycket. Allt fler arbetsgivare sätter i system
              att kräva övertidsarbete av sina anställda. Många tjänstemän med
              oreglerad arbetstid jobbar dessutom regelmässigt övertid utan
              betalning för att hinna med en alltför tung arbetsbörda. En rapport
              från TCO visar att förra årets övertidsarbete motsvarar totalt
              140 000 heltidsjobb. Bara det obetalda övertidsarbetet motsvarade
              25 000 heltidsjobb. Det är någonting som är väldigt snett när
              en halv miljon människor går arbetslösa i Sverige och det samtidigt
              jobbas övertid motsvarande 140 000 heltidsjobb.
            </seg>
          </u>
          <u xml:id="i-1325e22536734f1f-423" prev="i-1325e22536734f1f-414" who="Q517206">
            <seg>
              Det går självfallet inte att översätta eller ersätta allt detta
              övertidsarbete med nya tjänster. Det är också självklart att det
              måste finnas utrymme för övertid vid tillfälliga arbetstoppar.
              Men också här handlar det om en systematik. Övertidsarbete har
              i praktiken blivit norm för vissa yrkesgrupper. Så tycker inte
              vi att det kan få fortsätta.
            </seg>
          </u>
          <u xml:id="i-1325e22536734f1f-424" prev="i-1325e22536734f1f-414" who="Q517206">
            <seg>
              Pressen att hela tiden prestera mer och bättre, ofta trots att
              man har blivit färre, är skadlig både för människors hälsa och
              för samhällsekonomin. Därför föreslår vi att övertidstaket sänks
              och att kravet på dispens för extra övertid skärps.
            </seg>
          </u>
          <u xml:id="i-1325e22536734f1f-425" prev="i-1325e22536734f1f-414" who="Q517206">
            <seg>
              Slutligen, fru talman: Stress kan utan tvekan kallas den moderna
              tidens värsta farsot. Allt fler människor upplever att tiden inte
              räcker till vare sig för jobb eller för alla de sysslor som man
              måste klara av när jobbet är slut. Det handlar om att hämta och
              lämna barn, läsa läxor, handla, laga mat, städa, tvätta, hjälpa
              gamla föräldrar och fixa med bilen. Vi vet att ekvationen ofta
              går ihop av en enda anledning, nämligen att kvinnor jobbar deltid.
            </seg>
          </u>
          <u xml:id="i-1325e22536734f1f-426" prev="i-1325e22536734f1f-414" who="Q517206">
            <seg>
              För detta betalar vi kvinnor ett högt pris med lägre löner och
              inkomster, mindre inflytande på jobbet och till slut en sämre
              pension. När deltidsarbetande kvinnor får frågan varför de jobbar
              deltid svarar ungefär hälften att det beror på arbetsgivaren.
              Det erbjuds inget annat än deltidsjobb. Det är det problemet vi
              kan komma åt genom att stärka rätten till heltid.
            </seg>
          </u>
          <u xml:id="i-1325e22536734f1f-427" prev="i-1325e22536734f1f-414" who="Q517206">
            <seg>
              Men det skulle inte lösa problemet för alla dem som svarar att
              de jobbar deltid därför att de tror att de skulle bli sjuka annars.
              De skulle inte orka med ett heltidsjobb. Också detta är ett problem
              som måste tas på största allvar. Arbetsbördan, framför allt på
              kvinnor, är så stor att hundratusentals känner sig tvungna att
              avstå från en heltidslön för att orka med. Bara det är ett gott
              skäl att åter lyfta frågan om en förkortning av normalarbetstiden.
            </seg>
          </u>
          <u xml:id="i-1325e22536734f1f-428" prev="i-1325e22536734f1f-414" who="Q517206">
            <seg>
              Det finns ingen naturlag som säger att just 40 timmars arbetsvecka
              är den optimala arbetstiden. Det visar sig också genom att de
              yrkesgrupper som står tillräckligt starka gentemot sina arbetsgivare
              genom åren gradvis har förkortat sin arbetstid i kollektivavtal.
              Men för andra är kampen för varje krona i löneförhöjning, kampen
              för fasta jobb och kampen för rimliga scheman, heltider och ob-ersättning
              så tuff att det aldrig finns kraft att också ta kampen för kortare
              arbetstid. Händelsevis gäller oftast detta de kvinnodominerade
              förbunden.
            </seg>
          </u>
          <u xml:id="i-1325e22536734f1f-429" prev="i-1325e22536734f1f-414" who="Q517206">
            <seg>
              Vi tycker att det är dags att jämna ut fördelningen av den arbetade
              tiden genom en arbetstidsreform. En kortare normalarbetstid skulle
              göra det möjligt för fler kvinnor att jobba heltid och för fler
              män att ta en större del av hushållsarbetet. Sett över ett helt
              arbetsliv är det inte alls osannolikt att en kortare arbetsvecka
              och fler som har en heltidslön skulle leda till att fler orkar
              jobba längre utan att slitas ut och stressas sönder.
            </seg>
          </u>
          <u xml:id="i-1325e22536734f1f-430" prev="i-1325e22536734f1f-414" who="Q517206">
            <seg>
              En förutsättning för att en arbetstidsförkortning ska leda till
              positiva effekter för både enskilda och samhällsekonomin är naturligtvis
              att den inte sker till priset av ökad arbetsbelastning och att
              inte hela löneutrymmet äts upp. Därför måste en arbetstidsförkortning
              genomföras i dialog med parterna på arbetsmarknaden och med en
              målmedveten strategi som säkerställer att effekterna blir de som
              man har önskat. Vi anser att det är dags att ta initiativ till
              att starta den processen. Det är dags att vi börjar fundera över
              hur vi kan utforma arbetslivet efter människors behov så att vi
              kan klara av att både arbeta och leva våra liv på ett bättre sätt
              än i dag.
            </seg>
          </u>
          <u xml:id="i-1325e22536734f1f-431" prev="i-1325e22536734f1f-414" who="Q517206">
            <seg>
              Fru talman! Vänsterpartiet har en lång rad förslag i det här
              betänkandet som syftar till just detta, till ökad trygghet, förbättrad
              hälsa, jämställdhet och ökat inflytande för löntagarna. Jag står
              självfallet bakom dem allihop, men för att vinna tid nöjer jag
              mig med att yrka bifall till reservation nr 1.
            </seg>
          </u>
          <note type="speaker">
            Anf. 47 GUSTAV NILSSON (M):
          </note>
          <note>
            Fru talman! Vi debatterar i dag arbetsmarknadsutskottets betänkande
            AU13, Frågor om ledighet och anställningsformer . I betänkandet
            behandlas 42 motionsyrkanden om ledighets- och arbetstidsfrågor.
            Det finns motioner som behandlar översyn av semesterlagen, förändringar
            av de tidsbegränsade anställningsformerna i lagen om anställningsskydd,
            rätt till heltid, arbetstidsförkortning med mera.
          </note>
          <u xml:id="i-1325e22536734f1f-432" next="i-1325e22536734f1f-451" who="Q6010368">
            <seg>
              Fru talman! För Alliansen gäller arbetslinjen. Det handlar om
              att se dagens och framtidens utmaningar och skapa förutsättningar
              för att fler ska få arbeta så länge de vill och efter förmåga.
              Dagens samhälle ställer höga krav på både stabilitet och flexibilitet.
              Här vill vi betona vikten av den svenska modellen. Vi värnar modellen
              som vi vill fortsätta att utveckla och stärka med en anpassning
              till dagens och framtidens globala samhälle.
            </seg>
          </u>
          <u xml:id="i-1325e22536734f1f-433" prev="i-1325e22536734f1f-432" who="Q6010368">
            <seg>
              Regeringens stora utmaning handlar om att fler människor ska
              komma in på arbetsmarknaden. Alla jobb behövs. Alla människor
              som kan och vill arbeta ska ges möjlighet att göra det utifrån
              sina förutsättningar. Vi måste fortsätta att upprätthålla det
              som i grunden utmärker svensk arbetsmarknad, nämligen att vi kombinerar
              trygga anställningar med en hög sysselsättningsgrad. Det är viktigt
              att alla anställningsformer som finns används på ett korrekt och
              ansvarsfullt sätt.
            </seg>
          </u>
          <u xml:id="i-1325e22536734f1f-434" prev="i-1325e22536734f1f-432" who="Q6010368">
            <seg>
              Vad gäller tidsbegränsade anställningar, som har varit uppe i
              anföranden och som återfinns i motioner, vill vi påminna om att
              tidigare kunde man stapla visstidsanställningar på varandra. Regeringen
              rensade upp i den här djungeln, och 2007 fick vi en annan ordning.
              Då fick vi en gemensam regel som kallas allmän visstidsanställning.
              Vikariat och allmän visstidsanställning får inte pågå längre än
              sammanlagt två år inom en femårsperiod. Anställningen övergår
              därefter med automatik till en tillsvidareanställning. Det är
              viktigt att erinra om det.
            </seg>
          </u>
          <u xml:id="i-1325e22536734f1f-435" prev="i-1325e22536734f1f-432" who="Q6010368">
            <seg>
              Arbetslinjen gäller, och samtidigt handlar det om att skapa tid
              för familjeliv och yrkesliv på lika villkor för både kvinnor och
              män och att ge familjer förutsättningar för tid tillsammans. Det
              handlar också om att ge alla barn ekonomisk och social trygghet
              och en god relation till båda sina föräldrar. Dessutom handlar
              det om att utforma de offentliga systemen så att de stöttar och
              hjälper och inte styr och hindrar. Detta vill vi göra genom att
              bygga vidare på de tydliga värderingar som finns om vikten av
              långsiktigt ansvar och föräldrarnas centrala betydelse för barnens
              trygghet.
            </seg>
          </u>
          <u xml:id="i-1325e22536734f1f-436" prev="i-1325e22536734f1f-432" who="Q6010368">
            <seg>
              När man diskuterar föräldraledighet är det viktigt att se helheten
              i familjepolitiken. Man får inte glömma alla delar som alliansregeringen
              har genomfört för att stärka den helhetsbilden. Det handlar om
              åtgärder för fler jobb men också om reformer för ökad jämställdhet
              och en bättre familjepolitik. Jämställdhetsbonus, vårdnadsbidrag,
              barnomsorgspeng, höjt bostadsbidrag och en förskola med ett ökat
              pedagogiskt inslag är några exempel på sådant som är viktigt.
            </seg>
          </u>
          <u xml:id="i-1325e22536734f1f-437" prev="i-1325e22536734f1f-432" who="Q6010368">
            <seg>
              Reformerna syftar till att ge familjerna valfrihet och skapa
              goda förutsättningar för att familjen ska få tid tillsammans.
              Vi har förbättrat jämställdheten, och vi vill ge alla möjligheter
              till ett aktivt arbetsliv. Det yttersta syftet med familjepolitiken
              är att ge barnen en trygg uppväxt där föräldraansvar, en bra förskola
              och en bra skola är bärande inslag. Målet ska vara att ge barnen
              förutsättningar att utvecklas som människor. Det arbetet vill
              vi bygga vidare på.
            </seg>
          </u>
          <u xml:id="i-1325e22536734f1f-438" prev="i-1325e22536734f1f-432" who="Q6010368">
            <seg>
              Mot alliansregeringens övertygelse om att föräldrarna själva
              fattar de bästa besluten om föräldraskapet i vardagen står rätt
              ofta vänsterpartiernas önskan att detaljstyra barnfamiljernas
              dagliga liv.
            </seg>
          </u>
          <u xml:id="i-1325e22536734f1f-439" prev="i-1325e22536734f1f-432" who="Q6010368">
            <seg>
              Fru talman! Flera motioner tar upp frågor om anställningsformer
              och anställningsskydd. Jag vill betona att den svenska modellen,
              med svenska kollektivavtal och den lagreglering som finns, i huvudsak
              fungerar bra. Den är en god grund för en väl fungerande arbetsmarknad.
              Den arbetsrättsliga lagstiftningen ger goda förutsättningar att
              kombinera trygga förhållanden på arbetsmarknaden med en hög sysselsättningsgrad.
              Denna lagstiftning är, och ska vara, en stabil grund för förhållandena
              på arbetsmarknaden. LAS är ett av de centrala regelverken på området.
              Det är självklart för oss att arbetsrätten ska bestå även framöver.
              Man kan självfallet behöva se över delar av den arbetsrättsliga
              lagstiftningen från tid till annan, men då ska det finnas klara
              motiv för det.
            </seg>
          </u>
          <u xml:id="i-1325e22536734f1f-440" prev="i-1325e22536734f1f-432" who="Q6010368">
            <seg>
              Ledighetslagstiftningen utökades på 70-talet. Det gavs bättre
              möjligheter till ledighet från arbetet genom en ny lagstiftning.
              Syftet var att skapa ökad valfrihet och välfärd för de anställda.
            </seg>
          </u>
          <u xml:id="i-1325e22536734f1f-441" prev="i-1325e22536734f1f-432" who="Q6010368">
            <seg>
              I föräldraledighetslagen, som är en del av ledighetslagstiftningen,
              regleras bland annat ledighet för föräldrar i form av en förkortning
              av normal arbetstid med upp till en fjärdedel tills barnet fyllt
              åtta år.
            </seg>
          </u>
          <u xml:id="i-1325e22536734f1f-442" prev="i-1325e22536734f1f-432" who="Q6010368">
            <seg>
              Det finns även rätt till ledighet för att prova annat arbete
              på grund av sjukdom. Det var en del i den rehabiliteringskedja
              med fasta punkter som infördes i juli 2008. Ett syfte med ledighetslagen
              vad gäller detta är att underlätta för sjukskrivna att prova ett
              annat arbete för att om möjligt kunna återgå till arbetslivet.
              Därutöver finns det ledighetsbestämmelser i ett stort antal lagar.
            </seg>
          </u>
          <note>
            Vid sidan av lag- och förordningsregler finns kompletterande
            ledighetsregler i kollektivavtal. Viss ledighet följer enbart
            kollektivavtal, till exempel ledighet för vissa familjeangelägenheter
            som att fira sin egen 50-årsdag eller att delta i en nära anhörigs
            begravning. Det finns vissa särbestämmelser för statligt anställda.
          </note>
          <u xml:id="i-1325e22536734f1f-443" prev="i-1325e22536734f1f-432" who="Q6010368">
            <seg>
              Vi får således inte glömma att dagens system tydligt visar att
              det finns en rad möjligheter för de anställda att vara lediga
              från arbetet för olika ändamål och att detta är relativt omfattande.
            </seg>
          </u>
          <u xml:id="i-1325e22536734f1f-444" prev="i-1325e22536734f1f-432" who="Q6010368">
            <seg>
              Som nämndes här tidigare har regeringen också aviserat att en
              proposition om en enklare ledighetslagstiftning kommer att överlämnas
              till riksdagen. Föräldraledighetslagstiftningen är en av de lagar
              som omfattas. Vi välkomnar också att vi får förenklingar vad gäller
              företagens villkor när man gör en översyn av ledighetslagstiftningen.
              Att minska företagens administrativa kostnader skulle underlätta
              nyanställningar. Vi får avvakta och se vad den kommande propositionen
              innehåller.
            </seg>
          </u>
          <u xml:id="i-1325e22536734f1f-445" prev="i-1325e22536734f1f-432" who="Q6010368">
            <seg>
              Fru talman! Möjligheten att jobba heltid för den som vill är
              en viktig fråga. Deltidstjänster finns i alldeles för stor utsträckning
              i de kvinnodominerade yrkena, inte minst inom välfärdsektorn.
              Villkoren för dessa arbeten är ofta tuffa, och lönerna är relativt
              sett låga. Mycket har hänt på det här området, men det finns självfallet
              mer att göra. Jag vill gärna nämna jobbskatteavdraget. Det bidrar
              till ökade ekonomiska drivkrafter att gå från deltidsarbete till
              heltidsarbete.
            </seg>
          </u>
          <u xml:id="i-1325e22536734f1f-446" prev="i-1325e22536734f1f-432" who="Q6010368">
            <seg>
              Landets kommuner och landsting måste ta ett mycket större ansvar
              här och visa vägen genom heltidstjänster i den egna verksamheten.
              De måste också skapa flexibilitet för sina medarbetare när det
              gäller arbetstider och bättre arbetstidsmodeller. Här har kommuner
              och landsting en hel del att göra, och det gäller inte minst de
              rödgröna landstingen. Josefin Brink nämnde att landstingen har
              mycket att göra och att kommunerna borde ta sitt ansvar. Jag tror
              att det vore bra om Josefin Brink talade med sina kolleger ute
              i landet. Jag har själv den erfarenheten att det inte har hänt
              speciellt mycket i de rödgröna landstingen, men här finns självfallet
              mer att göra för alla.
            </seg>
          </u>
          <u xml:id="i-1325e22536734f1f-447" prev="i-1325e22536734f1f-432" who="Q6010368">
            <seg>
              Anställda i kommuner och landsting ska ha goda möjligheter att
              gå upp i arbetstid eller att arbeta mindre. Önskemålen varierar.
              Jag tror att om landsting och kommuner ser över hur arbetstidsmodellerna
              fungerar i dag och gör dem bättre kan de också bli mer attraktiva
              som arbetsgivare.
            </seg>
          </u>
          <u xml:id="i-1325e22536734f1f-448" prev="i-1325e22536734f1f-432" who="Q6010368">
            <seg>
              Regeringen tillsatte förra året en delegation för jämställdhet
              i arbetslivet. Den ska också behandla frågan om deltidsarbete.
              Vi måste öka möjligheterna för människor att jobba heltid, och
              där finns naturligtvis mer att göra. Vi vill dock inte gå lagstiftningsvägen,
              och vi vill heller inte gå lagstiftningsvägen när det gäller arbetstidsförkortning.
            </seg>
          </u>
          <u xml:id="i-1325e22536734f1f-449" prev="i-1325e22536734f1f-432" who="Q6010368">
            <seg>
              Att lägga fram förslag som Vänstern gör om en lagstadgad arbetstidsförkortning
              tycker jag minst sagt är uppseendeväckande när debatten i dag
              handlar om det rakt motsatta, nämligen hur vi ska få fler arbetade
              timmar i samhället för att klara framtida välfärd och se till
              att vi får ökade resurser för en bra skola, bra vård och omsorg,
              trygghet på äldre dar och en bra löneutveckling.
            </seg>
          </u>
          <u xml:id="i-1325e22536734f1f-450" prev="i-1325e22536734f1f-432" who="Q6010368">
            <seg>
              Efter motionshanteringen har vi kunnat konstatera att oppositionens
              förslag inte gör att vi möter dagens och framtidens utmaningar
              på ett ansvarsfullt och bra sätt. När oppositionen lägger fram
              alla sina förslag och alla nya åtaganden som presenteras skriftligen
              och muntligen tycker jag också att det vore på sin plats om man
              redovisade något om finansieringen. Vi vet att ni vill öka skattebördan
              rejält för medborgarna, men det talar ni sällan om, så den debatten
              kommer sällan fram.
            </seg>
          </u>
          <u xml:id="i-1325e22536734f1f-451" prev="i-1325e22536734f1f-432" who="Q6010368">
            <seg>
              Fru talman! Alliansregeringens arbetsmarknadspolitik ger en stabil
              grund för framtiden, och jag yrkar bifall till utskottets förslag
              i betänkandet och avslag på samtliga motioner.
            </seg>
          </u>
          <note type="speaker">
            Anf. 48 JOSEFIN BRINK (V) replik:
          </note>
          <u xml:id="i-1325e22536734f1f-452" next="i-1325e22536734f1f-457" who="Q517206">
            <seg>
              Fru talman! När det gäller otrygga visstidsanställningar tror
              jag faktiskt att Gustav Nilsson har fått några saker om bakfoten.
              Han hävdar att regeringen har täppt till möjligheten att stapla
              olika former av visstidsanställningar på varandra genom att införa
              allmän visstidsanställning och att det finns en gräns för hur
              länge man får hålla på med dem, nämligen två år.
            </seg>
          </u>
          <u xml:id="i-1325e22536734f1f-453" prev="i-1325e22536734f1f-452" who="Q517206">
            <seg>
              Sanningen är att regelverket ser ut så att en allmän visstidsanställning
              kan läggas ovanpå ett vikariat så att man sammanlagt kan ha en
              otrygg anställning i fyra år under en femårsperiod. I praktiken
              kan arbetsgivare genom att pussla med de här anställningsformerna
              faktiskt fortsätta att ha människor på otrygga kontrakt i stort
              sett hur länge som helst.
            </seg>
          </u>
          <u xml:id="i-1325e22536734f1f-454" prev="i-1325e22536734f1f-452" who="Q517206">
            <seg>
              Det är just det som regeringen har fått kritik från EU-kommissionen
              för, alltså att man har ett sådant regelverk som gör att det går
              att missbruka otrygga anställningar utan att egentligen ha någon
              särskild grund för det.
            </seg>
          </u>
          <u xml:id="i-1325e22536734f1f-455" prev="i-1325e22536734f1f-452" who="Q517206">
            <seg>
              Det är den här möjligheten att ha människor arbetande år ut och
              år in på otrygga kontrakt som vi riktar in oss på att täppa till.
              Visstidsanställningar är inte en språngbräda in på arbetsmarknaden.
              Bland vårdbiträden till exempel är genomsnittsåldern för en timvikarie
              32 år.
            </seg>
          </u>
          <u xml:id="i-1325e22536734f1f-456" prev="i-1325e22536734f1f-452" who="Q517206">
            <seg>
              Jag har själv jobbat i både hotell- och restaurangbranschen och
              mediebranschen, och i de branscherna är det i stort sett omöjligt
              att få en fast anställning. Alla vet att när man går in i de branscherna
              kommer man att ha otrygga anställningar år ut och år in, många
              gånger upp till dess att man är över 40 år gammal.
            </seg>
          </u>
          <u xml:id="i-1325e22536734f1f-457" prev="i-1325e22536734f1f-452" who="Q517206">
            <seg>
              Den här typen av missbruk är möjlig på grund av att Sverige har
              ett i särklass generöst regelverk, och det vill vi ändra på. Frågan
              är: Varför har inte regeringen förmått prestera detta trots kritik
              från EU-kommissionen?
            </seg>
          </u>
          <note type="speaker">
            Anf. 49 GUSTAV NILSSON (M) replik:
          </note>
          <u xml:id="i-1325e22536734f1f-458" next="i-1325e22536734f1f-463" who="Q6010368">
            <seg>
              Fru talman! Jag känner igen en del av det som Josefin Brink nämnde
              om timanställningar och delade turer och annat som förekommer
              ute i landstingen från det landsting som jag kommer från, nämligen
              det rödgröna Blekinge. Så ska det inte vara, utan man måste ha
              sjysta arbetsvillkor om man är anställd i kommuner och landsting,
              och givetvis också på andra ställen. Väldigt mycket har med den
              offentliga sektorn att göra för att det är kvinnodominerade yrken
              som det handlar om, och kommuner och landsting får skärpa till
              sig i det stora hela när det gäller detta.
            </seg>
          </u>
          <u xml:id="i-1325e22536734f1f-459" prev="i-1325e22536734f1f-458" who="Q6010368">
            <seg>
              När det gäller skyddet för visstidsanställda menade vi att vi
              klarade visstidsdirektivet. Visserligen har det kommit påpekanden
              från EU-kommissionen, men sammantaget menar vi att vi har ett
              effektivt skydd mot att man kan stapla visstidsanställningar på
              varandra eftersom det finns tidsgränser.
            </seg>
          </u>
          <u xml:id="i-1325e22536734f1f-460" prev="i-1325e22536734f1f-458" who="Q6010368">
            <seg>
              Regeringen jobbar med den här frågan, och departementet försöker
              nu få fram en skrivning som man kan bli överens om. Det får bli
              förhandlingar med EU-kommissionen om detta, och regeringen har
              också sagt att skulle det inte räcka får man göra en översyn av
              tidsgränser och se till att man kommer så nära varandra som möjligt.
            </seg>
          </u>
          <u xml:id="i-1325e22536734f1f-461" prev="i-1325e22536734f1f-458" who="Q6010368">
            <seg>
              Jag tror att det är viktigt att minnas vad gäller korta anställningar
              och visstidsanställningar att det kan vara det första steget för
              ungdomar och utrikes födda till att få en chans att komma in på
              arbetsmarknaden. Man kan få ett tillfälligt jobb, och ett sådant
              kan vara en språngbräda och innebära att man efter en tid kan
              få en tillsvidareanställning.
            </seg>
          </u>
          <u xml:id="i-1325e22536734f1f-462" prev="i-1325e22536734f1f-458" who="Q6010368">
            <seg>
              Med Vänsterns politik blir det här mycket värre, för ni vill
              inte att vissa typer av jobb ska finnas. Ni vill inte ha korta
              jobb, och det finns vissa jobb som tydligen inte ska utföras.
              Jag kan ta besöksnäringen som exempel. Den är väldigt beroende
              av tillfällig arbetskraft, till exempel ungdomar som jobbar några
              månader, halvårsvis eller liknande.
            </seg>
          </u>
          <u xml:id="i-1325e22536734f1f-463" prev="i-1325e22536734f1f-458" who="Q6010368">
            <seg>
              Stäng inte dörren för dem som har svårast att komma in på arbetsmarknaden!
              Det kan vara ett tillfälligt jobb inom den typen av näringar som
              gör att man senare får ett fast jobb och kommer in på den reguljära
              arbetsmarknaden.
            </seg>
          </u>
          <note type="speaker">
            Anf. 50 JOSEFIN BRINK (V) replik:
          </note>
          <u xml:id="i-1325e22536734f1f-464" next="i-1325e22536734f1f-467" who="Q517206">
            <seg>
              Fru talman! Jag får väl upprepa att Vänsterpartiet inte vill
              förbjuda alla former av tillfälliga jobb. Vi tycker att det är
              självklart att det måste få finnas vikarier, och vi tycker också
              att det kan finnas en rimlighet i att man exempelvis har säsongsanställningar
              och att människor kommer in och jobbar vid arbetstoppar och annat.
            </seg>
          </u>
          <u xml:id="i-1325e22536734f1f-465" prev="i-1325e22536734f1f-464" who="Q517206">
            <seg>
              Det vi vänder oss emot är att det med dagens regelverk är möjligt
              att sätta i system att i stället för att erbjuda tillsvidareanställningar
              där det vore det rimliga år ut och år in, utan något särskilt
              skäl, ha människor anställda som timvikarier, behovsanställda
              eller som vikarier på månadsbasis eller med allmänna visstidsanställningar.
            </seg>
          </u>
          <u xml:id="i-1325e22536734f1f-466" prev="i-1325e22536734f1f-464" who="Q517206">
            <seg>
              Faktum är att det här är ett utbrett missbruk på den svenska
              arbetsmarknaden. Det är inte bara ett litet påpekande man har
              fått från EU-kommissionen, utan man har fått skarp kritik. Den
              svenska regeringen lever i dag under hot om att bli dragen inför
              EU-domstolen om man inte kommer till rätta med det här alldeles
              för slappa regelverket. Det finns goda skäl till det. Ganska nyligen
              kom en stor studie som visar att människor som har otrygga visstidsanställningar
              i mycket högre grad än de som har fast anställning lider av psykisk
              ohälsa, stress, ständig oro för sin ekonomi och sin framtid, sömnlöshet
              och liknande. Det här är inte ett bra sätt att arbeta på. Det
              skapar problem både för enskilda individer och i samhället i stort.
            </seg>
          </u>
          <u xml:id="i-1325e22536734f1f-467" prev="i-1325e22536734f1f-464" who="Q517206">
            <seg>
              När det gäller kommuner och landsting återkommer hela tiden mantrat
              om att det här bara är ett problem i offentlig sektor. Det är
              inte sant. I den privata sektorn är det minst lika vanligt med
              otrygga anställningar. Dessutom vill jag påpeka att i Sveriges
              Kommuner och Landsting är det faktiskt Alliansen som styr, och
              det var Alliansen som i årets avtalsrörelse sade nej till Kommunals
              krav att minska de otrygga anställningarna.
            </seg>
          </u>
          <note type="speaker">
            Anf. 51 GUSTAV NILSSON (M) replik:
          </note>
          <u xml:id="i-1325e22536734f1f-468" next="i-1325e22536734f1f-474" who="Q6010368">
            <seg>
              Fru talman! Jag tycker att det är starka ord som Josefin Brink
              använder när hon säger att det här sätts i system och att det
              är ett stort missbruk. Det tror jag inte att det är, men finns
              det fall där man inte följer lagstiftningen ska det givetvis rättas
              till och tas upp på bordet för en diskussion.
            </seg>
          </u>
          <u xml:id="i-1325e22536734f1f-469" prev="i-1325e22536734f1f-468" who="Q6010368">
            <seg>
              Låt mig upprepa det här med tvåårsgränsen. Efter två år blir
              man fast anställd. Det var sämre innan alliansregeringen tillträdde,
              för då var det tre år för vikariaten. Nu är det två år, och därefter
              blir man fast anställd.
            </seg>
          </u>
          <u xml:id="i-1325e22536734f1f-470" prev="i-1325e22536734f1f-468" who="Q6010368">
            <seg>
              Är inte EU-kommissionen nöjd får vi naturligtvis fortsätta diskussionen
              och se till att alla parter blir nöjda och att vi kommer rätt
              i frågan. Det är självklart viktigt.
            </seg>
          </u>
          <u xml:id="i-1325e22536734f1f-471" prev="i-1325e22536734f1f-468" who="Q6010368">
            <seg>
              När det gäller tillfälliga jobb tog jag fram statistik, och vi
              ser i dag att antalet tidsbegränsade anställningar har minskat
              med 43 000 sedan 2011 och antalet fasta anställningar har ökat
              med 78 000. Det går alltså rätt bra, och vi kan vara överens om
              att vi ska jobba för att det blir fler heltidstjänster.
            </seg>
          </u>
          <u xml:id="i-1325e22536734f1f-472" prev="i-1325e22536734f1f-468" who="Q6010368">
            <seg>
              Det är väldigt olyckligt med exempelvis så kallade delade turer
              som förekommer inom landstingsvärlden. Man får jobba några timmar
              under förmiddagen och sedan får man vara ledig några timmar innan
              man kommer tillbaka och jobbar igen på eftermiddagen. Så kan det
              ju inte vara. Det här helt orimligt för arbetstagaren att leva
              i en sådan situation.
            </seg>
          </u>
          <u xml:id="i-1325e22536734f1f-473" prev="i-1325e22536734f1f-468" who="Q6010368">
            <seg>
              Här finns alltså väldigt mycket att göra. Vi vill ju stimulera
              människor till att jobba mer, inte mindre som man kan tro när
              man läser Josefin Brinks och Vänsterns motion. Ni vill att man
              ska korta ned arbetstiden, och hur ni ska kunna få ihop det systemet
              med en bra välfärd i framtiden är för mig obegripligt. Att lagstiftningsvägen
              tvinga exempelvis kommuner och landsting till en sänkt arbetstid
              är helt orimligt. Det har SKL bestämt tagit avstånd ifrån. De
              försök som har gjorts i landet med sex timmars arbetsdag har man
              fått upphöra med, för det kostar för mycket.
            </seg>
          </u>
          <u xml:id="i-1325e22536734f1f-474" prev="i-1325e22536734f1f-468" who="Q6010368">
            <seg>
              Det är alltså inte vägen att gå när vi har en debatt om att vi
              måste öka antalet arbetade timmar för att klara välfärden.
            </seg>
          </u>
          <note type="speaker">
            Anf. 52 JOHAN ANDERSSON (S) replik:
          </note>
          <u xml:id="i-1325e22536734f1f-475" next="i-1325e22536734f1f-481" who="Q5554920">
            <seg>
              Fru talman! Jag har ett par frågor till Moderaterna och Gustav
              Nilsson med anledning av hans anförande.
            </seg>
          </u>
          <u xml:id="i-1325e22536734f1f-476" prev="i-1325e22536734f1f-475" who="Q5554920">
            <seg>
              Jag tänkte fortsätta där Josefin Brink slutade när det gäller
              visstidsanställningarna. Jag förstår inte riktigt hur Gustav Nilsson
              menar, för i dag är det så att man kan växla mellan anställningsformer,
              både vikariat och allmän visstidsanställning, och utifrån det,
              om man sätter det i system, landa i att man kan gå ändå upp till
              fyra år innan man blir erbjuden en tillsvidareanställning.
            </seg>
          </u>
          <u xml:id="i-1325e22536734f1f-477" prev="i-1325e22536734f1f-475" who="Q5554920">
            <seg>
              Vi tycker att det är ett för dåligt system i dag. Det är onekligen
              också så att det inte bara är Socialdemokraterna och Vänsterpartiet
              som tycker det utan till och med EU, eftersom de har varit på
              den svenska regeringen om det. Det känns valhänt från Alliansens
              sida att inte komma med något förslag kring detta. Nu pågår det
              ju en beredning, men det tar sin tid.
            </seg>
          </u>
          <u xml:id="i-1325e22536734f1f-478" prev="i-1325e22536734f1f-475" who="Q5554920">
            <seg>
              Jag har även en annan fråga. Gustav Nilsson tar upp den svenska
              modellen. Den är vi helt överens om när det gäller kollektivavtal
              och annat, även om jag ibland kan fundera på om Moderaterna korsar
              sina fingrar när vi pratar om den svenska modellen. Pratar vi
              verkligen om samma sak?
            </seg>
          </u>
          <u xml:id="i-1325e22536734f1f-479" prev="i-1325e22536734f1f-475" who="Q5554920">
            <seg>
              Dem Gustav Nilsson inte nämnde är dess värre de som är utstationerade
              till Sverige. Det är en grupp människor som behandlas på ett annat
              sätt och som inte omfattas av den svenska modellen. Nu är det
              snart sommar, och vi kommer att få se nya rubriker i medierna
              gällande bärplockare och andra. Min fråga till Gustav Nilsson
              är: Vad har Moderaterna och Alliansen för lösningar när det gäller
              de utstationerade, kanske framför allt bärplockarna som det brukar
              vara väldigt mycket diskussioner om?
            </seg>
          </u>
          <u xml:id="i-1325e22536734f1f-480" prev="i-1325e22536734f1f-475" who="Q5554920">
            <seg>
              Jag har även en följdfråga som handlar om studieledighetslagen.
              Den har varit framme vid två tillfällen tidigare. Det har inte
              kommit någon proposition med förslag om ny lagstiftning. Det har
              aviserats att det skulle komma en i mars månad, men det kom inget
              då heller.
            </seg>
          </u>
          <u xml:id="i-1325e22536734f1f-481" prev="i-1325e22536734f1f-475" who="Q5554920">
            <seg>
              Min fråga till Gustav Nilsson är: Kommer det någon ändring av
              lagstiftningen?
            </seg>
          </u>
          <note type="speaker">
            Anf. 53 GUSTAV NILSSON (M) replik:
          </note>
          <u xml:id="i-1325e22536734f1f-482" next="i-1325e22536734f1f-486" who="Q6010368">
            <seg>
              Fru talman! Vad gäller ledighetslagstiftningen aviseras en proposition
              i frågan, och vi får avvakta och se när den kommer och ta den
              debatten då.
            </seg>
          </u>
          <u xml:id="i-1325e22536734f1f-483" prev="i-1325e22536734f1f-482" who="Q6010368">
            <seg>
              Vad gäller den svenska modellen tror jag egentligen att vi är
              ganska överens om att den gäller och att vi ska jobba med den
              och värna den. Det handlar om kollektivavtal. Parterna gör upp
              och förhandlar och kommer fram till lösningar. Det handlar om
              att vi har en bra och fullgod lagstiftning.
            </seg>
          </u>
          <u xml:id="i-1325e22536734f1f-484" prev="i-1325e22536734f1f-482" who="Q6010368">
            <seg>
              Gällande EU, utstationeringsdirektiv och andra frågor som rör
              rullande visstidsanställningar, rätt eller fel, så pågår diskussioner
              om detta. Det är naturligtvis viktigt att det kommer klara besked.
              Jag ställer självklart upp på att om man kommer för att plocka
              bär i Norrland ska man självklart ha sjysta villkor och en sjyst
              lön. Vi i Sverige ska ju inte hantera arbetskraft som vilken vara
              som helst, utan vi ska ha system som tryggar och ser till att
              vi ger bra villkor även till dem som gästarbetar.
            </seg>
          </u>
          <u xml:id="i-1325e22536734f1f-485" prev="i-1325e22536734f1f-482" who="Q6010368">
            <seg>
              Jag tycker att den intressanta diskussionen handlar om arbetslinjen
              kontra bidragslinjen. Vi gör allt vi kan för att se till att människor
              får arbete alla typer av arbete. Många gånger blockeras detta
              delvis av vänstersidan. Man ska dock inte se ned på tillfälliga
              arbeten. Det kan vara första chansen att komma in på arbetsmarknaden
              för en ungdom som aldrig haft ett jobb.
            </seg>
          </u>
          <u xml:id="i-1325e22536734f1f-486" prev="i-1325e22536734f1f-482" who="Q6010368">
            <seg>
              Det är likadant med RUT-tjänster och annat. Det har i och för
              sig kanske Socialdemokraterna delvis ändrat sig om. Går man in
              på familjepolitiken gör exempelvis RUT väldigt mycket för människor.
              Det ger jobb; svarta jobb blir vita. Men det gör också mycket
              för att vi ska få en bättre familjepolitik för Sverige. Det är
              väl bara Vänstern som blockerar nu. Socialdemokraterna har delvis
              tänkt om i den frågan.
            </seg>
          </u>
          <note type="speaker">
            Anf. 54 JOHAN ANDERSSON (S) replik:
          </note>
          <u xml:id="i-1325e22536734f1f-487" next="i-1325e22536734f1f-489" who="Q5554920">
            <seg>
              Fru talman! Jag har en konkret fråga till Gustav Nilsson och
              Moderaterna. Nu är det snart sommar igen. Förra året var det rubriker
              i medierna kring bärplockarnas situation i Norrland. Det var rubriker
              kring stenläggarnas situation i Mellansverige.
            </seg>
          </u>
          <u xml:id="i-1325e22536734f1f-488" prev="i-1325e22536734f1f-487" who="Q5554920">
            <seg>
              Vad kan ni ge för löften till dem som nu kommer till Sverige
              och ska plocka bär i sommar så att de inte luras och inte får
              garantier när det gäller lön och ersättningar?
            </seg>
          </u>
          <u xml:id="i-1325e22536734f1f-489" prev="i-1325e22536734f1f-487" who="Q5554920">
            <seg>
              Förra året sade både justitieminister Beatrice Ask i en interpellationsdebatt
              som jag hade med henne och arbetsmarknadsminister Hillevi Engström
              att det här skulle regeringen se till. Man skulle åtgärda det.
              Vilka konkreta förslag har man lagt fram för att detta inte ska
              upprepas denna sommar?
            </seg>
          </u>
          <note type="speaker">
            Anf. 55 GUSTAV NILSSON (M) replik:
          </note>
          <u xml:id="i-1325e22536734f1f-490" who="Q6010368">
            <seg>
              Fru talman! Jag har uppfattat det så att det i dag finns förslag
              och system som gör att man inte kan utnyttja arbetskraft på det
              sätt som kanske skedde tidigare. Så ska det inte vara. Det är
              ohållbart, och det måste rättas till. Jag utgår från att de som
              kommer till Sverige och hjälper till och arbetar med bärplockning
              också får de löner de ska ha.
            </seg>
          </u>
          <note type="speaker">
            Anf. 56 MEHMET KAPLAN (MP) replik:
          </note>
          <u xml:id="i-1325e22536734f1f-491" next="i-1325e22536734f1f-493" who="Q4822657">
            <seg>
              Fru talman! Jag skulle vilja ställa en fråga till Gustav Nilsson
              som handlar om vår motion som pekar ut ett viktigt område när
              det gäller möjligheter för vuxna i barns och ungas närhet som
              har vårdnad om barn och unga att kunna gå ned i arbetstid tills
              den unga människan är 15 år. I dag är det som bekant åtta år som
              gäller.
            </seg>
          </u>
          <u xml:id="i-1325e22536734f1f-492" prev="i-1325e22536734f1f-491" who="Q4822657">
            <seg>
              Vad är det specifikt, Gustav Nilsson, som ni i Moderaterna motsätter
              er i det här förslaget? Jag läser i betänkandet att det handlar
              om en proposition jag sade utredning i talarstolen som regeringen
              har aviserat och som ni i utskottsmajoriteten pekar på eventuellt
              ska behandla åtminstone en del av de motioner som har lagts fram
              och som behandlas i betänkandet och att man därför vill vänta
              in detta.
            </seg>
          </u>
          <u xml:id="i-1325e22536734f1f-493" prev="i-1325e22536734f1f-491" who="Q4822657">
            <seg>
              Rätta mig om jag har fel, Gustav Nilsson: Är det så att även
              detta ska behandlas, alltså möjligheten för vuxna och föräldrar
              i barns och ungas närhet att kunna gå ned i arbetstid om de känner
              att den unga människan har behov av det?
            </seg>
          </u>
          <note type="speaker">
            Anf. 57 GUSTAV NILSSON (M) replik:
          </note>
          <u xml:id="i-1325e22536734f1f-494" next="i-1325e22536734f1f-497" who="Q6010368">
            <seg>
              Fru talman! Jag kan inte föregripa den utredning som sker vad
              gäller ledighetslagstiftningen, men det är klart uttalat att frågan
              om förkortad arbetstid, i dag tills barnet fyllt åtta år, ska
              ses över. Jag utgår från att man också kommer att göra det. Hur
              resultatet av utredningen och förslaget blir vet vi ännu inget
              om.
            </seg>
          </u>
          <u xml:id="i-1325e22536734f1f-495" prev="i-1325e22536734f1f-494" who="Q6010368">
            <seg>
              Jag håller med Mehmet Kaplan och Miljöpartiet om att det är väldigt
              viktigt att få tid för sina barn. Många gånger är det i dag en
              utmaning för familjer där bägge föräldrarna arbetar att få tid
              för ett familjeliv och dessutom klara av ett krävande yrkesliv.
            </seg>
          </u>
          <u xml:id="i-1325e22536734f1f-496" prev="i-1325e22536734f1f-494" who="Q6010368">
            <seg>
              Jag vill än en gång påpeka de reformer som regeringen har gjort,
              till exempel jämställdhetsbonus och vårdnadsbidrag. Också RUT-reformen
              är viktig i sammanhanget, och Miljöpartiet har ställt sig bakom
              att man kan överlåta helgstädningen till någon annan och som familj
              få mer tid att vara tillsammans och umgås. RUT-reformen gav mycket
              jobb, men den var också väldigt viktig för familjepolitiken. Det
              ska vi också komma ihåg.
            </seg>
          </u>
          <u xml:id="i-1325e22536734f1f-497" prev="i-1325e22536734f1f-494" who="Q6010368">
            <seg>
              Vi får återkomma när det gäller ledighetslagstiftningen. Jag
              utgår från att man också ser över den delen, för den är viktig.
            </seg>
          </u>
          <note type="speaker">
            Anf. 58 HANS BACKMAN (FP):
          </note>
          <u xml:id="i-1325e22536734f1f-498" next="i-1325e22536734f1f-520" who="Q5563650">
            <seg>
              Herr talman! Jag ska börja med att yrka bifall till förslaget
              i betänkande AU13, Frågor om ledighet och anställningsformer .
            </seg>
          </u>
          <u xml:id="i-1325e22536734f1f-499" prev="i-1325e22536734f1f-498" who="Q5563650">
            <seg>
              Folkpartiet anser att den svenska modellen, där svenska kollektivavtal
              verkar tillsammans med lagregler, fungerar bra och bör värnas.
              Vår utgångspunkt är att det är arbetsmarknadens parter som bör
              komma överens om eventuella arbetstidsförkortningar.
            </seg>
          </u>
          <u xml:id="i-1325e22536734f1f-500" prev="i-1325e22536734f1f-498" who="Q5563650">
            <seg>
              Det är ju så att önskemål om inflytande över arbetstidens förlängning
              och förläggning ska kunna tillgodoses genom att det hanteras av
              arbetsmarknadens parter. Vår utgångspunkt i den här riksdagen
              är ju att riksdagen inte bör lagstifta om frågor som kan lösas
              på ett bättre sätt i förhandlingar mellan parterna, mellan arbetsgivare
              och fackföreningar.
            </seg>
          </u>
          <u xml:id="i-1325e22536734f1f-501" prev="i-1325e22536734f1f-498" who="Q5563650">
            <seg>
              Det finns också skäl som talar emot en generell lagstiftning
              på området. Ett skäl är att kollektivavtalssystemets trovärdighet
              skulle kunna undergrävas vid en lagstiftning om kortare arbetstid.
              Ett annat skäl är att en sådan lagstiftning skulle kunna drabba
              tillväxten. Faktum är ju att det inom till exempel handeln finns
              ett stort behov av att deltidsanställa för att kunna anpassa bemanningen
              efter kundströmmarna.
            </seg>
          </u>
          <u xml:id="i-1325e22536734f1f-502" prev="i-1325e22536734f1f-498" who="Q5563650">
            <seg>
              En risk på handelns område med en generell lagstiftning är att
              butiker behåller samma lönekostnad utslagen på färre anställda,
              med risk för sämre service med längre kassaköer under kundtopparna.
              Eller också ökar man antalet heltidsanställda, vilket ger en högre
              lönekostnad. Det kan då leda till en sämre konkurrensförmåga och
              risk för utslagna butiker, med förlorade jobb som följd.
            </seg>
          </u>
          <u xml:id="i-1325e22536734f1f-503" prev="i-1325e22536734f1f-498" who="Q5563650">
            <seg>
              Det här är åsikter som tidigare har framförts av företagare inom
              handelssektorn själva.
            </seg>
          </u>
          <u xml:id="i-1325e22536734f1f-504" prev="i-1325e22536734f1f-498" who="Q5563650">
            <seg>
              I det här sammanhanget kan jag också nämna det som brukar kallas
              korttidsarbete och som tillämpades bland annat under den senaste
              lågkonjunkturen, herr talman. Det innebär att staten subventionerar
              avtal mellan arbetsmarknadens parter om att arbetstagarna tillfälligt
              går ned i arbetstid och lön i företag som möter en vikande efterfrågan.
              På så sätt minskar företagets kostnader temporärt utan personaluppsägningar,
              och det blir lättare för företaget att övervintra en lågkonjunktur.
            </seg>
          </u>
          <u xml:id="i-1325e22536734f1f-505" prev="i-1325e22536734f1f-498" who="Q5563650">
            <seg>
              Flera europeiska länder har ett system för korttidsarbete. Erfarenheterna
              från de systemen är blandade. Erfarenheterna från Tyskland är
              goda, och bland annat OECD bedömer att det tyska systemet har
              bidragit till att hålla arbetslösheten nere under krisen. I andra
              länder har system för korttidsarbete inte fungerat lika väl. Folkpartiet
              välkomnar därför att det har tillsatts en utredning i Regeringskansliet
              med uppdrag att överväga för- och nackdelar med ett system för
              korttidsarbete och ge förslag på hur ett sådant system skulle
              kunna utformas i Sverige.
            </seg>
          </u>
          <u xml:id="i-1325e22536734f1f-506" prev="i-1325e22536734f1f-498" who="Q5563650">
            <seg>
              Herr talman! Vi kan konstatera att Sverige har en arbetsmarknad
              där förutsättningarna är olika för kvinnor och män. Samtidigt
              är förutsättningarna för både kvinnors och mäns deltagande relativt
              goda. Det gäller oavsett familjesituation, utbildningsnivå eller
              ekonomisk situation. Vid en internationell jämförelse utgörs också
              en stor andel av arbetskraften i Sverige av kvinnor.
            </seg>
          </u>
          <u xml:id="i-1325e22536734f1f-507" prev="i-1325e22536734f1f-498" who="Q5563650">
            <seg>
              Det finns dock, som har påtalats här i talarstolen i dag under
              debatten, fortfarande brister i jämställdhet när det gäller till
              exempel kvinnors och mäns möjligheter att komma in på arbetsmarknaden,
              att stanna kvar och att utvecklas i arbetslivet och att kunna
              kombinera arbete och familjeliv.
            </seg>
          </u>
          <u xml:id="i-1325e22536734f1f-508" prev="i-1325e22536734f1f-498" who="Q5563650">
            <seg>
              Kvinnor har en sysselsättningsgrad som är lägre än mäns. Kvinnor
              arbetar deltid i betydligt större omfattning än män, både frivilligt
              och ofrivilligt, och delvis i andra sektorer än män. Kvinnor är
              också deltidsarbetslösa i högre grad än män. Så länge kvinnor
              förvärvsarbetar i mindre utsträckning än män kommer de att ha
              lägre lön, sämre karriärmöjligheter och lägre pension.
            </seg>
          </u>
          <u xml:id="i-1325e22536734f1f-509" prev="i-1325e22536734f1f-498" who="Q5563650">
            <seg>
              Genom att öka möjligheten för kvinnor och män att förvärvsarbeta
              främjas jämställdheten. Alla som vill och kan ska kunna få ett
              arbete. Ambitionen ska också vara att det ska vara möjligt att
              arbeta i den omfattning man själv önskar. Därför anser vi i Folkpartiet
              att det är positivt att regeringen i november 2011 tillsatte en
              delegation för jämställdhet i arbetslivet med uppdrag att bland
              annat stimulera en debatt om hur jämställdhet i arbetslivet kan
              främjas och lämna förslag på insatser som kan gynna jämställdhet
              i arbetslivet. Här ingår också uppdraget att beröra frågan om
              deltidsarbete.
            </seg>
          </u>
          <u xml:id="i-1325e22536734f1f-510" prev="i-1325e22536734f1f-498" who="Q5563650">
            <seg>
              Folkpartiet välkomnar också regeringens politik som gör det mer
              attraktivt för arbetsgivare att anställa. Regeringen har genomfört
              en mängd åtgärder för att fler människor ska få ett arbete och
              för att fler av dem som vill jobba heltid också ska få möjlighet
              att göra det. Två viktiga åtgärder är införandet av nystartsjobb
              och halveringen av arbetsgivaravgiften för ungdomar.
            </seg>
          </u>
          <u xml:id="i-1325e22536734f1f-511" prev="i-1325e22536734f1f-498" who="Q5563650">
            <seg>
              Jobbskatteavdragen gör det också mer lönsamt för kvinnor och
              män att arbeta. Eftersom kvinnor i större utsträckning än män
              är låg- och medelinkomsttagare, bland annat beroende på att de
              ofta arbetar just deltid, kan jobbskatteavdragen komma att få
              en större relativ betydelse för kvinnor än för män och bidra till
              ökade ekonomiska drivkrafter för kvinnor att gå från deltids-
              till heltidsarbete.
            </seg>
          </u>
          <u xml:id="i-1325e22536734f1f-512" prev="i-1325e22536734f1f-498" who="Q5563650">
            <seg>
              De deltidsarbetslösas incitament i kombination med att det faktiskt
              är kostsamt för företag att byta ut personal med jämna mellanrum
              bör också leda till att företag i högre grad än tidigare kommer
              att vilja erbjuda heltidsanställning i stället för att anställa
              nya personer på deltid. Det är kostsamt att lära upp personer
              med handledning och instruktioner. En erfaren person utför förstås
              sitt arbete på ett effektivare sätt efter en tid i yrket.
            </seg>
          </u>
          <u xml:id="i-1325e22536734f1f-513" prev="i-1325e22536734f1f-498" who="Q5563650">
            <seg>
              Det är också så att ofrivillig deltid huvudsakligen drabbar kvinnor,
              ofta kvinnor som är verksamma i den offentliga sektorn. Det är
              därför angeläget att fler arbetsgivare inom exempelvis vård och
              omsorg erbjuder bra villkor och fler heltidsanställningar. Alla
              som vill och kan tycker jag måste få möjlighet att jobba mer.
              Vi i Folkpartiet kan dock inte stödja kravet på lagstiftning på
              detta område, utan vill alltjämt betona den svenska modellen och
              arbetsmarknadens parters ansvar för denna fråga. Det är ju ute
              på arbetsplatserna kunskapen och kompetensen finns när det gäller
              hur man på bästa sätt förlägger arbetstiden. Det är där den bästa
              kunskapen finns om hur man kan göra en eventuell arbetstidsförkortning.
              Det är väldigt svårt att generellt lagstifta om sådana frågor
              av flera olika skäl, anser vi i Folkpartiet.
            </seg>
          </u>
          <u xml:id="i-1325e22536734f1f-514" prev="i-1325e22536734f1f-498" who="Q5563650">
            <seg>
              Herr talman! Det har varit dyrt för privatpersoner i Sverige
              att anlita tjänsteföretag. Det beror på att mellan 60 och 70 procent
              av kostnaderna för en tjänst i Sverige är skatter och sociala
              avgifter. Därför har problemet med svartjobb när det gäller tjänster
              som utförs i hemmet tidigare varit ett stort problem. Det finns
              förstås kvar i dag, men efter att alliansregeringen införde det
              så kallade HUS-avdraget alltså en hopslagning av ROT- och RUT-avdragen
              har det skett förbättringar. Det här avdraget, som innebär att
              en privatperson kan dra av 50 procent av arbetskostnaden upp till
              50 000 kronor per år på hushållstjänster och bygg- och renoveringstjänster
              som utförs i hemmet, har gett en effekt som innebär att ett hushåll
              med två vuxna kan få ett maximalt avdrag på 100 000 kronor per
              år.
            </seg>
          </u>
          <u xml:id="i-1325e22536734f1f-515" prev="i-1325e22536734f1f-498" who="Q5563650">
            <seg>
              Detta avdrag beräknas ha skapat tiotusentals nya vita jobb, främst
              till personer som tidigare hade svårt att komma in på arbetsmarknaden.
              Skattereduktionen har gjort svarta jobb vita. De som arbetar i
              denna sektor har därmed fått avtalsenliga löner, pensionspoäng
              och försäkringar. Det har också varit bra genom att det har gett
              möjlighet till heltidsjobb, bland annat för många kvinnor som
              jobbar inom denna del av arbetsmarknaden. Det har också öppnat
              upp för bland annat många kvinnor att starta nya företag och bli
              företagare, vilket också är en ambition vi har i Sverige, att
              fler kvinnor ska vilja bli företagare. Vi har haft en överrepresentation
              av män inom företagarsektorn.
            </seg>
          </u>
          <u xml:id="i-1325e22536734f1f-516" prev="i-1325e22536734f1f-498" who="Q5563650">
            <seg>
              Jag vill slå fast, herr talman, att tillsvidareanställning ska
              fortsätta att vara huvudregeln i LAS och utgöra grunden på arbetsmarknaden.
              Vi vill ju föra Sverige mot full sysselsättning för att därigenom
              minska utanförskapet. En nyckel i det arbetet är att underlätta
              nya anställningar för grupper som har svårigheter att etablera
              sig på arbetsmarknaden det gäller bland annat unga och utrikes
              födda och att skapa möjligheter för dem att stanna kvar i arbete.
            </seg>
          </u>
          <u xml:id="i-1325e22536734f1f-517" prev="i-1325e22536734f1f-498" who="Q5563650">
            <seg>
              Här kommer vi in på de tidsbegränsade anställningarna, som ändå
              inom många branscher kan vara en språngbräda till en tillsvidareanställning.
              Erfarenheten har visat att sannolikheten för en arbetslös att
              få en tidsbegränsad anställning är större än att få en fast anställning
              som ett första jobb. Folkpartiet tycker därför att det är bra
              att regeringen har förenklat för arbetsgivare att tillämpa tidsbegränsade
              anställningar, eftersom det underlättar för till exempel unga
              att få ett jobb. Vi är också nöjda med att frågan om lärlingsprovanställning
              som vänder sig till ungdomar upp till 23 år utreds, med syftet
              att skapa en modell för sådana anställningar för att ytterligare
              underlätta möjligheten att få ett första jobb och få in en fot
              på arbetsmarknaden.
            </seg>
          </u>
          <u xml:id="i-1325e22536734f1f-518" prev="i-1325e22536734f1f-498" who="Q5563650">
            <seg>
              För arbetsgivare ger tidsbegränsade anställningar en större möjlighet
              att anpassa verksamheten till konjunkturläget. Det kan för en
              arbetsgivare också vara en fördel att använda tidsbegränsade anställningar
              för att bedöma en persons lämplighet för arbetet. Denna möjlighet
              leder också till att fler arbetsgivare, inte minst småföretagare,
              vågar ta steget och anställa.
            </seg>
          </u>
          <u xml:id="i-1325e22536734f1f-519" prev="i-1325e22536734f1f-498" who="Q5563650">
            <seg>
              Jag vill också betona att det är viktigt att de anställningsformer
              som finns används på ett korrekt och ansvarsfullt sätt. Om detta
              är vi eniga i denna riksdag. Frågan bör bevakas så att människor
              inte fastnar i tidsbegränsade anställningar under långa perioder.
              Det är därför bra att det nu inom Regeringskansliet arbetas med
              att utforma förslag till en ändring i LAS med avsikten att förtydliga
              att visstidsanställningar inte får kombineras på ett sätt som
              utgör missbruk. Arbetsmarknadens parter har också ett stort ansvar
              på området för att förhindra att det blir många och långa tidsbegränsade
              anställningar och se till att huvudregeln om tillsvidareanställning
              upprätthålls.
            </seg>
          </u>
          <u xml:id="i-1325e22536734f1f-520" prev="i-1325e22536734f1f-498" who="Q5563650">
            <seg>
              Herr talman! Till sist kan jag, vilket är viktigt, konstatera
              att andelen anställda med tidsbegränsade anställningar är betydligt
              mindre bland personer som är i åldern 2554 år än bland de yngre.
              Det är ändå ett tecken på att förutsättningarna för att få en
              tillsvidareanställning är relativt goda för dem som är inne på
              arbetsmarknaden.
            </seg>
          </u>
          <note>
            I detta anförande instämde Gustav Nilsson (M).
          </note>
          <note type="speaker">
            Anf. 59 JOSEFIN BRINK (V) replik:
          </note>
          <u xml:id="i-1325e22536734f1f-521" next="i-1325e22536734f1f-523" who="Q517206">
            <seg>
              Herr talman! Hans Backman skulle inte ha gett sig in på just
              handeln som exempel, för då måste en Handelsmedlem naturligtvis
              gå upp och bemöta det.
            </seg>
          </u>
          <u xml:id="i-1325e22536734f1f-522" prev="i-1325e22536734f1f-521" who="Q517206">
            <seg>
              Hans Backman påstår att heltidsanställningar skulle leda till
              stora problem i handeln med variation i kundtillströmning och
              annat. Ja, arbetsgivarna brukar säga det. Därför har Handelsanställdas
              förbund lagt ned en del energi på att försöka ta reda på om det
              verkligen ligger till på det sättet. Det har man gjort genom att
              undersöka hur det ser ut med heltider och deltider i olika typer
              av butiker i ett och samma köpcentrum. Det visade sig i undersökningarna
              att alla hade heltidsanställningar i radio- och tv-butikerna,
              där nästan alla som jobbade var män. Men i de klädaffärer som
              låg i samma köpcentrum, med samma kundtillströmning och samma
              variationer, men där det jobbade tjejer, hade nästan alla deltidsanställning.
            </seg>
          </u>
          <u xml:id="i-1325e22536734f1f-523" prev="i-1325e22536734f1f-521" who="Q517206">
            <seg>
              Detta visar att argumentet att det inte skulle gå att ha heltidsbemanning
              i butiker inte stämmer. Det går alldeles utmärkt att göra det
              om man har en bra schemaläggning. Vad det handlar om är att det
              är mer flexibelt, smidigt och billigt att ha en massa deltidsanställda
              som man kan begära in för mertidsjobb för att täcka upp om det
              behövs. Arbetsgivare utnyttjar den möjligheten där de kan. På
              grund av gamla invanda mönster och strukturer kvinnor betraktas
              sedan länge som ett slags reservarbetskraft som alltid kommer
              lite i andra hand är det så att arbetsgivarna för de kvinnodominerade
              yrkena, inom handeln liksom inom många andra sektorer, utnyttjar
              den möjligheten för att bara erbjuda kvinnor deltider. Det är
              detta vi vill komma åt genom att stärka rätten till heltid i lagstiftningen.
            </seg>
          </u>
          <note type="speaker">
            Anf. 60 HANS BACKMAN (FP) replik:
          </note>
          <u xml:id="i-1325e22536734f1f-524" next="i-1325e22536734f1f-526" who="Q5563650">
            <seg>
              Herr talman! Jag delar Josefin Brinks uppfattning att det finns
              ett problem. Vi har en ojämlikhet mellan män och kvinnor. Män
              har ibland haft starkare fackföreningar. Ibland kanske män själva
              har fört sin talan starkare och fått heltidstjänster förhandlingsvägen.
            </seg>
          </u>
          <u xml:id="i-1325e22536734f1f-525" prev="i-1325e22536734f1f-524" who="Q5563650">
            <seg>
              Jag har dock träffat ett antal handlare genom åren som har sagt
              att det självklart blir en viss osäkerhet för den mindre företagaren
              om det kommer en lagstiftning om att alla ska ha rätt till heltid.
              Säg att man har fyra anställda. Då är man ganska sårbar som arbetsgivare.
              Ett par av dem går på halvtid. Om båda de plötsligt får rätt att
              gå upp till heltid och vill det, vilket är rimligt att tro, blir
              det förstås en ganska rejäl kostnadsökning för denna företagare.
              Med de små marginaler som många små företagare har inom handel
              och andra områden där man har egna mindre butiker, inte stora
              affärskedjor, medför det problem. Vi måste ta detta i beaktande.
              Så länge arbetsgivarna har den känslan måste vi ha respekt, för
              det är ändå de som anställer. Om de blir oroliga och rädda på
              grund av en sådan lag minskar de antalet anställningar.
            </seg>
          </u>
          <u xml:id="i-1325e22536734f1f-526" prev="i-1325e22536734f1f-524" who="Q5563650">
            <seg>
              Jag har en fast övertygelse om att det finns möjligheter att
              gå upp till heltid i många fall där det i dag är deltidstjänster.
              Men jag är också övertygad om att det inte är vi här i riksdagen
              som kan bedöma det på bästa sätt. Det är viktigt att vi även fortsättningsvis
              ger det mandatet till arbetstagarnas parter, arbetsgivare och
              fackföreningar, för det är ändå på varje enskild arbetsplats som
              kunskapen och kompetensen finns om hur man på bästa sätt kan planera
              arbetstidens längd och förläggning. Det tycker jag är en viktig
              princip att hålla fast vid. Det är bra för både arbetstagare och
              företagare i förlängningen.
            </seg>
          </u>
          <note type="speaker">
            Anf. 61 JOSEFIN BRINK (V) replik:
          </note>
          <u xml:id="i-1325e22536734f1f-527" next="i-1325e22536734f1f-529" who="Q517206">
            <seg>
              Herr talman! Jag håller med om att det allra bästa vore om parterna
              kunde komma överens om att heltid ska vara en norm för alla, oavsett
              om det är kvinnor eller män och vilken bransch man arbetar i.
              Deltidsarbete ska vara en möjlighet. Men trots att kampen har
              pågått i decennier inom de kvinnodominerade yrkena för att man
              ska få rätt till heltid har mycket lite hänt på området jag vågar
              påstå: ingenting. Det är därför vi menar att man förr eller senare
              måste fundera över om man inte behöver stärka lagstiftningen.
              Det går helt enkelt inte att komma vidare.
            </seg>
          </u>
          <u xml:id="i-1325e22536734f1f-528" prev="i-1325e22536734f1f-527" who="Q517206">
            <seg>
              När det handlar om att det kan bli besvärligt för små arbetsgivare,
              att det kan försvinna arbetstillfällen och så vidare, menar jag
              att man måste anlägga samma perspektiv på den här frågan som på
              en hel del andra strukturella problem. Man får se det som en strukturomvandlingsfråga.
              Det finns ett strukturfel när så stora delar av arbetsmarknaden,
              händelsevis de delar där framför allt kvinnor arbetar, helt och
              hållet är organiserade på och bygger på att människor inte arbetar
              heltid och därmed inte kan försörja sig på de jobb som erbjuds
              där.
            </seg>
          </u>
          <u xml:id="i-1325e22536734f1f-529" prev="i-1325e22536734f1f-527" who="Q517206">
            <seg>
              Andra typer av dåliga, skadliga och hälsofarliga jobb har försvunnit
              genom strukturomvandling. Vi har anlagt ett ganska osentimentalt
              perspektiv. Det är bra om de dåliga jobben försvinner och nya
              bättre jobb som människor mår bra av och kan leva på i stället
              kommer till. Så måste man även se på frågan om deltider. Vi vill
              se en arbetsmarknad i framtiden där alla människor kan försörja
              sig på sitt arbete, och det kan man inte göra om man inte har
              möjlighet att jobba heltid och få en heltidslön. Det är det perspektivet
              man måste anlägga på den här frågan.
            </seg>
          </u>
          <note type="speaker">
            Anf. 62 HANS BACKMAN (FP) replik:
          </note>
          <u xml:id="i-1325e22536734f1f-530" next="i-1325e22536734f1f-532" who="Q5563650">
            <seg>
              Herr talman! Jag anser inte att vi ska ge oss in med lagstiftning.
              Däremot är jag övertygad om att själva opinionsbildningen kring
              detta är viktig. Jag är också övertygad om att våra parter på
              arbetsmarknaden kommer att ta större ansvar framöver. Det gäller
              både kommuner och landsting samt privata arbetsgivare.
            </seg>
          </u>
          <u xml:id="i-1325e22536734f1f-531" prev="i-1325e22536734f1f-530" who="Q5563650">
            <seg>
              Ett perspektiv som jag har är att vi framöver sannolikt kommer
              att ha fler som lämnar arbetsmarknaden än som kommer in på arbetsmarknaden.
              Då blir förstås konkurrensen om arbetskraften också hårdare. Det
              är klart att den som då använder deltidstjänster fast den skulle
              kunna anställa på heltid inte kommer att vara så attraktiv som
              arbetsgivare. Det kommer in sådana aspekter också. Jag tror att
              detta kommer att innebära en viss positiv effekt för möjligheten
              att komma upp till heltid.
            </seg>
          </u>
          <u xml:id="i-1325e22536734f1f-532" prev="i-1325e22536734f1f-530" who="Q5563650">
            <seg>
              Jag tycker också att det är intressant och viktigt att följa
              Delegationen för jämställdhet i arbetslivet, som regeringen tillsatte
              i november 2011. Det ska bli mycket intressant att se vad den
              kommer fram till, inte minst i den del av uppdraget som berör
              frågan om deltidsarbete. Här finns förstås skäl att ytterligare
              diskutera och debattera det här i kammaren.
            </seg>
          </u>
          <note type="speaker">
            Anf. 63 JOHAN ANDERSSON (S) replik:
          </note>
          <u xml:id="i-1325e22536734f1f-533" next="i-1325e22536734f1f-535" who="Q5554920">
            <seg>
              Herr talman! Jag tänkte fortsätta där Josefin Brink slutade när
              det gäller frågor till Hans Backman. När man lyssnar på Hans Backman
              låter det som att Delegationen för jämställdhet i arbetslivet
              ska uträtta underverk. Det kommer att bli mycket spännande att
              se vad den kommer fram till. Den ska klara heltidsproblematiken,
              det ojämställda arbetslivet, arbetstidsfrågor och annat. Vi ser
              med spänning fram emot när det kommer att levereras till riksdagens
              bord.
            </seg>
          </u>
          <u xml:id="i-1325e22536734f1f-534" prev="i-1325e22536734f1f-533" who="Q5554920">
            <seg>
              Jag fastnade för någonting som Hans Backman sade i sitt anförande.
              Det handlar om korttidsanställningar. Jag tror att Hans Backman
              sade att regeringen varit framgångsrik med korttidsanställningar.
              Men det är ändå på det sättet att de fackliga organisationerna,
              kanske framför allt IF Metall, och inte minst arbetsgivarorganisationerna
              kom och vädjade till Anders Borg om att regeringen skulle försöka
              hjälpa dem att övervintra de anställda i industrin under den värsta
              lågkonjunktur vi sett i mannaminne. Vi har precis genomlevt den
              och gör det kanske till viss del fortfarande.
            </seg>
          </u>
          <u xml:id="i-1325e22536734f1f-535" prev="i-1325e22536734f1f-533" who="Q5554920">
            <seg>
              Vad hände från regeringens sida? Inget, vill jag hävda. Hade
              man gjort det på ett annat sätt hade vi kanske haft kvar en del
              av de företagen. Det gäller arbetstillfällen och annat. Jag tycker
              absolut inte att man kan slå sig för bröstet för hur man hanterar
              frågan. Man har hanterat det väldigt valhänt när det gäller möjligheterna
              för industriarbetare eller arbetare inom andra delar att övervintra
              under lågkonjunkturen och nyttja möjligheten att inte behöva varsla
              och säga upp, med allt vad det innebär av tragedier och annat.
              Men det är möjligt att jag hörde fel.
            </seg>
          </u>
          <note type="speaker">
            Anf. 64 HANS BACKMAN (FP) replik:
          </note>
          <u xml:id="i-1325e22536734f1f-536" next="i-1325e22536734f1f-539" who="Q5563650">
            <seg>
              Herr talman! När det först gäller Delegationen för jämställdhet
              i arbetslivet tror jag inte att den kommer att uträtta underverk.
              Jag tror att den kommer att ge en del goda idéer och förslag till
              hur vi kan arbeta vidare med frågan och finna lösningar, både
              härifrån riksdagens sida och från arbetsmarknadens parters horisont,
              från fackföreningar och arbetsgivare. Det ska bli mycket intressant
              att se vad utredningen kommer fram till. Jag tror inte att det
              blir underverk men däremot en god hjälp på vägen.
            </seg>
          </u>
          <u xml:id="i-1325e22536734f1f-537" prev="i-1325e22536734f1f-536" who="Q5563650">
            <seg>
              När det gäller korttidsarbete vill jag inte alls slå mig för
              bröstet. Jag sade inte heller att regeringen specifikt hade varit
              initiativtagare till detta. Jag kommer själv från Hofors och stålbranschens
              förlovade land med Ovako, och Sandviken är nära oss, och det var
              fackföreningarna och arbetsgivarna som löste detta på ett mycket
              konstruktivt och fyndigt sätt. Det gjorde att inte minst Ovako
              i Hofors klarade sig undan varsel i stor utsträckning.
            </seg>
          </u>
          <u xml:id="i-1325e22536734f1f-538" prev="i-1325e22536734f1f-536" who="Q5563650">
            <seg>
              Däremot tycker jag att det är bra att många av oss som bor i
              dessa områden för fram de signaler som vi har fått från dem som
              arbetar inom stålbranschen, som i mitt fall. Det är att det system
              som finns exempelvis i Tyskland vore intressant att titta på också
              i Sverige, inte minst mot bakgrund av det som hände i Sverige
              under krisen när man på olika arbetsplatser gjorde konstruktiva
              lösningar på bästa sätt enligt den svenska modellen.
            </seg>
          </u>
          <u xml:id="i-1325e22536734f1f-539" prev="i-1325e22536734f1f-536" who="Q5563650">
            <seg>
              Därför tycker jag att det är bra att man från regeringens sida
              har tagit till sig de signalerna och har tillsatt den här utredningen
              för att titta på för- och nackdelar med systemet med korttidsarbete
              och också ge förslag på hur ett sådant system skulle kunna utformas
              här i Sverige. Det är det som är min ingång. Jag tycker i alla
              fall att det är positivt att man nu har möjlighet att se om en
              sådan modell skulle kunna vara bra för Sverige också.
            </seg>
          </u>
          <note type="speaker">
            Anf. 65 JOHAN ANDERSSON (S) replik:
          </note>
          <u xml:id="i-1325e22536734f1f-540" next="i-1325e22536734f1f-545" who="Q5554920">
            <seg>
              Herr talman! Jag kan konstatera att Hans Backman nyanserade sig
              när det gäller Delegationen för jämställdhet i arbetslivet och
              nu är mer balanserad när han säger att vi kanske inte ska förvänta
              oss de kraftfulla underverken, även om det vore lysande.
            </seg>
          </u>
          <u xml:id="i-1325e22536734f1f-541" prev="i-1325e22536734f1f-540" who="Q5554920">
            <seg>
              Jag kan hålla med Backman om att det ändå är bra att man från
              regeringens sida nu ser över korttidsanställningarna. Det är viktigt,
              tycker jag. Vi vet ju att när konjunkturen vänder en gång till
              och förhoppningsvis vänder upp är det inte några stora bekymmer.
              Men när den vänder ned och det kommer en lågkonjunktur framöver
              är det bra att det finns ett system.
            </seg>
          </u>
          <u xml:id="i-1325e22536734f1f-542" prev="i-1325e22536734f1f-540" who="Q5554920">
            <seg>
              Jag kan återigen konstatera så här efteråt att jag tycker att
              regeringen var väldigt valhänt när det gällde detta. Det gick
              ju så pass långt att IF Metall tillsammans med metallarbetsgivarna
              tecknade det avtal som gjorde att många kunde övervintra ute på
              arbetsplatserna genom justeringar i arbetstid, arbetstidsbanker
              och annat. I den delen är det glädjande att man jobbar med frågan.
            </seg>
          </u>
          <u xml:id="i-1325e22536734f1f-543" prev="i-1325e22536734f1f-540" who="Q5554920">
            <seg>
              Då vill jag ställa en följdfråga till Hans Backman när det gäller
              just det. Det handlar om att detta naturligtvis inte går att lösa
              utan statlig medfinansiering på ett eller annat sätt. Det är helt
              orimligt att kräva att arbetsmarknadens parter själva ska klara
              finansieringen av detta.
            </seg>
          </u>
          <u xml:id="i-1325e22536734f1f-544" prev="i-1325e22536734f1f-540" who="Q5554920">
            <seg>
              För många år sedan hade vi något som kallades 25-kronan, som
              gjorde att man hade möjlighet att utbilda industriarbetare under
              en lågkonjunktur. Det gjorde att gubbarna på ett av våra företag
              i Motala passade på att läsa engelska under den tiden. De kanske
              inte hade så mycket nytta av det när högkonjunkturen kom, men
              förhoppningsvis hade de ändå nytta av det när de sedan skulle
              gå vidare till annat.
            </seg>
          </u>
          <u xml:id="i-1325e22536734f1f-545" prev="i-1325e22536734f1f-540" who="Q5554920">
            <seg>
              Min fråga till Hans Backman är: Hur ser du på förslaget om att
              hitta en statlig medfinansiering kring detta?
            </seg>
          </u>
          <note type="speaker">
            Anf. 66 HANS BACKMAN (FP) replik:
          </note>
          <u xml:id="i-1325e22536734f1f-546" next="i-1325e22536734f1f-548" who="Q5563650">
            <seg>
              Herr talman! Jag kan inte föregripa utredningen och vilka förslag
              den ska komma fram med. Däremot kan jag notera att i de länder
              som har korttidsarbete är staten med och subventionerar avtal
              mellan arbetsmarknadens parter om att arbetstagarna tillfälligt
              ska kunna gå ned i arbetstid och ha lön samtidigt. En rimlig möjlighet
              är förstås att den tiden används till att ge personalen utbildning.
              Jag är folkpartist, så jag tror att all utbildning är bra. Jag
              tror att även engelska är bra det är alltid bra att ha med sig.
              Det är mycket fakta på engelska numera, så det kan vara bra att
              ha med sig.
            </seg>
          </u>
          <u xml:id="i-1325e22536734f1f-547" prev="i-1325e22536734f1f-546" who="Q5563650">
            <seg>
              Det finns säkert många olika möjligheter för företagen att bedöma
              att de har en chans att utveckla sin personal under den tid som
              krisen pågår för att sedan på ett ännu bättre sätt kunna konkurrera
              i framtiden. Sanningen är att det har varit ett problem för Sverige
              det ser jag också. Andra länder som har system med korttidsarbete,
              exempelvis Tyskland och Finland, har kunnat ha personal kvar som
              sedan gått in och varit högproduktiv från dag ett när konjunkturen
              går upp. Om svenska företag då ska inleda en anställningsprocess
              är det inte bra för dem ur konkurrenssynpunkt.
            </seg>
          </u>
          <u xml:id="i-1325e22536734f1f-548" prev="i-1325e22536734f1f-546" who="Q5563650">
            <seg>
              Jag kan personligen säga att jag är mycket positiv till att den
              här utredningen kommer till stånd. Med mina erfarenheter från
              basindustridelen i landet känner jag förhoppningar om att det
              ska bli intressanta och konstruktiva förslag som kommer fram.
            </seg>
          </u>
          <note type="speaker">
            Anf. 67 GÖRAN LINDELL (C):
          </note>
          <u xml:id="i-1325e22536734f1f-549" next="i-1325e22536734f1f-557" who="Q5954984">
            <seg>
              Herr talman! I betänkande AU13 som vi behandlar i dag berörs
              motioner om regelverket för ledighet, anställningsformer och arbetstider,
              som vi har hört en hel del om. Tittar man på motionerna i stort
              finns det, som jag ser det, två huvudgrupper. En handlar om vad
              man brukar kalla återställare, där tidigare dåligt fungerande
              och komplicerade regler föreslås återinföras. Den andra gruppen
              handlar om frågor där avigsidor uppmärksammas som håller på att
              utredas, där proposition ibland är på väg, och frågor där vi ofta
              har en ganska stor samsyn och som tids nog kommer upp till diskussion
              och beslut. Jag vill strax utveckla detta något men först sätta
              in frågorna i sitt sammanhang så som Centerpartiet ser på det.
            </seg>
          </u>
          <u xml:id="i-1325e22536734f1f-550" prev="i-1325e22536734f1f-549" who="Q5954984">
            <seg>
              Vi lever i ett land som har en tämligen unik situation i sin
              omgivning, med en stark ekonomi och med en situation på arbetsmarknaden
              som i de flesta avseenden också är en av de bästa i Europa. Jag
              vet att det stör en del att höra detta, i den meningen att det
              uppfattas som ett skäl för Alliansen att ropa hurra vad vi är
              bra, men det är med förlov sagt viktigare än så. Jag ser nämligen
              en uppenbar risk i att vi inte tar in fullt ut den ekonomiska
              kris som finns omkring oss och den mycket allvarliga situation
              vi delar med Europa och stora delar av världen i övrigt. Även
              i de frågor som i dag hanteras är denna bakgrund, åtminstone för
              mig, en mycket viktig faktor.
            </seg>
          </u>
          <u xml:id="i-1325e22536734f1f-551" prev="i-1325e22536734f1f-549" who="Q5954984">
            <seg>
              Då blir nämligen utmaningen att förbättra möjligheterna att få
              in fler i arbete än viktigare, och riskerna med ett ökat antal
              ungdomar och andra i utanförskap förskräcker, inte bara när det
              gäller de enskilda individernas situation eller samhällsekonomins
              effekter, utan också för att förhindra oro och instabilitet i
              samhället. Jag är stolt över att tillhöra ett parti som under
              90-talet tog aktivt ansvar för att reda upp och skapa robusta
              regler för statens ekonomi och i alliansregeringen under förra
              mandatperioden varit med om att förändra regler på arbetsmarknaden
              som förenklar för företagande och som ökar möjligheterna för den
              som står utanför arbetsmarknaden att komma in. Självklart skulle
              jag önska att vi nått större framgångar när det gäller antalet
              arbetslösa, men givet den situation vi har i stort, som jag nyss
              var inne på, får man ändå se det som ett steg framåt. Och det
              ger definitivt ingen anledning att fundera över så kallade återställare.
            </seg>
          </u>
          <u xml:id="i-1325e22536734f1f-552" prev="i-1325e22536734f1f-549" who="Q5954984">
            <seg>
              Tvärtom anser Centerpartiet att vi bör fortsätta att titta på
              förändringar som underlättar för grupper som har svårigheter att
              etablera sig på arbetsmarknaden och förenkla och stimulera för
              företagande för att i sin tur öka antalet jobb.
            </seg>
          </u>
          <u xml:id="i-1325e22536734f1f-553" prev="i-1325e22536734f1f-549" who="Q5954984">
            <seg>
              Herr talman! Med detta sagt vill jag avsluta med några mer konkreta
              kommentarer. Det är viktigt att lagar och regler är enkla och
              tydliga och inte i onödan begränsar friheten på arbetsmarknaden.
              Samtidigt behövs det regler, och de regler som finns ska följas.
              Visstidsanställningar har underlättat för många att ta sina första
              steg på arbetsmarknaden, och de fyller en viktig funktion. Därför
              hoppas jag att regeringen, som ser över denna del i LAS, hittar
              förslag som gör det möjligt att använda visstidsanställningar
              där de behövs och samtidigt hindrar att de kombineras på ett sätt
              som innebär ett missbruk.
            </seg>
          </u>
          <u xml:id="i-1325e22536734f1f-554" prev="i-1325e22536734f1f-549" who="Q5954984">
            <seg>
              När det gäller de motioner som tar upp olika delar inom området
              ledighet från arbetet väntas en proposition som förhoppningsvis
              förenklar lagstiftningen. Jag tycker att det är naturligt att
              vi när det gäller en diskussion om dessa frågor inväntar den propositionen.
            </seg>
          </u>
          <u xml:id="i-1325e22536734f1f-555" prev="i-1325e22536734f1f-549" who="Q5954984">
            <seg>
              Centerpartiet stöder starkt inställningen att arbetsmarknadens
              parter i så stor utsträckning som möjligt ska avtala om regler
              för arbetsmarknadens funktion och att lagstiftningen inte ska
              användas mer än nödvändigt. Detta tror vi skapar ett mer flexibelt
              funktionssätt och ett regelverk som parterna känner sig närmare
              kopplade till.
            </seg>
          </u>
          <u xml:id="i-1325e22536734f1f-556" prev="i-1325e22536734f1f-549" who="Q5954984">
            <seg>
              Ett bra exempel på detta är detaljerna i arbetstidslagstiftningen.
              Det som kallas korttidsarbete och innebär avtalad kortare arbetstid
              vid konjunktursvackor för att minska antalet uppsägningar tycker
              Centerpartiet är en intressant form. Vi välkomnar därmed den utredning
              som tittar på frågan och hoppas att korttidsarbete kan utvecklas
              till att bli ett viktigare verktyg för att underlätta vid tillfälliga
              konjunktursvackor, underlätta både för anställda och för företag.
            </seg>
          </u>
          <u xml:id="i-1325e22536734f1f-557" prev="i-1325e22536734f1f-549" who="Q5954984">
            <seg>
              Herr talman! Med detta sagt vill jag yrka bifall till arbetsmarknadsutskottets
              förslag i betänkandet och avslag på samtliga motioner.
            </seg>
          </u>
          <note type="speaker">
            Anf. 68 JOHAN ANDERSSON (S) replik:
          </note>
          <u xml:id="i-1325e22536734f1f-558" next="i-1325e22536734f1f-564" who="Q5554920">
            <seg>
              Herr talman! Jag har några frågor till dig, Göran Lindell, när
              det gäller det du sade i ditt anförande om översynen i fråga om
              visstidsanställningar.
            </seg>
          </u>
          <u xml:id="i-1325e22536734f1f-559" prev="i-1325e22536734f1f-558" who="Q5554920">
            <seg>
              Tolkade jag dig rätt i den delen att ni i Centerpartiet är beredda
              att stödja ett förslag till begränsningar av den tid som man går
              i visstidsanställning? Vi har i debatten i dag pekat på flera
              exempel där man staplar anställningar på varandra, vilket gör
              att man maximalt kan nyttja den här möjligheten under så lång
              tid som möjligt. Då tänker jag framför allt på allmän visstidsanställning,
              provanställning och vikariatsanställning.
            </seg>
          </u>
          <u xml:id="i-1325e22536734f1f-560" prev="i-1325e22536734f1f-558" who="Q5554920">
            <seg>
              I reservationerna från såväl Socialdemokraterna som Vänsterpartiet
              har vi, fast med olika utgångspunkter, pekat på olika alternativ
              för att kunna stödja en förändrad lagstiftning om det. Det är
              en följdfråga i den delen.
            </seg>
          </u>
          <u xml:id="i-1325e22536734f1f-561" prev="i-1325e22536734f1f-558" who="Q5554920">
            <seg>
              Jag fastnade också för det du sade i ditt inlägg när det gäller
              den svenska modellen. Jag vill bara peka på en paradox som vi
              upplevde för inte särskilt länge sedan när det gäller Centerpartiets
              syn på den svenska modellen.
            </seg>
          </u>
          <u xml:id="i-1325e22536734f1f-562" prev="i-1325e22536734f1f-558" who="Q5554920">
            <seg>
              Den svenska modellen bygger på flera delar. En är naturligtvis
              att vi har parter som arbetar med arbetsmarknaden, tecknar avtal
              och reglerar olika frågor och annat. Tydligen gäller det ändå
              inte lönebildningen, utifrån Centerpartiets syn.
            </seg>
          </u>
          <u xml:id="i-1325e22536734f1f-563" prev="i-1325e22536734f1f-558" who="Q5554920">
            <seg>
              Vi hade ett förslag om ingångslöner som vi debatterade i kammaren
              den 22 mars. Där var Centerpartiets arbetsmarknadspolitiska talesperson
              Annika Qarlsson mycket snabbt ute och sade att man ville sänka
              ingångslönerna generellt med 25 procent för alla först var det
              bara för ungdomar, men sedan gällde det alla. När debatten var
              som hetast om att sjuksköterskorna skulle ha en grundlön på 24
              000 kronor i månaden gällde det alla utom sjuksköterskor.
            </seg>
          </u>
          <u xml:id="i-1325e22536734f1f-564" prev="i-1325e22536734f1f-558" who="Q5554920">
            <seg>
              Min följdfråga till Göran Lindell är: Gäller Centerpartiets syn
              på den svenska modellen även lönebildningen, eller är den undantagen?
            </seg>
          </u>
          <note type="speaker">
            Anf. 69 GÖRAN LINDELL (C) replik:
          </note>
          <u xml:id="i-1325e22536734f1f-565" next="i-1325e22536734f1f-568" who="Q5954984">
            <seg>
              Herr talman! Tack, Johan Andersson, för frågorna! Allra först
              vill jag säga: Med bara några månader som andre suppleant i arbetsmarknadsutskottet
              hoppas jag att det ursäktas att jag inte kan ge en beskrivning
              av regeringens förslag i aktuella frågor som förväntas framöver.
            </seg>
          </u>
          <u xml:id="i-1325e22536734f1f-566" prev="i-1325e22536734f1f-565" who="Q5954984">
            <seg>
              Men jag vill ändå för Centerpartiet säga att det finns två sidor
              av begreppet visstidsanställningar. Det fyller en viktig funktion
              både för många unga och för andra som ska göra sin första introduktion
              eller komma tillbaka på arbetsmarknaden. Det fyller också en viktig
              funktion för företagen, inte minst med tanke på den situation
              som vi har, med relativt styrda regler för att lösa tillfälliga
              situationer av olika slag för företagens planering och för hur
              de ska hantera sina anställda.
            </seg>
          </u>
          <u xml:id="i-1325e22536734f1f-567" prev="i-1325e22536734f1f-565" who="Q5954984">
            <seg>
              Vi har bejakat den översyn som sker och ser fram emot och hoppas
              att förslag kommer som hindrar det vi kallar missbruk, som tydligen
              kan finnas här och var av det regelverk som vi har.
            </seg>
          </u>
          <u xml:id="i-1325e22536734f1f-568" prev="i-1325e22536734f1f-565" who="Q5954984">
            <seg>
              När det gäller ingångslöner förs vår talan normalt av Annika
              Qarlsson. Det jag vill betona är att vi ser en mängd olika förslag
              för att underlätta för unga att komma in på arbetsmarknaden, och
              ingångslönerna är en av de delarna. Vi har en förhoppning om att
              arbetsmarknadens parter tar tag i frågan och tittar på förändringar
              som ligger i linje med de tankegångar som vi har, och vi ser tydliga
              tecken på det i en del av de avtal som vi nyss har sett slutas
              på arbetsmarknaden.
            </seg>
          </u>
          <note type="speaker">
            Anf. 70 JOHAN ANDERSSON (S) replik:
          </note>
          <u xml:id="i-1325e22536734f1f-569" next="i-1325e22536734f1f-573" who="Q5554920">
            <seg>
              Herr talman! Jag har en följdfråga när det gäller ingångslönerna,
              och sedan har jag ytterligare en frågeställning.
            </seg>
          </u>
          <u xml:id="i-1325e22536734f1f-570" prev="i-1325e22536734f1f-569" who="Q5554920">
            <seg>
              Kan jag tolka Göran Lindell så att det fortfarande är parterna
              som ska hantera ingångslönerna? I det utspel som gjordes av Centern
              den 22 mars fick man uppfattningen att det var lagstiftaren som
              skulle gå in och reglera ingångslöner och annat.
            </seg>
          </u>
          <u xml:id="i-1325e22536734f1f-571" prev="i-1325e22536734f1f-569" who="Q5554920">
            <seg>
              Man kan tycka att det var mycket märkligt att mitt under brinnande
              avtalsförhandlingar göra ett sådant utspel. Det är en följdfråga.
            </seg>
          </u>
          <u xml:id="i-1325e22536734f1f-572" prev="i-1325e22536734f1f-569" who="Q5554920">
            <seg>
              Sedan kan jag bara konstatera att såväl Hans Backman som Göran
              Lindell är väldigt positiva när det gäller översynen av korttidsanställningar.
              Jag tycker att det ser positivt ut i framtiden kring det.
            </seg>
          </u>
          <u xml:id="i-1325e22536734f1f-573" prev="i-1325e22536734f1f-569" who="Q5554920">
            <seg>
              Jag hoppas innerligt att ni påverkar era kamrater, departementschefen
              på Arbetsmarknadsdepartementet och den som slutligen kommer att
              bereda fram förslag och annat, så att det kommer fram ett vettigt
              förslag. Det är mer ett medskick till såväl dig, Göran Lindell,
              och Centerpartiet som till Hans Backman och Folkpartiet.
            </seg>
          </u>
          <note type="speaker">
            Anf. 71 GÖRAN LINDELL (C) replik:
          </note>
          <u xml:id="i-1325e22536734f1f-574" next="i-1325e22536734f1f-578" who="Q5954984">
            <seg>
              Herr talman! När det gäller frågan om ingångslöner och den taktiska
              finessen att ta upp detta under brinnande avtalsrörelse kan man
              väl säga: Den här frågan är alltid viktig. Det är ingen fråga
              som vi driver just då i och för sig. Men samtidigt är det väl
              just vid ett sådant tillfälle som det är möjligt att få uppmärksamhet
              runt att ta upp den diskussionen.
            </seg>
          </u>
          <u xml:id="i-1325e22536734f1f-575" prev="i-1325e22536734f1f-574" who="Q5954984">
            <seg>
              Vi hoppas fortsatt på en bred och konstruktiv diskussion av olika
              förslag i sammanhanget, utan att vara låsta till detaljerna.
            </seg>
          </u>
          <u xml:id="i-1325e22536734f1f-576" prev="i-1325e22536734f1f-574" who="Q5954984">
            <seg>
              När det gäller korttidsanställningar vill jag bara säga: Jag
              hade själv i form av regional varselsamordnare, som det då hette,
              under förra mandatperioden, under förra krisen, möjlighet att
              sätta mig in ganska rejält i de här frågorna. Då såg jag vilken
              betydelse detta hade. Jag kommer från ett industrilän som drabbades
              mycket kraftigt.
            </seg>
          </u>
          <u xml:id="i-1325e22536734f1f-577" prev="i-1325e22536734f1f-574" who="Q5954984">
            <seg>
              Jag tycker att det som då skedde är ett utmärkt exempel, kopplat
              till förra replikskiftesdiskussionen, på att arbetsmarknadens
              parter med den snabbhet och flexibilitet som man kan åstadkomma
              om man hanterar frågorna moget och konstruktivt kan hitta lösningar
              i en takt som vi aldrig hade klarat i regering och riksdag, för
              att förändra en lagstiftning, om vi skulle ha försökt göra det
              på det sättet.
            </seg>
          </u>
          <u xml:id="i-1325e22536734f1f-578" prev="i-1325e22536734f1f-574" who="Q5954984">
            <seg>
              Jag hoppas att vi kan lägga grunden och förutsättningarna för
              kommande sämre tider precis som befarades här tidigare kommer
              de säkert tillbaka där vi kan hantera den här typen av förändringar
              lättare, med kortare anställningar, eventuellt kombinerat med
              utbildning i olika former för de anställda.
            </seg>
          </u>
          <note type="speaker">
            Anf. 72 SVEN-OLOF SÄLLSTRÖM (SD):
          </note>
          <note>
            Herr talman! Detta betänkande behandlar motionsyrkanden om ledighets-
            och arbetstidsfrågor och om tidsbegränsade anställningsformer.
            Motionsyrkandena handlar bland annat om tidsbegränsade anställningar
            och rätt till heltid.
          </note>
          <u xml:id="i-1325e22536734f1f-579" next="i-1325e22536734f1f-586" who="Q6201234">
            <seg>
              Jag vill till att börja med säga att vi sverigedemokrater i stort
              delar utskottsmajoritetens uppfattning och slutsatser när det
              gäller de motioner som behandlas i betänkandet. Vi anser likt
              en majoritet av arbetsmarknadsutskottets ledamöter att ett stort
              ansvar för att förhindra missbruk av reglerna kring visstidsanställningar
              och för att huvudregeln om tillsvidareanställning upprätthålls
              vilar på arbetsmarknadens parter.
            </seg>
          </u>
          <u xml:id="i-1325e22536734f1f-580" prev="i-1325e22536734f1f-579" who="Q6201234">
            <seg>
              Vi är medvetna om att ett visst missbruk trots allt finns och
              ser fram emot de förändringar av LAS som har aviserats av Regeringskansliet
              med syfte att stävja detta missbruk.
            </seg>
          </u>
          <u xml:id="i-1325e22536734f1f-581" prev="i-1325e22536734f1f-579" who="Q6201234">
            <seg>
              Jag tycker att det är synd att vi i dag inte kan behandla regeringens
              förslag tillsammans med de här motionsyrkandena. Jag vet inte
              om det beror på att regeringen har tagit ledigt eller möjligtvis
              jobbar halvtid, men det är trots allt synd att vi inte kan göra
              det samtidigt.
            </seg>
          </u>
          <u xml:id="i-1325e22536734f1f-582" prev="i-1325e22536734f1f-579" who="Q6201234">
            <seg>
              Låt oss trots detta invänta regeringens förslag på förändringar,
              så får vi se vad det ger. Om det är otillräckligt är vi från Sverigedemokraterna
              beredda att göra något, men det får vi se då.
            </seg>
          </u>
          <u xml:id="i-1325e22536734f1f-583" prev="i-1325e22536734f1f-579" who="Q6201234">
            <seg>
              När det gäller motionen om rätt till heltid vill jag påminna
              om Långtidsutredningens slutsatser att deltidsarbete är den bästa
              vägen in till heltidsarbete. Det är en väldigt stor del av dem
              som har deltid eller tar ett deltidsarbete och som vill ha heltid
              som också har ett heltidsarbete efter ett år. Glöm inte det!
            </seg>
          </u>
          <u xml:id="i-1325e22536734f1f-584" prev="i-1325e22536734f1f-579" who="Q6201234">
            <seg>
              Vi sverigedemokrater är inte beredda att genom att i den här
              kammaren rösta för rätt till heltid tvinga ut ännu fler i arbetslöshet.
            </seg>
          </u>
          <u xml:id="i-1325e22536734f1f-585" prev="i-1325e22536734f1f-579" who="Q6201234">
            <seg>
              När det gäller motionen om ledighetslagstiftning, bland annat
              om föräldraledighet, har regeringen även på detta område aviserat
              en proposition. Följaktligen anser vi att vi även här ska avvakta
              och se vad propositionen ger. Det återstår att se när regeringen
              återgår i arbete efter sin ledighet.
            </seg>
          </u>
          <u xml:id="i-1325e22536734f1f-586" prev="i-1325e22536734f1f-579" who="Q6201234">
            <seg>
              Herr talman! Jag avser inte att förlänga den här debatten. Jag
              tror att det som kan sägas är sagt. Därmed vill jag yrka bifall
              till utskottets förslag och avslag på samtliga reservationer.
            </seg>
          </u>
          <note type="speaker">
            Anf. 73 ANDREAS CARLSON (KD):
          </note>
          <u xml:id="i-1325e22536734f1f-587" next="i-1325e22536734f1f-599" who="Q5602835">
            <seg>
              Herr talman! Betänkandet berör anställningsformer. En omdiskuterad
              anställningsform är de tidsbegränsade anställningarna. Det är
              viktigt att de anställningsformer som finns används på ett korrekt
              sätt och att människor inte fastnar i tidsbegränsade anställningar
              under långa perioder. Som vi har hört i debatten kan det vara
              ett problem att visstidsanställningar staplas på varandra, och
              det är bra att regeringen nu arbetar med att förtydliga att visstidsanställningar
              inte ska kunna kombineras på ett sådant sätt att de kan missbrukas.
            </seg>
          </u>
          <u xml:id="i-1325e22536734f1f-588" prev="i-1325e22536734f1f-587" who="Q5602835">
            <seg>
              Samtidigt får man inte glömma bort de förändringar som alliansregeringen
              har gjort och som Gustav Nilsson talade om tidigare i debatten,
              nämligen att visstidsanställningar under 24 månader över fem år
              leder till en tillsvidareanställning. Det kan dock finnas mer
              att göra, och här avvaktar vi regeringens arbete.
            </seg>
          </u>
          <u xml:id="i-1325e22536734f1f-589" prev="i-1325e22536734f1f-587" who="Q5602835">
            <seg>
              I sammanhanget måste också sägas att tidsbegränsade anställningar
              ger företagen större möjlighet att anpassa verksamheten till konjunkturläget.
              Det kan också vara bra för arbetsgivaren att använda en tidsbegränsad
              anställning för att bedöma om en person är lämplig för uppgiften.
              Det är lättare för en arbetslös, kanske ung, människa att komma
              in på eller tillbaka till arbetsmarknaden genom en tidsbegränsad
              anställning än att få en fast anställning direkt. En tidsbegränsad
              anställning kan vara ett steg in, och alternativet kan vara att
              inte få chansen alls.
            </seg>
          </u>
          <u xml:id="i-1325e22536734f1f-590" prev="i-1325e22536734f1f-587" who="Q5602835">
            <seg>
              I det här sammanhanget är det viktigt att framhålla att arbetsmarknadens
              parter har ett stort ansvar för att hantera de här frågorna.
            </seg>
          </u>
          <u xml:id="i-1325e22536734f1f-591" prev="i-1325e22536734f1f-587" who="Q5602835">
            <seg>
              Alliansen har fokuserat mycket på att stärka utbudssidan sedan
              vi tog makten 2006. Genom kraftiga skattesänkningar för låg- och
              medelinkomsttagare har viljan hos medborgarna att jobba ökat och
              utbudet av arbetskraft därmed stärkts. Tillsammans med det måste
              också efterfrågan på arbetskraft stärkas. I takt med att fler
              vill jobba måste företag ha förutsättningar att skapa fler jobb.
            </seg>
          </u>
          <u xml:id="i-1325e22536734f1f-592" prev="i-1325e22536734f1f-587" who="Q5602835">
            <seg>
              Utöver detta finns ett uppenbart matchningsproblem på arbetsmarknaden.
              Från oppositionen hör man ofta att det är utbildning som är nyckeln
              till att lösa det problemet. Med mer utbildning ska kompetensen
              öka för unga och göra dem anställbara för företag som på många
              håll skriker efter personal. Jag besöker många sådana företag
              när jag är ute och reser i Jönköpings län, som jag kommer från,
              och i resten av landet. Det är rätt så, men alla unga ska inte
              tvingas in i gymnasieskolan tills de är 25 år. De vill ha ett
              jobb, och de vill ha det nu. Då kan en tidsbegränsad anställning
              vara en språngbräda till en tillsvidareanställning.
            </seg>
          </u>
          <u xml:id="i-1325e22536734f1f-593" prev="i-1325e22536734f1f-587" who="Q5602835">
            <seg>
              Problemet är inte enbart brist på utbildning utan också brist
              på tidigare arbetslivserfarenhet. Etableringsåldern på arbetsmarknaden
              är i snitt 28 år, tror jag. Vi kristdemokrater tycker att det
              är viktigt att ungdomar får chansen att komma in i arbete tidigare.
              Ett utbyggt lärlingssystem är därför något som Kristdemokraterna
              kommer att driva som en proaktiv lösning på den utmaning som ungdomsarbetslösheten
              ställer oss inför. Regeringen utreder frågan om lärlingsprovanställning
              för ungdomar upp till 23 år.
            </seg>
          </u>
          <u xml:id="i-1325e22536734f1f-594" prev="i-1325e22536734f1f-587" who="Q5602835">
            <seg>
              Erfarenheter från andra EU-länder visar att det finns en koppling
              mellan låg ungdomsarbetslöshet och ett väl utbyggt lärlingssystem
              med lärlingsutbildning och lärlingsanställningar. Kombinationen
              av utbildning och arbetserfarenhet svarar mot de behov som många
              unga utan arbete i dag har. Därför är det positivt att det i avtalsförhandlingarna
              har kommit fram olika modeller av lärlingsanställningar. Det är
              viktigt att regeringens förslag kommer fram inom kort. Det är
              också viktigt att vi fortsätter att utveckla politiken för att
              ge fler ungdomar chansen att ta sig in på arbetsmarknaden.
            </seg>
          </u>
          <u xml:id="i-1325e22536734f1f-595" prev="i-1325e22536734f1f-587" who="Q5602835">
            <seg>
              I Kristdemokraterna sker ett utvecklingsarbete på det här området.
              Vi tittar mycket på övriga länder i EU, och det finns mycket att
              lära sig.
            </seg>
          </u>
          <u xml:id="i-1325e22536734f1f-596" prev="i-1325e22536734f1f-587" who="Q5602835">
            <seg>
              I betänkandet redogörs för en rad motioner om föräldraledighet.
              I det här sammanhanget vill jag understryka att Kristdemokraterna
              är för att möjliggöra föräldraledighet längre upp i åldrarna i
              barnets uppväxt. Vi vill ge familjen större möjlighet att fatta
              egna beslut om hur man ska lägga upp sitt livspussel och fördela
              sin tid.
            </seg>
          </u>
          <u xml:id="i-1325e22536734f1f-597" prev="i-1325e22536734f1f-587" who="Q5602835">
            <seg>
              Familjen svarar mot grundläggande mänskliga behov. Politikens
              uppgift är att stödja och förvalta de värden och förutsättningar
              som bidrar till att familjen kan fungera som en positiv gemenskap
              för dess medlemmar och därmed för hela samhället. Vi vill ge familjen
              vardagsmakt.
            </seg>
          </u>
          <u xml:id="i-1325e22536734f1f-598" prev="i-1325e22536734f1f-587" who="Q5602835">
            <seg>
              Vi vet alla här att varje person är unik och att behoven skiljer
              sig från barn till barn. Närvarande föräldrar och anknytningen
              till dem är viktiga, inte minst när barnen är små. Därför fortsätter
              Kristdemokraterna outtröttligt att driva att föräldrar ska kunna
              vara hemma längre med sina barn under barnens uppväxt om de så
              vill. Vi föreslår att föräldrar ska ha rätt till tjänstledighet
              på heltid tills barnet fyller tre år och att en barnomsorgspeng
              införs i hela landet, så att de föräldrar som väljer att ta hand
              om sina barn själva ska få en skälig ersättning.
            </seg>
          </u>
          <u xml:id="i-1325e22536734f1f-599" prev="i-1325e22536734f1f-587" who="Q5602835">
            <seg>
              Men alla barn behöver också närvarande föräldrar senare under
              ungdomstiden. Flera kan behöva extra stöd, och därför föreslår
              vi kristdemokrater i vårt nya familjepolitiska program att 30
              föräldrapenningdagar ska kunna sparas och användas fram till dess
              att barnet är 18 år. Vi vill också utöka antalet föräldrapenningdagar
              i stort med ytterligare 30 och tycker att det är en självklarhet
              att det är föräldrarna, inte politikerna, som ska bestämma vem
              som tar ut dagarna och när. Därför är vi emot politiskt beslutade
              pappa- eller mammamånader. Detta ska föräldrarna själva ha mandat
              att bestämma över.
            </seg>
          </u>
          <note>
            Regeringen har aviserat en proposition om ledighetslagstiftning
            till riksdagen, och den bör avvaktas. Därför yrkar jag avslag
            på samtliga motioner och bifall till utskottets förslag.
          </note>
          <note type="speaker">
            Anf. 74 ANNIKA LILLEMETS (MP):
          </note>
          <u xml:id="i-1325e22536734f1f-600" next="i-1325e22536734f1f-622" who="Q4962191">
            <seg>
              Herr talman! Leva för att arbeta eller arbeta för att leva, det
              är frågan. Och vem ska arbeta, med vad, hur mycket och varför?
            </seg>
          </u>
          <u xml:id="i-1325e22536734f1f-601" prev="i-1325e22536734f1f-600" who="Q4962191">
            <seg>
              Det har gått alldeles snett när lönearbetet blivit ett självändamål
              i stället för ett medel. Visst är lagom mycket meningsfullt arbete
              en källa inte bara till försörjning utan till tillfredsställelse,
              men lönearbetet är bara en del av arbetet, och arbetet är bara
              en del av livet.
            </seg>
          </u>
          <u xml:id="i-1325e22536734f1f-602" prev="i-1325e22536734f1f-600" who="Q4962191">
            <seg>
              Det är hög tid att göra upp med myten om lönearbetet i sig som
              källan till allt gott själva den heliga arbetslinjen. Den irrationella
              och osunda arbetsdyrkan ställer nämligen till stor skada. Den
              viktiga frågan är: Vad är ett gott liv? Är det att vara fullt
              sysselsatt vad det nu innebär eller att ha lagom med meningsfullt,
              betalt eller obetalt, arbete? Är det att ha tid att leva och älska,
              att vara förälder, vän och medborgare? Och vad bestämmer en människas
              värde och hur anställbar hon är?
            </seg>
          </u>
          <u xml:id="i-1325e22536734f1f-603" prev="i-1325e22536734f1f-600" who="Q4962191">
            <seg>
              Om man väljer att se nyktert på just arbetets roll är inte frågan
              hur vi skapar full sysselsättning, som det heter, utan hur mycket
              arbete och konsumtion jorden tål. Det är den viktiga frågan. Och
              hur mycket tål vi själva?
            </seg>
          </u>
          <u xml:id="i-1325e22536734f1f-604" prev="i-1325e22536734f1f-600" who="Q4962191">
            <seg>
              Ett starkt skäl mot att lagstifta om sänkt normalarbetstid är
              enligt utskottsmajoriteten att det skulle kunna drabba tillväxten.
              Men då borde man väl föreslå att normalarbetstiden ska öka, om
              man ser maximal tillväxt i sig som målet. Varför ska man nöja
              sig med 40 timmar? Och vad är tillväxt? Är det gott i sig?
            </seg>
          </u>
          <u xml:id="i-1325e22536734f1f-605" prev="i-1325e22536734f1f-600" who="Q4962191">
            <seg>
              Ja, ekonomisk tillväxt kan vara ett medel för att nå välstånd
              så länge ett samhälle är fattigt och så länge rikedomen fördelas
              så att alla får ta del av den. Men en ekonomi byggd på ständigt
              ökad tillväxt, som kräver ökat lönearbete och ökad konsumtion
              när mänskligheten redan totalt sett förbrukar för mycket naturresurser
              är ohållbar. Oändlig tillväxt i en ändlig värld är inte möjlig.
            </seg>
          </u>
          <u xml:id="i-1325e22536734f1f-606" prev="i-1325e22536734f1f-600" who="Q4962191">
            <seg>
              Ekonomisk utveckling måste av miljöskäl innebära mer fri tid
              snarare än ökad materiell konsumtion. Den insikten har bland andra
              FN:s miljöorgan Unep och EU-parlamentets miljöutskott uttalat.
            </seg>
          </u>
          <u xml:id="i-1325e22536734f1f-607" prev="i-1325e22536734f1f-600" who="Q4962191">
            <seg>
              Givetvis är det också socialt och mänskligt ohållbart att konsumtionen
              är så ojämnt fördelad. Stora grupper i världen svälter medan en
              liten global överklass förbrukar långt mer än vad som är hållbart.
              Även i Sverige blir fördelningen av arbete, betalt och obetalt,
              och pengar alltmer ojämn. Enligt Statistiska centralbyrån motsvarade
              övertiden i Sverige 2010 ca 125 000 heltidsjobb, och nu är det
              ännu mer. Samtidigt råder massarbetslöshet.
            </seg>
          </u>
          <u xml:id="i-1325e22536734f1f-608" prev="i-1325e22536734f1f-600" who="Q4962191">
            <seg>
              Att någon får betalt för att göra något betyder för övrigt inte
              att det är nödvändigt eller ens önskvärt. Det är oekonomisk tillväxt
              att betala människor för att hugga ned urskog, att fånga den sista
              torsken eller att bygga vapen som orsakar krig och lidande. Det
              må ge kortsiktig vinst för några få, men alla andra betalar dyrt,
              och skadorna går inte att reparera. Människor som dödas av vapnen
              kan inte få livet åter, och skövlade naturmiljöer är svåra eller
              omöjliga att återställa.
            </seg>
          </u>
          <u xml:id="i-1325e22536734f1f-609" prev="i-1325e22536734f1f-600" who="Q4962191">
            <seg>
              Att vetenskapliga och tekniska framsteg leder till att allt färre
              kan producera alltmer är ur grön synvinkel inte ett problem utan
              ett framsteg. Vi har bättre förutsättningar än någonsin i ett
              land som Sverige att gå vidare till ett samhälle där vi fokuserar
              på kulturell och social utveckling när vi inte längre behöver
              slita så hårt och länge för att producera livets nödtorft.
            </seg>
          </u>
          <u xml:id="i-1325e22536734f1f-610" prev="i-1325e22536734f1f-600" who="Q4962191">
            <seg>
              Att blint fortsätta skapa jobb och att ha som mål att alla ska
              lönearbeta 40 timmar i veckan, till varje pris, eller mer fast
              det inte behövs eller rent av ställer till skada är andefattigt
              och felaktigt. Därför är det synd att inte en majoritet stödde
              vårt förslag, som nu fick en förenklad behandling, om att utreda
              hur normalarbetstiden i ett första steg kan sänkas till 35 timmar
              i veckan i Sverige.
            </seg>
          </u>
          <u xml:id="i-1325e22536734f1f-611" prev="i-1325e22536734f1f-600" who="Q4962191">
            <seg>
              I exempelvis Frankrike sänktes normalarbetstiden från 39 till
              35 timmar i veckan med en konstruktion som gav fler jobb utan
              betydande kostnader för företagen eller samhället. Sådana lösningar
              är värda att inspireras av.
            </seg>
          </u>
          <u xml:id="i-1325e22536734f1f-612" prev="i-1325e22536734f1f-600" who="Q4962191">
            <seg>
              Argumenten mot att dela på jobben har varit sig lika under lång
              tid. Redan 1920 oroade sig Sveriges Verkstadsförening över sänkt
              produktivitet och att företag skulle flytta utomlands på grund
              av 48-timmarsveckan, som man då införde. Dessutom bekymrade sig
              arbetsgivarna över vad de anställda skulle kunna hitta på med
              all sin fria tid. Denna förmyndaraktiga inställning borde höra
              det förgångna till, men den skiner igenom i det allmänt utbredda
              talet om vikten av sysselsättning. Varför ska folk hållas sysselsatta
              som små barn som ska förhindras att hitta på dumheter?
            </seg>
          </u>
          <u xml:id="i-1325e22536734f1f-613" prev="i-1325e22536734f1f-600" who="Q4962191">
            <seg>
              En sådan människosyn är förnedrande. Det är verkligen hög tid
              att befria lönearbetet från den föråldrade funktionen att disciplinera
              människor. Det är lika viktigt med en rättvis fördelning av pengar
              och konsumtionsutrymme som rättvis fördelning av arbete. Det finns
              alltför många som jobbar mer än de orkar i längden men har så
              låg lön att de inte kan försörja sig och sina familjer. Ofta har
              dessa personer också krävande och tunga arbeten.
            </seg>
          </u>
          <u xml:id="i-1325e22536734f1f-614" prev="i-1325e22536734f1f-600" who="Q4962191">
            <seg>
              Detta är inte den enda men en förklaring till att många deltidsanställda
              vill jobba heltid. Ofta är motivet att det helt enkelt inte går
              att försörja sig på en deltidslön i ett låglöneyrke. En heltidslön
              som det går att leva på är en nödvändighet och borde vara en självklarhet,
              liksom att arbetsvillkoren på alla jobb ska vara så bra att man
              inte sliter ut sig och skadas.
            </seg>
          </u>
          <u xml:id="i-1325e22536734f1f-615" prev="i-1325e22536734f1f-600" who="Q4962191">
            <seg>
              Med lägre heltidsnorm och en fördelningspolitik som syftar till
              att minska inkomstskillnader i stället för att öka dem, som nu,
              kan fler försörja sig på sitt arbete.
            </seg>
          </u>
          <u xml:id="i-1325e22536734f1f-616" prev="i-1325e22536734f1f-600" who="Q4962191">
            <seg>
              Kommuner och landsting är stora arbetsgivare. Där finns stora
              grupper anställda med krävande arbeten och med en låg lön. Många
              av dem tvingas slita för hårt och orkar inte i längden. Så kan
              det inte få fortsätta. Därför föreslår Miljöpartiet att regeringen
              ska låta utreda hur staten kan stödja och uppmuntra kommuner och
              landsting som vill gå före och ta ökat ansvar för goda arbetsvillkor
              för sina anställda.
            </seg>
          </u>
          <u xml:id="i-1325e22536734f1f-617" prev="i-1325e22536734f1f-600" who="Q4962191">
            <seg>
              Det kan handla om ökad öppenhet för olika arbetstidsmodeller
              och även om att erbjuda vissa hårt belastade yrkesgrupper, till
              exempel inom vård och omsorg, sänkt normalarbetstid med bibehållen
              lön. Så kan arbetslivet bli mer mångfasetterat och mer mänskligt,
              och så kan säkert även kvaliteten i välfärdstjänsterna öka.
            </seg>
          </u>
          <u xml:id="i-1325e22536734f1f-618" prev="i-1325e22536734f1f-600" who="Q4962191">
            <seg>
              Givetvis står jag bakom MP:s reservationer, inklusive nr 8 som
              behandlar detta, men för tids vinnande avstår jag från att yrka
              bifall till dem.
            </seg>
          </u>
          <u xml:id="i-1325e22536734f1f-619" prev="i-1325e22536734f1f-600" who="Q4962191">
            <seg>
              Herr talman! Utskottsmajoriteten hävdar också i betänkandet att
              kollektivavtalssystemets trovärdighet riskerar att undergrävas
              om det lagstiftas om kortare arbetstid. Det är en obegriplig argumentation,
              för vi har redan en lagstadgad normalarbetstid i Sverige.
            </seg>
          </u>
          <u xml:id="i-1325e22536734f1f-620" prev="i-1325e22536734f1f-600" who="Q4962191">
            <seg>
              Har 40-timmarsveckan undergrävt kollektivavtalens trovärdighet?
              Vad gör det för skillnad om normalarbetstiden är 35 timmar eller
              30 eller för den delen 48? Nej, den argumentationen håller inte.
              40-timmarsveckan är ingen naturlag, lika lite som någon annan
              av människor beslutad ordning.
            </seg>
          </u>
          <u xml:id="i-1325e22536734f1f-621" prev="i-1325e22536734f1f-600" who="Q4962191">
            <seg>
              Det är hög tid att anpassa normalarbetstiden till verkligheten.
              Det är massarbetslöshet samtidigt som det finns övertidsberg.
              Vissa hetsas att shoppa slut på jordklotet medan andra i vårt
              rika land inte har råd med medicin och glasögon. Så måste det
              inte vara. Det kan vi ändra på.
            </seg>
          </u>
          <u xml:id="i-1325e22536734f1f-622" prev="i-1325e22536734f1f-600" who="Q4962191">
            <seg>
              Om viljan finns här i riksdagen kan vi fatta beslut som ger jämnare
              fördelning av lönearbete, pengar och fri tid och satsa på ökad
              livskraft i stället för ökad köpkraft för några få. Vad hindrar
              oss? Vi har ett par bra förslag som jag hoppas att ni kommer att
              rösta på.
            </seg>
          </u>
          <note type="speaker">
            Anf. 75 HANS BACKMAN (FP) replik:
          </note>
          <u xml:id="i-1325e22536734f1f-623" next="i-1325e22536734f1f-627" who="Q5563650">
            <seg>
              Herr talman! Tack, Annika Lillemets, för ditt anförande! Jag
              har bara ett par funderingar.
            </seg>
          </u>
          <u xml:id="i-1325e22536734f1f-624" prev="i-1325e22536734f1f-623" who="Q5563650">
            <seg>
              Du talar om klyftorna i Sverige, men när vi tittar på de ekonomiska
              undersökningar som görs kan vi se att alla som har jobb har fått
              det bättre ekonomiskt. Däremot har de som har tjänat mest fått
              det ännu lite bättre, om jag säger så. Men alla som har jobb har
              fått det bättre. Det är viktigt att ha med sig det, tycker jag.
            </seg>
          </u>
          <u xml:id="i-1325e22536734f1f-625" prev="i-1325e22536734f1f-623" who="Q5563650">
            <seg>
              Den stora skillnaden och klyftan är ju det är ett faktum mellan
              dem som har jobb och dem som inte har jobb.
            </seg>
          </u>
          <u xml:id="i-1325e22536734f1f-626" prev="i-1325e22536734f1f-623" who="Q5563650">
            <seg>
              Jag har lyssnat på Annika Lillemets anförande. Det lät som att
              du inte tyckte att det här med lönearbete var så viktigt. Du pratade
              om att hålla människor sysselsatta som små barn. Det kändes märkligt
              för mig, för jag har haft en känsla av att vi är eniga i riksdagen
              om att inte minst försöka lösa problemen med den höga ungdomsarbetslösheten
              och om att det är en positiv sak för ungdomar att komma in i arbete.
              Man hamnar i ett socialt sammanhang. Man blir bekräftad. Självförtroendet
              stärks ofta när man har fått sitt första jobb. Man får möjlighet
              att ta banklån. Man kan få sin första lägenhet. Man kan starta
              sitt vuxenliv.
            </seg>
          </u>
          <u xml:id="i-1325e22536734f1f-627" prev="i-1325e22536734f1f-623" who="Q5563650">
            <seg>
              Jag vill bara ha några kommentarer kring detta. Hur ser Annika
              Lillemets på våra ansträngningar här i riksdagen och ute i samhället
              för att ge dem som i dag står utanför arbete möjligheter att få
              ett jobb? Är det viktigt, eller är det av mindre vikt, enligt
              Annika Lillemets?
            </seg>
          </u>
          <note type="speaker">
            Anf. 76 ANNIKA LILLEMETS (MP) replik:
          </note>
          <u xml:id="i-1325e22536734f1f-628" next="i-1325e22536734f1f-631" who="Q4962191">
            <seg>
              Herr talman! Det är precis det jag ville komma till. För mycket
              lönearbete kan vara skadligt både för miljön, i och med överkonsumtion,
              och för människan, för att man inte får tid. Man blir stressad.
              Men också för lite lönearbete kan naturligtvis vara skadligt.
            </seg>
          </u>
          <u xml:id="i-1325e22536734f1f-629" prev="i-1325e22536734f1f-628" who="Q4962191">
            <seg>
              Alla vill vi väl bidra och göra någonting bra för det gemensammas
              bästa. Alla vill vi naturligtvis kunna försörja oss själva och
              våra familjer. Det är just därför en jämnare arbetsfördelning
              skulle vara en vinna-vinna-lösning både för dem som nu står utanför
              och får jobba noll timmar och för dem som jobbar övertid det är
              väldigt många. Det finns alltså stora vinster för alla i att dela
              mer lika på lönearbetet.
            </seg>
          </u>
          <u xml:id="i-1325e22536734f1f-630" prev="i-1325e22536734f1f-628" who="Q4962191">
            <seg>
              Det jag är ute efter är att det har blivit en olycklig fixering
              vid att öka antalet arbetade timmar för dem som redan har arbete.
              Det är ju inte de som behöver arbeta mer. De behöver ofta jobba
              lite mindre. Och det kan vi, som sagt, alla vinna på. Så har vi
              också gjort tidigare i Sverige. Vi har tagit ut ökade produktivitetsvinster
              i mer fri tid. Det är ingen omöjlighet att göra. Vinsterna av
              produktivitetsökningar kan gå till vinst till ägare i företag.
              De kan gå till högre löner för de anställda. De kan också tas
              ut i form av fri tid.
            </seg>
          </u>
          <u xml:id="i-1325e22536734f1f-631" prev="i-1325e22536734f1f-628" who="Q4962191">
            <seg>
              Så kan vi börja göra igen. Till exempel FN:s miljöorgan Unep
              understryker att det är vad vi nu av miljöskäl behöver göra.
            </seg>
          </u>
          <note type="speaker">
            Anf. 77 HANS BACKMAN (FP) replik:
          </note>
          <u xml:id="i-1325e22536734f1f-632" next="i-1325e22536734f1f-636" who="Q5563650">
            <seg>
              Herr talman! Jag vill tacka Annika Lillemets för det sagda.
            </seg>
          </u>
          <u xml:id="i-1325e22536734f1f-633" prev="i-1325e22536734f1f-632" who="Q5563650">
            <seg>
              En möjlighet till kortare arbetstid finns redan i dag. Det träffas
              överenskommelser mellan arbetsgivare och fackföreningar om att
              minska antalet arbetade timmar till säg 37 ½ timme i veckan. Man
              använder då till exempel en viss del av löneutrymmet till att
              finansiera det. Sådana lösningar kommer man överens om, och det
              kan vara positivt.
            </seg>
          </u>
          <u xml:id="i-1325e22536734f1f-634" prev="i-1325e22536734f1f-632" who="Q5563650">
            <seg>
              Jag ställer samma fråga till Annika Lillemets som den jag tidigare
              ställt till oppositionsföreträdare här: Är det vi här i riksdagen
              som bäst kan bedöma när det finns möjlighet att minska arbetstiden,
              exempelvis hos Posten eller inom en affärskedja?
            </seg>
          </u>
          <u xml:id="i-1325e22536734f1f-635" prev="i-1325e22536734f1f-632" who="Q5563650">
            <seg>
              Borde det inte vara lättare och rimligare att den bedömningen
              kan göras av arbetstagarnas parter, fackföreningen och arbetsgivaren
              som har full insikt i hur flödena på arbetet fungerar? Jag och
              Annika Lillemets vet att det vid olika tidpunkter på året exempelvis
              är olika kundvolym.
            </seg>
          </u>
          <u xml:id="i-1325e22536734f1f-636" prev="i-1325e22536734f1f-632" who="Q5563650">
            <seg>
              Vore det inte rimligt att göra bedömningen att det är positivt
              att om det finns önskemål om det från arbetstagarna kunna minska
              antalet arbetstimmar? Men borde det inte vara rimligare att på
              arbetsplatsen bedöma hur arbetstiden ska förläggas och med hur
              många timmar den kan minskas än att vi här i riksdagen generellt
              lagstiftar om det? Är det inte svårt att ha den kunskapen? Jag
              anser att det är svårt här från riksdagen. Hur ser Annika Lillemets
              på detta?
            </seg>
          </u>
          <note type="speaker">
            Anf. 78 ANNIKA LILLEMETS (MP) replik:
          </note>
          <u xml:id="i-1325e22536734f1f-637" next="i-1325e22536734f1f-640" who="Q4962191">
            <seg>
              Herr talman! Jag undrar om Hans Backman helt vill avskaffa lagstiftningen
              om normalarbetstid. Vi har ju nu 40 timmar per vecka. Någonstans
              ska vi väl ha normalarbetstid när nu sådan finns. Det är en skyddslagstiftning
              för de individer som inte kan välja och som inte har en stark
              förhandlingsposition gentemot sin arbetsgivare. Ofta gäller det
              de som har tunga och kanske också lågt betalda jobb.
            </seg>
          </u>
          <u xml:id="i-1325e22536734f1f-638" prev="i-1325e22536734f1f-637" who="Q4962191">
            <seg>
              Viktigt är också att normalarbetstiden är normerande. Är det
              40 timmar per vecka blir det normalt att jobba just så länge samt
              avvikande att jobba kortare eller längre tid än det. Det finns
              alla möjligheter att också avtalsvägen, enligt den svenska modellen,
              förhandla om kortare eller längre arbetstid. De här möjligheterna
              kompletterar varandra. Det handlar alltså om en skyddslagstiftning
              när det gäller normalarbetstiden.
            </seg>
          </u>
          <u xml:id="i-1325e22536734f1f-639" prev="i-1325e22536734f1f-637" who="Q4962191">
            <seg>
              Det kommer alltid att finnas ett behov av ytterligare lagstiftning
              vilken normalarbetstid vi än har detta för att man i olika skeden
              i livet ska kunna jobba mer flexibelt, exempelvis när man har
              små barn och behöver jobba mindre. Vi har också sett att det jobbas
              mycket övertid.
            </seg>
          </u>
          <u xml:id="i-1325e22536734f1f-640" prev="i-1325e22536734f1f-637" who="Q4962191">
            <seg>
              Nej, det behövs, som sagt, en klok skyddslagstiftning. Jag undrar
              om Hans Backman verkligen skulle vilja ta bort 40-timmarsveckan.
            </seg>
          </u>
          <note type="speaker">
            (HANS BACKMAN (FP):
          </note>
          <u who="Q5563650" xml:id="i-0b859d328de73f17-1">
            <seg>
              Inga fler frågor kan ställas till mig eftersom jag inte har rätt
              till ytterligare replik.)
            </seg>
          </u>
          <note>
            Överläggningen var härmed avslutad.
          </note>
          <note>
            17 § Anhöriginvandring
          </note>
          <note>
            Föredrogs
          </note>
          <note type="speaker">
            Anf. 79 EVA-LENA JANSSON (S):
          </note>
          <u xml:id="i-1325e22536734f1f-641" next="i-1325e22536734f1f-664" who="Q3374622">
            <seg>
              Herr talman! Vi socialdemokrater står självklart bakom samtliga
              våra reservationer. Men för tids vinnande yrkar jag bifall endast
              till reservation 8.
            </seg>
          </u>
          <u xml:id="i-1325e22536734f1f-642" prev="i-1325e22536734f1f-641" who="Q3374622">
            <seg>
              Migrationen i världen ökar, och Sverige är en del av den utvecklingen.
              En del kommer hit för att söka skydd, andra för att förena sig
              med sin familj och en del för att arbeta.
            </seg>
          </u>
          <u xml:id="i-1325e22536734f1f-643" prev="i-1325e22536734f1f-641" who="Q3374622">
            <seg>
              Oavsett skälet till att människor flyttar hit bidrar de med kunskap,
              idéer, arbetskraft och företagande som har fått och kommer att
              få stor betydelse för Sveriges utveckling. Migration handlar om
              människor och möjligheter.
            </seg>
          </u>
          <u xml:id="i-1325e22536734f1f-644" prev="i-1325e22536734f1f-641" who="Q3374622">
            <seg>
              Socialdemokraternas grundläggande värderingar om alla människors
              lika rätt och lika värde är det som präglar vårt ställningstagande.
            </seg>
          </u>
          <u xml:id="i-1325e22536734f1f-645" prev="i-1325e22536734f1f-641" who="Q3374622">
            <seg>
              En stor del av den totala migrationen utgörs av anhöriginvandring
              invandring som är förknippad med att anhöriga kan ges möjlighet
              att leva tillsammans med den som av olika skäl tvingats lämna
              sitt land.
            </seg>
          </u>
          <u xml:id="i-1325e22536734f1f-646" prev="i-1325e22536734f1f-641" who="Q3374622">
            <seg>
              Att familjer kan återförenas efter flykt undan krig och förföljelse
              är viktigt. Oron över barn eller föräldrar, över när och kära,
              som befinner sig i områden med våldsamheter och krigsliknande
              situationer tar stor kraft och energi från den som lyckats ta
              sig till ett nytt land och som fått skydd.
            </seg>
          </u>
          <u xml:id="i-1325e22536734f1f-647" prev="i-1325e22536734f1f-641" who="Q3374622">
            <seg>
              Herr talman! Om vi försöker sätta oss in i vad det innebär att
              vara i situationen att man ska koncentrera sig på studier och
              lära sig ett nytt språk samtidigt som man bär på vetskapen om
              att familjen riskerar att utsättas för våld kan vi kanske förstå
              den situation som många befinner sig i.
            </seg>
          </u>
          <u xml:id="i-1325e22536734f1f-648" prev="i-1325e22536734f1f-641" who="Q3374622">
            <seg>
              Vi har varit tydliga med att krav ska ställas på dem som kommer
              till Sverige. Man ska lära sig svenska och snabbt integreras på
              arbetsmarknaden. Men integrationsprocessen riskerar att gå i stå
              när oron över anhöriga i ett annat land förmörkar en till synes
              normal vardag här i Sverige.
            </seg>
          </u>
          <u xml:id="i-1325e22536734f1f-649" prev="i-1325e22536734f1f-641" who="Q3374622">
            <seg>
              När det gäller att ansöka om återknytning finns det krav på fastställd
              identitet. Man måste ha tillförlitliga dokument som visar identiteten
              för att få uppehållstillstånd.
            </seg>
          </u>
          <u xml:id="i-1325e22536734f1f-650" prev="i-1325e22536734f1f-641" who="Q3374622">
            <seg>
              Ca 95 procent av de asylsökande från Somalia får uppehållstillstånd
              i Sverige. För att få tillstånd att ta en anhörig till Sverige
              måste en asylsökande bevisa den anhöriges identitet. Eftersom
              Somalia har plågats av krig i över tjugo år saknas fungerande
              myndigheter som kan utfärda tillförlitliga ID-handlingar. De få
              identitetshandlingar som ändå kan utfärdas accepteras inte av
              svenska myndigheter. Således drabbas somaliska familjer extra
              hårt av detta. Därför har vi krävt att regeringen agerar.
            </seg>
          </u>
          <u xml:id="i-1325e22536734f1f-651" prev="i-1325e22536734f1f-641" who="Q3374622">
            <seg>
              Herr talman! Barn väljer nämligen inte själva att bli migranter.
              Barn väljer inte sina föräldrar eller den situation de befinner
              sig i. Barns bästa ska vara vägledande vid beslut som rör barn.
              Vi har under en längre tid pekat på att lagen måste ändras så
              att kravet på identitetshandlingar inte hindrar familjer från
              exempelvis Somalia att återförenas.
            </seg>
          </u>
          <u xml:id="i-1325e22536734f1f-652" prev="i-1325e22536734f1f-641" who="Q3374622">
            <seg>
              Vid ett antal tillfällen, senast i budgetpropositionen för 2012,
              lovade regeringen tillsammans med Miljöpartiet att lagändringar
              som påverkar möjligheten till anhöriginvandring ska göras och
              att det beslutet ska kunna träda i kraft den 1 juli 2012. Men
              nu har man svängt i frågan. Uppenbarligen lyckades Miljöpartiet
              inte övertyga regeringen om att en lagändring behövs.
            </seg>
          </u>
          <u xml:id="i-1325e22536734f1f-653" prev="i-1325e22536734f1f-641" who="Q3374622">
            <seg>
              I stället nöjer man sig med att hänvisa till att Migrationsöverdomstolen
              i en dom från den 18 januari i år framhållit att det finns skäl
              att i vissa situationer sänka beviskraven när det gäller identitet
              att man gör en proportionalitetsbedömning mellan å ena sidan det
              allmänna intresset av säker utlänningskontroll och å andra sidan
              återförening av familjemedlemmar. I det aktuella fallet har domstolen
              vid bedömning ansett att det räcker med att identiteten har gjorts
              sannolik.
            </seg>
          </u>
          <u xml:id="i-1325e22536734f1f-654" prev="i-1325e22536734f1f-641" who="Q3374622">
            <seg>
              Den här domen gav många hopp om att det nu skulle bli lättare
              att återförenas med sin familj, men så är inte fallet för alla.
              Det har nämligen visat sig att domstolar tolkar Migrationsöverdomstolens
              dom helt olika. Detta fick vi bekräftat vid ett besök i Malmö
              häromdagen.
            </seg>
          </u>
          <u xml:id="i-1325e22536734f1f-655" prev="i-1325e22536734f1f-641" who="Q3374622">
            <seg>
              För migrationsminister Billström verkar detta inte vara något
              stort problem. Han har hänvisat till att han avser att följa den
              fortsatta rättsutvecklingen och sagt att det är möjligt att lagstiftningen
              skulle behöva kompletteras eller justeras beroende på utvecklingen
              av praxis framöver.
            </seg>
          </u>
          <u xml:id="i-1325e22536734f1f-656" prev="i-1325e22536734f1f-641" who="Q3374622">
            <seg>
              Herr talman! En rimlig fråga gäller begreppet framöver som det
              är ganska svårt att definiera. Kanske kan någon i utskottsmajoriteten
              eller kanske ministern i dagens debatt klargöra när framöver är.
              Är det om sex månader, om ett år eller vad? För oss socialdemokrater
              är det obegripligt varför en akut lagändring avseende ett så välkänt
              problem som anhöriginvandringen fått dröja så länge.
            </seg>
          </u>
          <u xml:id="i-1325e22536734f1f-657" prev="i-1325e22536734f1f-641" who="Q3374622">
            <seg>
              Av dagens betänkande framgår att de borgerliga partierna tillsammans
              med Miljöpartiet har bestämt sig för att följa migrationsminister
              Tobias Billströms vänta-och-se-strategi. Kanske någon från Kristdemokraterna,
              Folkpartiet eller Miljöpartiet kan förklara denna strategi. Det
              verkar faktiskt finnas en majoritet i riksdagen för en ändring.
              Är ni beredda att agera?
            </seg>
          </u>
          <u xml:id="i-1325e22536734f1f-658" prev="i-1325e22536734f1f-641" who="Q3374622">
            <seg>
              Herr talman! Nu gäller det en annan fråga. Både medier och flera
              kvinnoorganisationer har vittnat om att många kvinnor och barn
              som kommit till Sverige i tron att möta kärlek och ett bättre
              liv i stället har blivit utsatta för misshandel, hot och förtryck.
            </seg>
          </u>
          <u xml:id="i-1325e22536734f1f-659" prev="i-1325e22536734f1f-641" who="Q3374622">
            <seg>
              Flera av dessa kvinnor har liten eller ingen kontakt med det
              omgivande samhället. En del kvinnor har inte tillräckligt stora
              kunskaper i svenska och har svårt att ta sig ur denna situation,
              och en del kvinnor har vittnat om hur de mer eller mindre blivit
              inlåsta utan någon som helst kontakt med omvärlden inte förrän
              de hamnat på sjukhus eller fått hjälp av en granne med en polisanmälan.
            </seg>
          </u>
          <u xml:id="i-1325e22536734f1f-660" prev="i-1325e22536734f1f-641" who="Q3374622">
            <seg>
              En del män verkar dessutom ha satt så kallad fruimport i system.
              Äktenskap ingås och upphör inom loppet av två år. I en del fall
              är det mannen som tar kontakt med Migrationsverket för att säkerställa
              att kvinnan utvisas. Kvinnan tvingas lämna landet, och mannen
              kan välja att gifta om sig med en ny kvinna som inte har en aning
              om att mannen i fråga är både våldsam och hotfull. Det här är
              både upprörande och oacceptabelt!
            </seg>
          </u>
          <u xml:id="i-1325e22536734f1f-661" prev="i-1325e22536734f1f-641" who="Q3374622">
            <seg>
              Herr talman! Regeringen har tillsatt en utredning om kvinnor
              som utsätts för våld efter att de beviljats uppehållstillstånd
              i Sverige på grund av anknytning. Det är bra att denna utredning
              pågår.
            </seg>
          </u>
          <u xml:id="i-1325e22536734f1f-662" prev="i-1325e22536734f1f-641" who="Q3374622">
            <seg>
              Utredningen har fått i uppdrag att kartlägga och analysera förekomsten
              och omfattningen av våld, hot och kränkningar samt att identifiera
              behov av insatser och föreslå hur insatserna kan förbättras när
              det gäller utländska kvinnor som har beviljats uppehållstillstånd
              på grund av anknytning till en man bosatt i Sverige.
            </seg>
          </u>
          <u xml:id="i-1325e22536734f1f-663" prev="i-1325e22536734f1f-641" who="Q3374622">
            <seg>
              Utredningen ska redovisas senast den 6 juli 2012. Vi ser fram
              emot att utredningen kan leverera förslag på åtgärder för att
              komma till rätta med problemen. Behövs en lagändring är vi beredda
              att medverka till hur den ska kunna utformas och snabbt komma
              på plats.
            </seg>
          </u>
          <u xml:id="i-1325e22536734f1f-664" prev="i-1325e22536734f1f-641" who="Q3374622">
            <seg>
              Mäns våld mot kvinnor ska bekämpas, och dagens utlänningslag
              får inte användas som ett instrument för män att systematiskt
              utnyttja kvinnors sårbara situation som ett tillfälligt uppehållstillstånd
              innebär.
            </seg>
          </u>
          <note type="speaker">
            Anf. 80 DAVID LÅNG (SD):
          </note>
          <u xml:id="i-1325e22536734f1f-665" next="i-1325e22536734f1f-677" who="Q5969249">
            <seg>
              Herr talman! Sverige för sedan flera decennier tillbaka en invandringspolitik
              som kraftigt avviker från både folkviljan och merparten av övriga
              västvärldens länder. Få andra länder har tagit emot lika många
              invandrare i förhållande till det egna landets folkmängd.
            </seg>
          </u>
          <u xml:id="i-1325e22536734f1f-666" prev="i-1325e22536734f1f-665" who="Q5969249">
            <seg>
              Förutom den svenska invandringens massiva omfattning i relation
              till vår befolkningsstorlek har bristen på selektion lett till
              att Sverige ofta har tagit emot mycket svårintegrerade invandrargrupper
              med dåliga förutsättningar att bidra till välfärden och smälta
              in i samhället.
            </seg>
          </u>
          <u xml:id="i-1325e22536734f1f-667" prev="i-1325e22536734f1f-665" who="Q5969249">
            <seg>
              Vi har också varit alldeles för generösa med att bevilja permanenta
              uppehållstillstånd i stället för tillfälliga. Tillfälliga uppehållstillstånd
              har varit praxis i många andra länder, och det är dess värre inte
              bara uppehållstillstånden i Sverige som permanentas. När stora
              invandrargrupper bosätter sig inom samma område utan särskilt
              stor kontakt med majoritetsbefolkningen permanentas även segregationen
              och utanförskapet.
            </seg>
          </u>
          <note>
            År 2011 beviljades 32 114 uppehållstillstånd av anhörigskäl.
            Nästan varannan person som fick uppehållstillstånd 2011 var någon
            form av anhöriginvandrare, närmare bestämt 45,9 procent, och så
            har det sett ut de senaste åren. År 2010 var det 35 procent, 2009
            var det 44 procent. Totalt delades närmare 70 000 uppehållstillstånd
            ut, det vill säga uppehållstillstånd till medborgare utanför EES-området,
            och därutöver ytterligare 23 226 uppehållsrätter, alltså till
            EES-medborgare.
          </note>
          <u xml:id="i-1325e22536734f1f-668" prev="i-1325e22536734f1f-665" who="Q5969249">
            <seg>
              Enligt Migrationsverket har 10 procent av så kallade ensamkommande
              barn och ungdomar tagit hit föräldrar eller syskon. Räknar man
              in dem som har gift sig med ett ensamkommande barn som fyllt 18
              år ökar andelen ytterligare. För varje 100 ensamkommande har det
              kommit hit ytterligare 27 personer.
            </seg>
          </u>
          <u xml:id="i-1325e22536734f1f-669" prev="i-1325e22536734f1f-665" who="Q5969249">
            <seg>
              Den mycket omfattande anhöriginvandringen har varit möjlig därför
              att vi i Sverige vid en internationell jämförelse har mycket generösa
              regler för anhöriginvandring. Men vår omvärld befinner sig i förändring.
              De flesta andra länder i vår närhet skärper successivt sina lagstiftningar
              för att anpassa invandringen efter ländernas behov och mottagningskapacitet.
            </seg>
          </u>
          <u xml:id="i-1325e22536734f1f-670" prev="i-1325e22536734f1f-665" who="Q5969249">
            <seg>
              Det faktum att Sverige inte följer med i den utvecklingen har
              redan fått konsekvenser. Enligt reglerna ska man som bekant söka
              asyl i det första demokratiska land man kommer till, men många
              reser illegalt igenom det ena europeiska landet efter det andra
              utan att ge sig till känna för respektive lands myndigheter, enbart
              i syfte att kunna söka asyl i Sverige.
            </seg>
          </u>
          <u xml:id="i-1325e22536734f1f-671" prev="i-1325e22536734f1f-665" who="Q5969249">
            <seg>
              Socialförsäkringsutskottet var tidigare den här veckan på besök
              i Malmö på ett transitboende där vi fick detta bekräftat. Vi fick
              även ta del av statistik över ensamkommande till Sverige och ytterligare
              nio europeiska länder. Där framgick det att i alla dessa länder
              minskade tillströmningen av ensamkommande förra året, utom i Sverige
              och Tyskland. Till saken hör dock att till Tyskland, som har tio
              gånger fler invånare än Sverige, kom det bara en fjärdedel så
              många ensamkommande. Det beror naturligtvis på Sveriges rykte
              i omvärlden.
            </seg>
          </u>
          <u xml:id="i-1325e22536734f1f-672" prev="i-1325e22536734f1f-665" who="Q5969249">
            <seg>
              Sverige har rykte om sig att här styr fortfarande de verklighetsfrämmande
              partierna. Här styr de politiker som gärna köper sig positiv publicitet
              i medier för skattebetalarnas pengar genom att satsa enorma belopp
              på fortsatt massinvandring och misslyckade integrationsprojekt,
              samtidigt som de, förvisso för sina egna pengar, köper sig fria
              från mångkulturen genom att skaffa sig en villa eller bostadsrätt
              i ett område som domineras av svenskar. Det är den inställningen
              som jag finner allra mest motbjudande, att mångkultur är någonting
              positivt så länge jag själv slipper. Jag menar i stället att varje
              svensk som väljer att bo i Sverige har rätt att slippa bo i ett
              invandrardominerat område, oavsett inkomst och oavsett förmögenhet.
              Det är en mänsklig rättighet.
            </seg>
          </u>
          <u xml:id="i-1325e22536734f1f-673" prev="i-1325e22536734f1f-665" who="Q5969249">
            <seg>
              Herr talman! Sverigedemokraterna har en partimotion med sammanlagt
              23 yrkanden. Motionen heter En ansvarsfull invandringspolitik
              och är i stora stycken inspirerad av dansk regeringspolitik. I
              det betänkande som vi debatterar nu, SfU12, Anhöriginvandring
              , behandlas bland annat de första sju yrkandena ur denna motion.
            </seg>
          </u>
          <u xml:id="i-1325e22536734f1f-674" prev="i-1325e22536734f1f-665" who="Q5969249">
            <seg>
              Motionen syftar till att anpassa Sverige efter den verklighet
              vi lever i. Vi kan inte fortsätta att vara det land som låter
              befolkningen tyngas av en mer släpphänt lagstiftning än i våra
              grannländer. För att få uppehållstillstånd bör en minimiålder
              på 24 år införas för att äkta makar och därmed jämställda personer
              ska få återförenas. Anknytningspersonen ska inte heller vara dömd
              för våld eller hot mot en partner de senaste tio åren, och parets
              samlade anknytning till Sverige ska vara större än till något
              annat land. Vi menar också att en anpassningsförklaring ska undertecknas
              av båda personerna.
            </seg>
          </u>
          <u xml:id="i-1325e22536734f1f-675" prev="i-1325e22536734f1f-665" who="Q5969249">
            <seg>
              Vidare vill vi ställa försörjningskrav. För att äkta makar och
              därmed jämställda personer ska få uppehållstillstånd som anhöriginvandrare
              ska de i Sverige inte ha mottagit försörjningsstöd under den tolvmånadersperiod
              som föregår tidpunkten för ansökan. De ska också påta sig fullt
              försörjningsansvar under en femårsperiod för den part som önskar
              invandra och dessutom betala ett prisbasbelopp som bidrag till
              statens utgifter för makens eller makans svenskundervisning och
              till övriga anpassningskostnader. Naturligtvis ska man också kunna
              erbjuda en bostad av rimlig storlek. I viss mån finns försörjningskrav
              redan i dag, men de behöver skärpas ytterligare.
            </seg>
          </u>
          <u xml:id="i-1325e22536734f1f-676" prev="i-1325e22536734f1f-665" who="Q5969249">
            <seg>
              Det här handlar egentligen om att det ska finnas någon rimlig
              anledning till att dessa invandrare uppehåller sig i Sverige.
              De svenska skattebetalarna ska inte behöva belastas av att invandrare
              tar hit anhöriga.
            </seg>
          </u>
          <u xml:id="i-1325e22536734f1f-677" prev="i-1325e22536734f1f-665" who="Q5969249">
            <seg>
              Herr talman! Jag stannar där och yrkar bifall till Sverigedemokraternas
              samtliga reservationer.
            </seg>
          </u>
          <note type="speaker">
            Anf. 81 EVA-LENA JANSSON (S) replik:
          </note>
          <u xml:id="i-1325e22536734f1f-678" next="i-1325e22536734f1f-681" who="Q3374622">
            <seg>
              Herr talman! Jag tänker ställa några frågor till David Lång med
              anledning av hans anförande.
            </seg>
          </u>
          <u xml:id="i-1325e22536734f1f-679" prev="i-1325e22536734f1f-678" who="Q3374622">
            <seg>
              David Lång antydde att Sverige kan välja att selektera vilka
              som ska få komma till Sverige och söka asyl. Han pratar om brist
              på selektion. Min fråga till David Lång och Sverigedemokraterna
              är: Hur ska det ske? Hur ska ni selektera vilka som får söka asyl
              i Sverige? Ska ni undersöka dem, ställa frågor om vilken religion
              de tillhör, vilken politisk uppfattning de har, hur gamla de är,
              om de är arbetsföra eller inte, hur lång utbildningsbakgrund de
              har innan de får söka asyl? I så fall tänker ni bryta mot FN:s
              deklaration om mänskliga rättigheter, enligt vilken alla människor
              har rätt att söka asyl. Selekteringen har funnits i början av
              30-talet i Tyskland, och jag tycker att den är ganska obehaglig.
            </seg>
          </u>
          <u xml:id="i-1325e22536734f1f-680" prev="i-1325e22536734f1f-678" who="Q3374622">
            <seg>
              Det vore bra att veta: Sortering på vilka grunder och hur?
            </seg>
          </u>
          <u xml:id="i-1325e22536734f1f-681" prev="i-1325e22536734f1f-678" who="Q3374622">
            <seg>
              Jag har också en fråga med anledning av att David Lång uppehåller
              sig vid att människor gifter sig i Sverige. Finns det något förslag
              från David Lång och Sverigedemokraterna om att myndiga personer
              i Sverige ska förbjudas att gifta sig? Vilka ska i så fall omfattas
              av förbudet att gifta sig när man fyllt 18 år? Kan David Lång
              definiera de personerna?
            </seg>
          </u>
          <note type="speaker">
            Anf. 82 DAVID LÅNG (SD) replik:
          </note>
          <u xml:id="i-1325e22536734f1f-682" next="i-1325e22536734f1f-687" who="Q5969249">
            <seg>
              Herr talman! Vi talar om anhöriginvandring, och som jag sade
              är vår politik mycket starkt inspirerad av den danska. Där är
              det så att man inte ska kunna importera make eller maka hur som
              helst, utan där har man ställt krav genom just 24-årsregeln. Det
              har lett till att en hel del åker över Öresundsbron i syfte att
              gifta sig i Sverige i stället. Jag menar att så kan vi inte ha
              det. Vi kan inte fortsätta föra en ansvarslös politik som sedan
              också drabbar våra närmsta grannländer.
            </seg>
          </u>
          <u xml:id="i-1325e22536734f1f-683" prev="i-1325e22536734f1f-682" who="Q5969249">
            <seg>
              När det gäller asylrätten har alla självklart rätt att söka asyl.
            </seg>
          </u>
          <u xml:id="i-1325e22536734f1f-684" prev="i-1325e22536734f1f-682" who="Q5969249">
            <seg>
              När det gäller selektion ställer många andra länder sig frågan,
              innan de tar in invandrare till sina respektive länder, vad de
              kan ha för nytta av en person. Det är samma sak där, att vi låter
              oss inspireras av Danmark. Vi har även låtit oss inspireras av
              andra länder. Det finns inget självändamål med att ta hit hur
              många utlänningar som helst.
            </seg>
          </u>
          <u xml:id="i-1325e22536734f1f-685" prev="i-1325e22536734f1f-682" who="Q5969249">
            <seg>
              Jag förstår att Eva-Lena Jansson vill fortsätta föra en lika
              ansvarslös politik som tidigare, kanske ännu mer ansvarslös. I
              detta betänkande vill Socialdemokraterna avskaffa försörjningsansvaret,
              vilket innebär ytterligare belastning på svenska skattebetalare.
              Det är lätt att vara generös med andras pengar.
            </seg>
          </u>
          <u xml:id="i-1325e22536734f1f-686" prev="i-1325e22536734f1f-682" who="Q5969249">
            <seg>
              Ni vill också ändra kravet på identitetshandlingar med det uttalade
              syftet att ännu fler somalier ska få komma till Sverige.
            </seg>
          </u>
          <u xml:id="i-1325e22536734f1f-687" prev="i-1325e22536734f1f-682" who="Q5969249">
            <seg>
              Vari ligger rimligheten i en sådan politik? På vilket sätt blir
              Sverige bättre av ytterligare segregerade bostadsområden och ytterligare
              börda för skattebetalarna? Vore det inte bättre att vi i stället
              försöker reda ut det kaos som ni redan har skapat?
            </seg>
          </u>
          <note type="speaker">
            Anf. 83 EVA-LENA JANSSON (S) replik:
          </note>
          <u xml:id="i-1325e22536734f1f-688" next="i-1325e22536734f1f-692" who="Q3374622">
            <seg>
              Herr talman! Det är för mig främmande att selektera människor,
              degradera människor och dela upp människor i närande och tärande.
              För mig har alla människor lika rätt och lika värde. Att sätta
              gränser utifrån om människor är värda något är emot alla mina
              principer.
            </seg>
          </u>
          <u xml:id="i-1325e22536734f1f-689" prev="i-1325e22536734f1f-688" who="Q3374622">
            <seg>
              Jag ställer inte frågan om varje fött barn hur mycket de kan
              bidra här i Sverige. Jag skulle aldrig kunna gradera människor
              och fråga: Hur mycket är du värd? Kommer du att tillföra något?
              Vi kan inte veta det.
            </seg>
          </u>
          <u xml:id="i-1325e22536734f1f-690" prev="i-1325e22536734f1f-688" who="Q3374622">
            <seg>
              Däremot vet vi att Sverige har utvecklats och blivit ett starkare
              land genom den invandring som har skett i årtusenden. David Lång
              missar en hel del av historien. Vi kan också se att Danmark har
              påverkats negativt av den politik som fördes av den förra regeringen.
            </seg>
          </u>
          <u xml:id="i-1325e22536734f1f-691" prev="i-1325e22536734f1f-688" who="Q3374622">
            <seg>
              Det är viktigt att diskutera mänskliga rättigheter. Om jag har
              fått asyl i Sverige, ska jag då förhindras att få ta hit mina
              barn? Mina barn kanske utsätts för våld och förtyck i det land
              jag har lämnat. Ska det vara möjligt för mig att få hit mina barn?
              Tycker David Lång och Sverigedemokraterna att det är rätt att
              man ska nekas att få hit sin familj?
            </seg>
          </u>
          <u xml:id="i-1325e22536734f1f-692" prev="i-1325e22536734f1f-688" who="Q3374622">
            <seg>
              David Lång degraderar dem och menar att de kanske inte är lönsamma
              när det kommer hit. Hur kan David Lång veta att människor inte
              är lönsamma? Hur står det i paritet med rätten till återförening
              i FN:s deklaration om mänskliga rättigheter? Kan David Lång tala
              om det?
            </seg>
          </u>
          <note type="speaker">
            Anf. 84 DAVID LÅNG (SD) replik:
          </note>
          <u xml:id="i-1325e22536734f1f-693" next="i-1325e22536734f1f-695" who="Q5969249">
            <seg>
              Herr talman! Jag hör ingen kritik från Eva-Lena Jansson mot andra
              länders regeringar som för just den politik som Sverigedemokraterna
              förespråkar. Det är tydligen bara Sverige som är bundet av FN:s
              deklaration om mänskliga rättigheter, och det är bara Sverigedemokraterna
              som är främlingsfientligt. Men det är snarare så att det är de
              sju gamla riksdagspartierna i Sveriges riksdag som är verklighetsfrämmande
              i detta sammanhang.
            </seg>
          </u>
          <u xml:id="i-1325e22536734f1f-694" prev="i-1325e22536734f1f-693" who="Q5969249">
            <seg>
              Eva-Lena Jansson och alla andra måste inse att den politik som
              har förts av både socialdemokratiska och borgerliga regeringar
              under de senaste decennierna saknar stöd hos den svenska befolkningen.
              I vissa undersökningar är det en majoritet som definitivt vill
              minska invandringen eller rent av antalet utlänningar i Sverige.
              Ingen vill bo i ett invandrartätt område, ingen vill ha barn gående
              i en invandrardominerad skola där de svenska barnen inte ens lär
              sig tala svenska eftersom alla deras klasskompisar är invandrare
              och så vidare.
            </seg>
          </u>
          <u xml:id="i-1325e22536734f1f-695" prev="i-1325e22536734f1f-693" who="Q5969249">
            <seg>
              Sverigedemokraterna vill i alla fall skärpa reglerna. Vi vill
              följa med i den utveckling vi ser i resten av Europa så att inte
              Sverige stannar kvar och blir en efterbliven del i Europas utkant.
            </seg>
          </u>
          <note type="speaker">
            Anf. 85 CHRISTINA HÖJ LARSEN (V):
          </note>
          <u xml:id="i-1325e22536734f1f-696" next="i-1325e22536734f1f-719" who="Q4955459">
            <seg>
              Herr talman! Vi minns. För drygt ett år sedan stod vi här. Åhörarläktaren
              var ovanligt fullsatt. Där satt mödrar, fäder, mostrar och syskon.
              Alla hade det gemensamt att de väntade. De hade anhöriga kvar
              i krigets Somalia eller i grannländerna som de nekats återförening
              med eftersom de anhörigas identitet inte kunde styrkas. De hade
              väntat länge, några i flera år, och nu krävde de besked om när
              denna ständiga väntan, längtan och oron skulle ta slut.
            </seg>
          </u>
          <u xml:id="i-1325e22536734f1f-697" prev="i-1325e22536734f1f-696" who="Q4955459">
            <seg>
              Visst minns vi även svaret de fick av migrationsminister Billström,
              av de borgerliga riksdagspartierna och av Miljöpartiet den våren:
              att frågan var under beredning för att hitta en lösning och att
              det var en del av den migrationspolitiska överenskommelsen mellan
              regeringen och Miljöpartiet som presenterades för drygt ett år
              sedan. Man lovade att hitta en lösning som skulle få slut på oro,
              farhågor och längtan.
            </seg>
          </u>
          <u xml:id="i-1325e22536734f1f-698" prev="i-1325e22536734f1f-696" who="Q4955459">
            <seg>
              Familjerna lovades en lagändring som skulle träda i kraft den
              1 juli 2012, och med detta magiska datum framför sig har familjerna
              försökt överleva och hantera sina liv till dess att lösningen
              skulle komma.
            </seg>
          </u>
          <u xml:id="i-1325e22536734f1f-699" prev="i-1325e22536734f1f-696" who="Q4955459">
            <seg>
              Detta löfte bröts dock i våras. För många familjer finns nu inget
              datum att se fram emot och inget hopp att sträva efter. Därför
              är åhörarläktaren ganska tom i dag.
            </seg>
          </u>
          <u xml:id="i-1325e22536734f1f-700" prev="i-1325e22536734f1f-696" who="Q4955459">
            <seg>
              Det var inte heller enkelt att förbereda sig inför dagens debatt
              eftersom det har sagts så otroligt mycket och skett så lite, och
              då förlorar orden till slut sin betydelse. Kvar finns bara en
              obehaglig känsla av svek.
            </seg>
          </u>
          <u xml:id="i-1325e22536734f1f-701" prev="i-1325e22536734f1f-696" who="Q4955459">
            <seg>
              Herr talman! I stället hänvisar regeringen nu till en dom i Migrationsöverdomstolen
              från januari i år. Vad regeringen dock inte säger är att domen
              endast öppnar för ett användande av dna-bevisning i fastställande
              av identitet vid familjeåterförening mellan föräldrar och deras
              minderåriga barn. Frågor som rör andra familjeband lämnas fortfarande
              helt olösta.
            </seg>
          </u>
          <u xml:id="i-1325e22536734f1f-702" prev="i-1325e22536734f1f-696" who="Q4955459">
            <seg>
              Domen ger inga svar på frågor som rör icke-biologiska familjeband,
              till exempel hur vi ska säkerställa familjeåterförening för föräldrar
              och adopterade barn, eller rätten till familj även för barnlösa
              makar.
            </seg>
          </u>
          <u xml:id="i-1325e22536734f1f-703" prev="i-1325e22536734f1f-696" who="Q4955459">
            <seg>
              Domen ger inte heller svar på familjeåterföreningens alla praktiska
              svårigheter för föräldrar och barn även med blodsband. Inte heller
              vid en genomläsning av Migrationsverkets rättsliga ställningstagande
              från den 21 februari i år hittar vi svar på hur återföreningsprocessen
              rent praktiskt ska gå till.
            </seg>
          </u>
          <note>
            Dna-analysen ska enligt det rättsliga ställningstagandet göras
            av Rättsmedicinalverket, men hur ska verket erbjuda dna-analyser
            i Somalia?
          </note>
          <u xml:id="i-1325e22536734f1f-704" prev="i-1325e22536734f1f-696" who="Q4955459">
            <seg>
              Migrationsministern har hittills inte lämnat några ledtrådar
              till hur processen ska gå till eller hur alla dessa obesvarade
              frågor ska lösas.
            </seg>
          </u>
          <u xml:id="i-1325e22536734f1f-705" prev="i-1325e22536734f1f-696" who="Q4955459">
            <seg>
              I en interpellationsdebatt med migrationsminister Billström i
              april i år hoppades jag att finna åtminstone ansatsen till en
              tanke om vad regeringen ska göra för att lösa alla dessa frågor
              som domen i Migrationsöverdomstolen lämnar obesvarade. Som många
              andra trodde jag att allt tal om överenskommelsen under det gångna
              året måste betyda något, att det utlovade lagförslaget om familjeåterförening
              måste ha resulterat i några konkreta förberedelser för hur familjeåterföreningar
              ska gå till. Men så var det inte.
            </seg>
          </u>
          <u xml:id="i-1325e22536734f1f-706" prev="i-1325e22536734f1f-696" who="Q4955459">
            <seg>
              Svaret från statsrådet visade tyvärr att regeringen inte tänker
              göra något alls för att lösa dessa problem. I stället valde statsrådet
              att svara att han noga kommer att följa rättsutvecklingen.
            </seg>
          </u>
          <u xml:id="i-1325e22536734f1f-707" prev="i-1325e22536734f1f-696" who="Q4955459">
            <seg>
              För statsrådet är tid tydligen inget problem. Ett eller två år
              har kanske inte så stor betydelse för ett statsråd. Men ett, två
              eller tre år har stor betydelse för ett barn som väntar på att
              återförenas med sin mamma eller pappa. Det är år som försvinner
              ur deras liv.
            </seg>
          </u>
          <u xml:id="i-1325e22536734f1f-708" prev="i-1325e22536734f1f-696" who="Q4955459">
            <seg>
              Ännu värre är, herr talman, att denna tid även kan få konsekvenser
              för dessa familjers möjlighet att någonsin få återförenas. Om
              barnen hinner fylla 18 år under tiden processen pågår, medan migrationsminister
              Billström följer utvecklingen, har de ingen rätt att återförenas
              med sin familj. Detta är helt orimligt. Vänsterpartiet anser att
              även barn som hunnit fylla 18 år ska kunna återförenas med sin
              familj.
            </seg>
          </u>
          <u xml:id="i-1325e22536734f1f-709" prev="i-1325e22536734f1f-696" who="Q4955459">
            <seg>
              Herr talman! Centralt i migrationsministerns svar till mig under
              interpellationsdebatten i april var att prövningen av dessa familjeåterföreningsärenden
              är rättssäker och likartad.
            </seg>
          </u>
          <u xml:id="i-1325e22536734f1f-710" prev="i-1325e22536734f1f-696" who="Q4955459">
            <seg>
              Tyvärr har vi sedan dess fått flera rapporter som tydligt visar
              att så inte är fallet. Sveriges Radio rapporterade den 9 maj att
              domen från Migrationsöverdomstolen om dna-bevisning tolkas olika
              i landets olika migrationsdomstolar. Det fick utskottet även höra
              i Malmö i måndags. Nu kommer också rapporter om att en av de viktiga
              ambassader som anhöriga kan söka från i Kenya är tillfälligt stängd.
            </seg>
          </u>
          <u xml:id="i-1325e22536734f1f-711" prev="i-1325e22536734f1f-696" who="Q4955459">
            <seg>
              Det är inte, herr talman, tecken på en rättssäker och likvärdig
              process för alla familjer. Snarare visar det att våra farhågor
              faktiskt har besannats.
            </seg>
          </u>
          <u xml:id="i-1325e22536734f1f-712" prev="i-1325e22536734f1f-696" who="Q4955459">
            <seg>
              Herr talman! Under våren har jag och säkert många andra i utskottet
              varit i kontakt med människor som berörs av frågan om utebliven
              familjeåterförening. Det de alla efterfrågar är ett tydligt och
              täckande lagförslag som reglerar familjeåterförening för familjer
              med och utan blodsband och en infrastruktur från myndighetens
              sida att kunna hantera frågan rättssäkert och likartat. För mig
              är det svårt att förstå varför regeringen väljer att svika löftet
              om ett lagförslag som skulle kunna klarlägga alla dessa saker.
              Ännu svårare är det att förstå att Miljöpartiet fortsatt väljer
              att legitimera regeringens, eller snarare Moderaternas, politik
              med en överenskommelse som inte har levererat på de fyra tunga
              områdena rätt till vård för asylsökande och papperslösa, rätt
              till skola för papperslösa barn, vidgning av begreppet synnerligen
              ömmande och det som vi återigen debatterar i dag, nämligen rätt
              till familjeåterförening.
            </seg>
          </u>
          <u xml:id="i-1325e22536734f1f-713" prev="i-1325e22536734f1f-696" who="Q4955459">
            <seg>
              Regeringen och Miljöpartiet har haft god tid på sig att arbeta
              fram förslag. Överenskommelsen presenterades i mars. Domen från
              Migrationsöverdomstolen kom i januari i år. Man undrar vad regeringen
              och Miljöpartiet har gjort under denna tid. Varför har man inte
              lyckats skapa åtminstone skissartade planer för hur återföreningen
              ska gå till?
            </seg>
          </u>
          <u xml:id="i-1325e22536734f1f-714" prev="i-1325e22536734f1f-696" who="Q4955459">
            <seg>
              Genom att nöja sig med domens praxisändring och en ambition om
              att följa rättsutvecklingen i framtiden kryper regeringen fegt
              undan sitt grundläggande ansvar att aktivt skapa en rättvis lagstiftning
              för anhöriginvandring som är hållbar över tid.
            </seg>
          </u>
          <u xml:id="i-1325e22536734f1f-715" prev="i-1325e22536734f1f-696" who="Q4955459">
            <seg>
              Vänsterpartiet kräver fortfarande att löftet till de splittrade
              somaliesvenska familjerna inte sviks. Varje ny dag i väntan är
              en dag för mycket. Därför krävs ett konkret lagförslag som skapar
              en hållbar och rättssäker möjlighet till familjeåterförening som
              löser upp alla dessa frågetecken.
            </seg>
          </u>
          <u xml:id="i-1325e22536734f1f-716" prev="i-1325e22536734f1f-696" who="Q4955459">
            <seg>
              Herr talman! En kvinna ska alltid ha samhällets stöd att lämna
              en man som misshandlar eller utnyttjar henne. Det stödet ska finnas
              när första slaget faller, när första kränkningen sker. Det svenska
              samhället har fortfarande en lång väg kvar innan detta är verklighet.
              För vissa grupper av kvinnor är vägen längre än för andra. Kvinnor
              som kärleksinvandrat till Sverige är i en mycket utsatt situation.
              Trots vissa ändringar gör tvåårsregeln att kvinnorna fortfarande
              tvingas stanna kvar hos förövaren om de inte vill utvisas. De
              tvingas utstå våld om det inte har hunnit eskalera till allvarliga
              kränkningar. Hållningen verkar vara att lite stryk får man tåla.
            </seg>
          </u>
          <u xml:id="i-1325e22536734f1f-717" prev="i-1325e22536734f1f-696" who="Q4955459">
            <seg>
              När propositionen skrevs påpekade Vänsterpartiet i en reservation
              till utskottsbetänkandet att formuleringen kunde få till följd
              att för hög grad av våld och kränkning kunde komma att accepteras
              och att myndigheterna medgavs ett för stort tolkningsutrymme.
              Det är nu alldeles uppenbart, bland annat genom rapporter från
              Riksorganisationen för kvinnojourer och tjejjourer i Sverige både
              2009 och 2010, att det har blivit just så.
            </seg>
          </u>
          <u xml:id="i-1325e22536734f1f-718" prev="i-1325e22536734f1f-696" who="Q4955459">
            <seg>
              Vänsterpartiet anser att en kvinna som utsatts för misshandel
              eller kränkningar inom de första två åren inte ska kunna utvisas.
              Som feministiskt parti är det för oss en självklarhet att samhällets
              skydd mot våld ska gälla alla kvinnor oavsett ursprung. Skydd
              mot våld och kränkningar måste därför överordnas hotet om utvisning.
            </seg>
          </u>
          <u xml:id="i-1325e22536734f1f-719" prev="i-1325e22536734f1f-696" who="Q4955459">
            <seg>
              Med detta, herr talman, ställer jag mig naturligtvis bakom Vänsterpartiets
              samtliga reservationer, men för tids vinnande yrkar jag bifall
              endast till reservation nr 9.
            </seg>
          </u>
          <note type="speaker">
            Anf. 86 MIKAEL CEDERBRATT (M):
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga motioner och reservationer.
          </note>
          <u xml:id="i-1325e22536734f1f-720" next="i-1325e22536734f1f-731" who="Q5605493">
            <seg>
              Vi lever i en demokrati där alla människor är lika värda med
              likhet inför lagen en lag som utgår från ett humant synsätt. I
              detta humana samhälle hjälper och skyddar vi varandra. Det är
              detta som ligger till grund för att Sverige har anslutit sig till
              bland annat Genève- och Europakonventionerna. Utifrån detta förhållningssätt
              har dagens utlänningslag vuxit fram. Denna lag ger människor rätt
              att söka skydd i Sverige om man riskerar förföljelse, tortyr eller
              död.
            </seg>
          </u>
          <u xml:id="i-1325e22536734f1f-721" prev="i-1325e22536734f1f-720" who="Q5605493">
            <seg>
              Alla människor som besitter någon form av empati förstår att
              ett liv ensam i ett främmande land bara blir ett halvt liv om
              man får leva det utan sin familj. Därför har både EU och Sverige
              varit väldigt tydliga med att man ska ha rätt att få hit sin familj.
              Med familj menas normalt kärnfamilj, även om vissa undantag kan
              göras för anhöriga som man bodde tillsammans med i hemlandet eller
              om man där hade ett starkt beroendeförhållande.
            </seg>
          </u>
          <u xml:id="i-1325e22536734f1f-722" prev="i-1325e22536734f1f-720" who="Q5605493">
            <seg>
              Under den del i betänkandet som berör anhöriginvandring finns
              det motioner som både vill inskränka och utvidga rätten. Min uppfattning
              är att nuvarande lagstiftning har en bra balans. Man bör vara
              medveten om att den absolut största delen av dem som kommer till
              Sverige som anhöriginvandrare inte är anhöriga till flyktingar
              utan till svenskar eller andra som har bott här länge.
            </seg>
          </u>
          <u xml:id="i-1325e22536734f1f-723" prev="i-1325e22536734f1f-720" who="Q5605493">
            <seg>
              När man hör Sverigedemokraternas sifferexercis blir man lite
              förvånad. Häromdagen fick vi uppgiften att av de ensamkommande
              barnen är det bara 10 procent som får hit sina anhöriga. Den största
              gruppen av dem som kommer in i Sverige är svenska medborgare som
              återinvandrar. Siffran för 2011 för hur många anhöriga som har
              en anknytningsperson som är flykting är något över 3 000 3 037,
              om jag inte minns alldeles fel.
            </seg>
          </u>
          <u xml:id="i-1325e22536734f1f-724" prev="i-1325e22536734f1f-720" who="Q5605493">
            <seg>
              Många människor kommer till Sverige för att gifta sig eller ingå
              ett samboförhållande. Det är, som jag nämnde, den största gruppen
              av anhöriginvandrare. Den är sju gånger större än gruppen där
              anknytningspersonen är en flykting. Så jag kan konstatera att
              Sverigedemokraternas politik, som innebär att man vill minska
              flykting- och anhöriginvandringen med 90 procent, skulle vara
              ett gigantiskt dråpslag mot kärleken. För alla de svenskar som
              hittat kärleken utanför Europas gränser skulle det inte vara möjligt
              att ta hit sin älskade. Det är uppenbart för alla att kärleken
              är gränslös, men det vill Sverigedemokraterna ändra på.
            </seg>
          </u>
          <u xml:id="i-1325e22536734f1f-725" prev="i-1325e22536734f1f-720" who="Q5605493">
            <seg>
              Myndigheterna gör ingen seriositetsbedömning av förhållandet
              i samband med ansökan. Det utfärdas i stället ett tidsbegränsat
              uppehållstillstånd oftast på två år. Skulle förhållandet avslutas
              under de två första åren upphör tillståndet. Men är man fortfarande
              ett par efter två år ges oftast ett permanent uppehållstillstånd.
            </seg>
          </u>
          <u xml:id="i-1325e22536734f1f-726" prev="i-1325e22536734f1f-720" who="Q5605493">
            <seg>
              Med denna ordning följer dock en debatt om att kvinnan, vilket
              det oftast är, inte vågar bryta upp ur ett destruktivt förhållande
              eftersom hon då förlorar sitt uppehållstillstånd, utan i stället
              lever kvar i förhållandet.
            </seg>
          </u>
          <u xml:id="i-1325e22536734f1f-727" prev="i-1325e22536734f1f-720" who="Q5605493">
            <seg>
              Lagen ger dock en möjlighet till undantag om utlänningen eller
              hennes barn har utsatts för våld eller annan kränkning. Utskottet
              har tidigare påtalat vikten av att lagstiftningen ger kvinnor
              och barn skydd. Regeringen har utsett en utredare som ska kartlägga
              och analysera förekomsten och omfattningen av våld och kränkningar
              och föreslå eventuella insatser. Detta ska redovisas den 6 juli
              2012. Jag anser att det är viktigt att regeringen följer upp utredarens
              slutsatser.
            </seg>
          </u>
          <u xml:id="i-1325e22536734f1f-728" prev="i-1325e22536734f1f-720" who="Q5605493">
            <seg>
              Sedan den 15 april 2010 har vi i Sverige ett försörjningskrav.
              Det är ett krav som ska underlätta för anhöriga att snabbare komma
              in i samhället. Det ska göra att deras första tid i Sverige sker
              under mer ordnade former. Det ska skapa förutsättningar för att
              slippa trångboddhet, men också ge barnen ett lugnare hem och bättre
              förutsättningar att till exempel klara skolarbetet. När Sverige
              införde försörjningskravet var det en anpassning till övriga Europa.
              Det finns dock ett antal undantag från försörjningskravet, och
              det är framför allt när barn är inblandade. Jag anser att det
              är en bra avvägning mellan försörjningskrav, som är ett modest
              krav, och rätten att återförenas med sin familj.
            </seg>
          </u>
          <u xml:id="i-1325e22536734f1f-729" prev="i-1325e22536734f1f-720" who="Q5605493">
            <seg>
              När man kommer som flykting och sedan får asyl har man kunnat
              göra troligt att man har behov av skydd. Det ligger i sakens natur
              att om man tvingas fly har man svårare att förevisa godkända identitetshandlingar,
              och eftersom man inte utan risk kan lämna Sverige är kravet på
              identitet satt lägre. Vad gäller anhöriga är det lite annorlunda.
              Här är kravet fastställd identitet. Man ska då ha i minnet att
              den anhörige inte löper någon risk att förföljas, torteras eller
              dödas. Om så var fallet skulle ju den anhörige själv ha asylskäl.
              Det är då rimligt att man har ett högt krav på identiteten. Det
              finns ett rättmätigt krav att man ska veta vilka människor man
              ger uppehållstillstånd till. Kravet på fastställd identitet försvårar
              för människohandel och annan brottslighet. Det som ställt frågan
              på sin spets är när det är omöjligt för den anhörige att få fram
              handlingar som kan fastställa identiteten. Detta har under ett
              par år drabbat framför allt personer från Somalia, ett land som
              sedan tidigt 90-tal saknar fungerande regering och myndigheter.
            </seg>
          </u>
          <u xml:id="i-1325e22536734f1f-730" prev="i-1325e22536734f1f-720" who="Q5605493">
            <seg>
              I början av året kom dock Migrationsöverdomstolen med en praxisbildande
              dom som säger att dna bör jämställas med fastställd identitet.
              Det får naturligtvis till följd att vi får en ökning av anhöriginvandrare.
              Vi ligger för 2012 på en prognos på 7 500. Vi kommer att få en
              ganska kraftig ökning under 2013, uppemot 17 000 nu talar jag
              om prognoser för att 2014 gå ned till nuvarande nivåer.
            </seg>
          </u>
          <u xml:id="i-1325e22536734f1f-731" prev="i-1325e22536734f1f-720" who="Q5605493">
            <seg>
              Jag har förståelse för den oro som vissa kommunföreträdare visar,
              inte minst de som har många somalier bosatta i kommunen. Jag förutsätter
              därför att regeringen noga följer frågan. Vi får inte glömma att
              det är kommuner som tagit sitt samhällsansvar genom att ta emot
              nyanlända. Jag vill påpeka vikten av att detta är ett ansvar för
              Sverige oberoende av politisk nivå.
            </seg>
          </u>
          <note type="speaker">
            Anf. 87 MARIA FERM (MP):
          </note>
          <u xml:id="i-1325e22536734f1f-732" next="i-1325e22536734f1f-743" who="Q4947860">
            <seg>
              Herr talman! Jag vill inleda med att yrka bifall till utskottets
              förslag i betänkandet. Precis som i betänkandet noterar jag att
              enligt ramöverenskommelsen om migration mellan regeringen och
              Miljöpartiet de gröna är det problematiken med krav på pass och
              styrkt identitet i familjeåterföreningsfall, med utgångspunkt
              i principen om barnets bästa och rätten till familjeåterförening,
              som det ska hittas en lösning på.
            </seg>
          </u>
          <u xml:id="i-1325e22536734f1f-733" prev="i-1325e22536734f1f-732" who="Q4947860">
            <seg>
              Redan i 2012 års statsbudget ingick reformen vid sidan av skolgång
              för papperslösa. Finansieringen var säkrad och förhandlingarna
              om en reform kunde börja på allvar. Men redan den 18 januari i
              år ändrade Migrationsöverdomstolen den praxis som utgjort en stor
              del av problematiken för personer som inte kunnat styrka sin identitet.
            </seg>
          </u>
          <u xml:id="i-1325e22536734f1f-734" prev="i-1325e22536734f1f-732" who="Q4947860">
            <seg>
              Som noteras i betänkandet framhåller domstolen att det kan finnas
              skäl att i vissa situationer sänka beviskraven när det gäller
              identitet. I det aktuella fallet har domstolen efter bedömning
              ansett att det räcker med att identiteten har gjorts sannolik.
              Utskottet konstaterar i betänkandet att detta innebär en möjlighet
              till dna-analys i anknytningsärenden då släktskap inte kunnat
              styrkas på annat sätt.
            </seg>
          </u>
          <u xml:id="i-1325e22536734f1f-735" prev="i-1325e22536734f1f-732" who="Q4947860">
            <seg>
              Miljöpartiet välkomnar självfallet Migrationsöverdomstolens dom.
              Den ökar möjligheterna för många tusentals personer, framför allt
              från Somalia, att återförenas med sina familjer. Enligt det som
              jag tror är den senaste prognosen från Migrationsverket kan detta
              leda till att 18 500 personer kan återförenas i Sverige bara i
              år.
            </seg>
          </u>
          <u xml:id="i-1325e22536734f1f-736" prev="i-1325e22536734f1f-732" who="Q4947860">
            <seg>
              Miljöpartiet gläds alltså åt domen, men tyvärr är den inte tillräcklig
              för att lösa problematiken med pass och styrkt identitet i familjeåterföreningsfall,
              det vill säga den problematik som vi i ramöverenskommelsen är
              överens med regeringen om att lösa. Vi ser redan nu hur olika
              domstolar tolkar prejudikatet på olika sätt. Det går inte heller
              att utesluta att Migrationsöverdomstolen kan komma fram till en
              annan slutsats i något annat familjeåterföreningsfall med andra
              inslag.
            </seg>
          </u>
          <u xml:id="i-1325e22536734f1f-737" prev="i-1325e22536734f1f-732" who="Q4947860">
            <seg>
              För att säkra rättstillämparens möjligheter att göra undantag
              från kravet på styrkt identitet krävs en lagändring. Migrationsöverdomstolen
              framhöll själv i den prejudicerande domen om klarlagd identitet
              från den 12 maj 2011 att det åligger lagstiftaren att föranstalta
              om sådana undantag. Dessutom måste vi hitta en lösning för dem
              som inte kan styrka sitt släktskap via dna. Det gäller till exempel
              adopterade barn och makar som inte skaffat några barn. Dessa har
              också rätt att återförenas. I krigs- och svältdrabbade områden
              är det vanligt att barn vars biologiska föräldrar avlidit uppfostras
              i en annan familj, av nya föräldrar. Dagens praxis innebär att
              dessa familjer ställs inför ofattbara dilemman, exempelvis att
              kunna ta hit ett barn men låta ett annat barn vara kvar.
            </seg>
          </u>
          <u xml:id="i-1325e22536734f1f-738" prev="i-1325e22536734f1f-732" who="Q4947860">
            <seg>
              Det är ingen hemlighet att frågan om anhöriginvandring är en
              av de frågor i det migrationspolitiska samarbetet där det råder
              oenighet mellan Miljöpartiet och regeringen om hur frågan ska
              behandlas framöver. Den migrationspolitiska överenskommelsen ska
              genomföras under mandatperioden, och Miljöpartiet har varit tydligt
              med att ett genombrott måste ske inom kort för att vi ska ha något
              förtroende för regeringens vilja och förmåga att fullfölja sin
              del av överenskommelsen.
            </seg>
          </u>
          <u xml:id="i-1325e22536734f1f-739" prev="i-1325e22536734f1f-732" who="Q4947860">
            <seg>
              Miljöpartiet utgår från att regeringen inser att praxisändringen
              från den 18 januari i år inte är tillräcklig. Som konstateras
              i betänkandet förklarade statsrådet i en interpellationsdebatt
              den 24 april i år att han avser att följa den fortsatta rättsutvecklingen
              samt att det är möjligt att lagstiftningen kan behöva kompletteras
              eller justeras beroende på utvecklingen av praxis framöver.
            </seg>
          </u>
          <u xml:id="i-1325e22536734f1f-740" prev="i-1325e22536734f1f-732" who="Q4947860">
            <seg>
              Miljöpartiet håller inte med om att rättsutvecklingen måste avvaktas.
              Med det redan anförda står det tydligt att lagändring krävs och
              att lösningar måste hittas för fler än dem som kan styrka sitt
              släktskap via dna. I kombination med att frågan är under övervägande
              i förhandlingarna med regeringen är det, såsom påpekas i betänkandet,
              i nuläget inte möjligt att föreslå ett tillkännagivande om förslag
              till ändringar i utlänningslagen.
            </seg>
          </u>
          <u xml:id="i-1325e22536734f1f-741" prev="i-1325e22536734f1f-732" who="Q4947860">
            <seg>
              Hela grunden för det migrationspolitiska samarbetet baseras på
              viljan att åstadkomma en positiv förändring på migrationsområdet,
              viljan att kunna ta fler steg i rätt riktning, mot stärkta rättigheter
              för migranter och ett öppnare och mer humant Sverige. I migrationsöverenskommelsen
              ingick för vår del inte att vi skulle hålla oss avvaktande till
              dessa frågor.
            </seg>
          </u>
          <u xml:id="i-1325e22536734f1f-742" prev="i-1325e22536734f1f-732" who="Q4947860">
            <seg>
              Miljöpartiet står bakom den nya instans- och processordningen,
              men politiken har naturligtvis ett ansvar att ge Migrationsverket
              och migrationsdomstolarna vägledning för rättstillämpningen. Miljöpartiet
              förväntar sig att det migrationspolitiska samarbetets potential
              för förändring utnyttjas mer aktivt, annars förlorar den sin betydelse.
            </seg>
          </u>
          <u xml:id="i-1325e22536734f1f-743" prev="i-1325e22536734f1f-732" who="Q4947860">
            <seg>
              Låt oss hoppas att vi aldrig till fullo får insikt om den förlamning
              det innebär att varje morgon titta på fotografier av sina barn
              och undra om de överlevt natten. Låt oss hoppas att vi aldrig
              helt tvingas förstå den faktiska betydelsen av att vara skild
              från ens barn, att av byråkratiska skäl inte kunna återse det.
              Låt oss nu hjälpa de familjer som splittrats att äntligen kunna
              återförenas.
            </seg>
          </u>
          <note type="speaker">
            Anf. 88 EVA-LENA JANSSON (S) replik:
          </note>
          <u xml:id="i-1325e22536734f1f-744" next="i-1325e22536734f1f-745" who="Q3374622">
            <seg>
              Herr talman! Maria Ferm lyfte i sitt anförande fram många saker
              som vi verkligen kan hålla med om.
            </seg>
          </u>
          <u xml:id="i-1325e22536734f1f-745" prev="i-1325e22536734f1f-744" who="Q3374622">
            <seg>
              Jag har en fråga utifrån hennes anförande. Hon pekar på att det
              måste ske ett genombrott inom kort. Jag undrar också vad utskottsmajoriteten
              menar med beroende på utvecklingen av praxis framöver. Maria Ferm
              och jag verkar vara överens om att en lagändring behöver göras.
              Vad betyder egentligen begreppet inom kort?
            </seg>
          </u>
          <note type="speaker">
            Anf. 89 MARIA FERM (MP) replik:
          </note>
          <u xml:id="i-1325e22536734f1f-746" next="i-1325e22536734f1f-747" who="Q4947860">
            <seg>
              Herr talman! Det Eva-Lena Jansson syftar på är att vi varit tydliga
              med regeringen om att vi behöver komma vidare i frågor som är
              låsta, där vi inte känner att vi kommit framåt. Frågan om vård
              för papperslösa är en tydlig och viktig fråga där Miljöpartiet
              velat se en ändring under ganska lång tid. En annan fråga gäller
              just anhöriginvandring där vi vill se en lagändring.
            </seg>
          </u>
          <u xml:id="i-1325e22536734f1f-747" prev="i-1325e22536734f1f-746" who="Q4947860">
            <seg>
              När det gäller frågan om vård för papperslösa skrev vi en debattartikel
              för ungefär en månad sedan. Vi har ställt ett ultimatum att vi
              vill att utredningen skickas ut på remiss så att vi kan komma
              vidare med skrivningar i höstbudgeten där vi är överens om hur
              vi hanterar frågan.
            </seg>
          </u>
          <note type="speaker">
            Anf. 90 EVA-LENA JANSSON (S) replik:
          </note>
          <u xml:id="i-1325e22536734f1f-748" next="i-1325e22536734f1f-749" who="Q3374622">
            <seg>
              Herr talman! Lagstiftning är komplicerat, men min bild är, som
              sagt, att det finns en majoritet i riksdagen som verkligen vill
              få till stånd en ändring samtidigt som vi är noga med att det
              ska finnas ordentliga krav på identitet och så vidare.
            </seg>
          </u>
          <u xml:id="i-1325e22536734f1f-749" prev="i-1325e22536734f1f-748" who="Q3374622">
            <seg>
              Jag återkommer till begreppet inom kort. Jag kan hänvisa till
              vad migrationsministern sagt, nämligen beroende på utvecklingen
              av praxis framöver. Framöver låter för mig som en lång tid. Maria
              Ferm säger att man kommer att ställa krav på att det sker en lagändring
              inom kort. Kan det vara till hösten, till exempel i höstens budget
              från regeringen, eller vad är inom kort?
            </seg>
          </u>
          <note type="speaker">
            Anf. 91 MARIA FERM (MP) replik:
          </note>
          <u xml:id="i-1325e22536734f1f-750" next="i-1325e22536734f1f-751" who="Q4947860">
            <seg>
              Herr talman! Som jag redogjorde för i mitt anförande anser Miljöpartiet
              att vi redan nu bör gå vidare med en lagändring. Vi behöver alltså
              inte avvakta rättsutvecklingen, utan vi ser redan nu att det finns
              fog för att ändra lagstiftningen så att det löser problematiken
              för alla familjer som i dag förvägras familjeåterförening.
            </seg>
          </u>
          <u xml:id="i-1325e22536734f1f-751" prev="i-1325e22536734f1f-750" who="Q4947860">
            <seg>
              Vi kan se att domstolarna tolkar lagstiftningen olika, och vi
              vill att problemet ska lösas för till exempel familjer med adoptivbarn
              eller för makar utan barn. Där vill vi se en förändring redan
              nu. Det är också krav som vi ställer redan nu.
            </seg>
          </u>
          <note type="speaker">
            Anf. 92 ULF NILSSON (FP):
          </note>
          <u xml:id="i-1325e22536734f1f-752" next="i-1325e22536734f1f-769" who="Q6012166">
            <seg>
              Herr talman! Talet om massinvandring är inte bara överdrivet
              utan direkt felaktigt. Visst flyttar ca 96 000 människor till
              Sverige ett år. Det flyttar ut ca 50 000 människor från Sverige
              ett år. Precis som Mikael Cederbratt sade är den största delen
              av dem som flyttar in svenska medborgare, och dessutom finns många
              nordiska medborgare. Den övervägande delen den helt dominerande
              delen är människor som har ett arbete, får ett arbete, söker arbete,
              har arbetstillstånd och har arbetat när de flyttar hit. Det är
              forskare, studenter och så vidare. Den mindre delen är de människor
              som knackar på vår dörr för att söka skydd från förföljelse, tortyr
              och elände.
            </seg>
          </u>
          <u xml:id="i-1325e22536734f1f-753" prev="i-1325e22536734f1f-752" who="Q6012166">
            <seg>
              Många människor flyttar fram och tillbaka över gränserna i Europa
              och på många olika håll. Jag tror att denna rörlighet är bra för
              länderna. Den betyder mycket för ekonomisk utveckling och för
              utbyte av idéer och erfarenheter.
            </seg>
          </u>
          <u xml:id="i-1325e22536734f1f-754" prev="i-1325e22536734f1f-752" who="Q6012166">
            <seg>
              I dagens betänkande diskuterar vi anhöriginvandring. Jag tror
              att de flesta, om de tänker efter, inser att om man har tillstånd
              att bo här i landet ska man också ha möjlighet att leva tillsammans
              med sina allra närmaste, i första hand mindre barn och samboende
              partner. De flesta som själva har familj kan föreställa sig hur
              det är att leva här och fundera över hur barnen eller annan när
              och kär person har det på andra sidan jordklotet. Därför har Sverige
              en lagstiftning som inom visserligen ganska skarpa gränser ger
              människor rätt att återförenas med sina allra närmaste.
            </seg>
          </u>
          <u xml:id="i-1325e22536734f1f-755" prev="i-1325e22536734f1f-752" who="Q6012166">
            <seg>
              Det finns också ett EU-direktiv om rätt till återförening. Det
              är bra att EU ger en garanterad grundnivå, som Sverige naturligtvis
              ska följa. Det är också bra att Sverige, och andra länder, har
              möjlighet att vara något mer generöst än vad EU:s grundnivå innebär.
            </seg>
          </u>
          <u xml:id="i-1325e22536734f1f-756" prev="i-1325e22536734f1f-752" who="Q6012166">
            <seg>
              När det gäller familjeåterförening i EU finns två obligatoriska
              huvudprinciper. Dels ska medlemsstaterna se till att minderåriga
              barns bästa kommer i första rummet, dels ska de ta hänsyn till
              familjeband. I Sverige innebär det att en kärnfamilj, normalt
              sett make, maka eller sambo och barn, har principiell rätt att
              återförenas. För vissa grupper gäller att försörjningen ska vara
              ordnad, som Alliansen har genomfört. De som bor i Sverige ska
              kunna försörja sig själva och ha en bostad ordnad. Det försörjningskravet
              gäller inte anknytning av barn. De är helt undantagna. För Folkpartiets
              del var det viktigt när vi diskuterade försörjningskravet. Jag
              är nöjd med att undantaget finns.
            </seg>
          </u>
          <u xml:id="i-1325e22536734f1f-757" prev="i-1325e22536734f1f-752" who="Q6012166">
            <seg>
              Som helhet menar vi i Folkpartiet att reglerna om återförening
              är rimliga och rättssäkra, men vi driver att någon justering behövs
              framöver.
            </seg>
          </u>
          <u xml:id="i-1325e22536734f1f-758" prev="i-1325e22536734f1f-752" who="Q6012166">
            <seg>
              Det var en debatt i höstas om gamla ensamma människor i andra
              länder som inte hade någon som tog hand om dem. Det fanns några
              omdiskuterade fall. Vi menar att det finns fall där det är uppenbart
              inhumant att kräva att anhöriga här i Sverige ska lämna en gammal
              ensam människa till sitt öde i ett annat land. Det är inte heller
              svårt att sätta sig in i hur det är att ha sin gamla mamma eller
              pappa långt borta. Därför menar vi i Folkpartiet att det borde
              bli möjligt, under vissa förutsättningar, för en person som bor
              och arbetar i Sverige, som är etablerad här, att låta ensamma
              gamla föräldrar flytta hit. I många länder finns ingen tillstymmelse
              till äldrevård i det allmännas tjänst. Då är det ibland direkt
              omänskligt att kräva att en anhörig i Sverige ska lämna en gammal
              hjälplös förälder i ett annat land.
            </seg>
          </u>
          <u xml:id="i-1325e22536734f1f-759" prev="i-1325e22536734f1f-752" who="Q6012166">
            <seg>
              Därför föreslår Folkpartiet, och tänker driva det i diskussionen
              framöver, att det införs en undantagsmöjlighet för den typen av
              sista-länken-invandring till Sverige.
            </seg>
          </u>
          <u xml:id="i-1325e22536734f1f-760" prev="i-1325e22536734f1f-752" who="Q6012166">
            <seg>
              Herr talman! Den som ansöker om uppehållstillstånd och befinner
              sig utanför Sverige, och vill komma hit på grund av anknytning,
              ska kunna identifiera sig. Vi har hört flera talare ta upp att
              praxis är att man kan identifiera sig ordentligt med pass och
              vederbörliga papper. Det ställs normalt sett höga krav på detta.
              I princip är det naturligtvis viktigt med tydliga och bra krav
              på identifiering för att motverka människohandel och olika typer
              av brott.
            </seg>
          </u>
          <u xml:id="i-1325e22536734f1f-761" prev="i-1325e22536734f1f-752" who="Q6012166">
            <seg>
              Men flera talare har tagit upp att det har varit en svår situation
              med anknytningsärenden från Somalia. Det beror på att statsapparaten
              i Somalia inte fungerar. Landet utställer inte ordentliga pass
              och identitetshandlingar, och det finns ingen möjlighet att den
              vägen få fram identiteten. Det är ett ganska nytt problem, i alla
              fall i den omfattningen i svensk immigrationshistoria i modernare
              tid.
            </seg>
          </u>
          <u xml:id="i-1325e22536734f1f-762" prev="i-1325e22536734f1f-752" who="Q6012166">
            <seg>
              I ramöverenskommelsen mellan Alliansen och Miljöpartiet var det
              viktigt att vi beslutade att starta en utredning för att säkerställa
              en öppning för alternativa möjligheter att fastställa identitet.
              Bland annat är det fråga om att se på dna-bevisning. Det är för
              övrigt något som redan förekommer.
            </seg>
          </u>
          <u xml:id="i-1325e22536734f1f-763" prev="i-1325e22536734f1f-752" who="Q6012166">
            <seg>
              Sedan kom lite överraskande juridik är komplicerat domen i Migrationsöverdomstolen
              som säger att i avvägningen mellan kravet på hundraprocentig identitet
              och behovet av att återförenas med barn och familj ska man lätta
              på beviskraven, bland annat genom att hänvisa till trovärdiga
              berättelser och inte minst dna-bevisning. Domen ändrade förutsättningarna
              på många sätt. Just nu förbereder sig ambassader i Afrika för
              att ta emot ansökningar från människor som nu ser en god möjlighet
              att få ansöka om tillstånd till anhöriginvandring till Sverige.
            </seg>
          </u>
          <u xml:id="i-1325e22536734f1f-764" prev="i-1325e22536734f1f-752" who="Q6012166">
            <seg>
              Det är bra. Det här är människor som enligt våra gällande regler
              normalt sett skulle ha fått tillstånd att komma in.
            </seg>
          </u>
          <u xml:id="i-1325e22536734f1f-765" prev="i-1325e22536734f1f-752" who="Q6012166">
            <seg>
              Som flera har sagt är det oerhört viktigt att följa rättsutvecklingen.
              Jag är av den bestämda uppfattningen att om det första rättsfall
              vi ser fortfarande lämnar stora tveksamheter, så att människor
              som om de hade haft traditionella identitetspapper uppenbart skulle
              ha fått tillstånd ändå får nej till exempel ett adopterat barn
              som är tillsammans med fyra biologiska barn skickas hem medan
              de fyra biologiska barnen får stanna hos modern, något som för
              mig är helt orimligt får vi sätta i gång ett arbete. Så tolkar
              jag att vi har kommit överens i frågan.
            </seg>
          </u>
          <u xml:id="i-1325e22536734f1f-766" prev="i-1325e22536734f1f-752" who="Q6012166">
            <seg>
              Jag litar på och utgår från att ministern också menar att han
              tänker följa frågan. Han har uttalat det i en interpellationsdebatt.
            </seg>
          </u>
          <u xml:id="i-1325e22536734f1f-767" prev="i-1325e22536734f1f-752" who="Q6012166">
            <seg>
              Herr talman! I en sådan här debatt tar man av naturliga skäl
              upp frågor som på ett eller annat sätt är problematiska. Det är
              viktigt att framhålla att anhöriginvandringen som helhet fungerar
              väl med tydliga regler. Den övervägande delen av anhöriginvandringen
              består av nära anhöriga, ofta sambo eller make, till en person
              som har uppehållstillstånd i Sverige, som arbetar här och ofta
              är svensk medborgare. Av ca 21 000 anhöriga invandrare är bara
              knappt 3 000 anhöriga till flyktingar.
            </seg>
          </u>
          <u xml:id="i-1325e22536734f1f-768" prev="i-1325e22536734f1f-752" who="Q6012166">
            <seg>
              Möjligheten att få ta med sig barn, make eller sambo är naturligtvis
              avgörande av humana skäl men också avgörande för att arbetskraft,
              specialister eller forskare över huvud taget ska kunna fundera
              över att flytta till Sverige ofta tillfälligt för att arbeta eller
              studera en viss tid. De svenska reglerna som gäller detta skiljer
              sig inte på något avgörande sätt från de i övriga EU.
            </seg>
          </u>
          <u xml:id="i-1325e22536734f1f-769" prev="i-1325e22536734f1f-752" who="Q6012166">
            <seg>
              Fru talman! Som helhet håller våra regler en bra balans mellan
              reglerad invandring och öppenhet. Men vi måste hela tiden följa
              utvecklingen och vara beredda att göra justeringar när något uppenbart
              blir fel. Jag yrkar bifall till utskottets förslag i betänkandet.
            </seg>
          </u>
          <note type="speaker">
            Anf. 93 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-770" next="i-1325e22536734f1f-772" who="Q4955459">
            <seg>
              Fru talman! Det är ibland lite smått märkligt att debattera migrationspolitik
              med de mindre borgerliga partierna som Folkpartiet. Det låter
              nästan lite som Billströms olydiga handdockor. De vill egentligen
              så jättemycket, men sedan landar man ändå i att försvara Moderaternas
              politik.
            </seg>
          </u>
          <u xml:id="i-1325e22536734f1f-771" prev="i-1325e22536734f1f-770" who="Q4955459">
            <seg>
              När man hör Ulf Nilsson här kan man nästan få intrycket att Folkpartiet
              inte står bakom betänkandet. Vi hörde här tidigare, som jag uppfattade
              det, Maria Ferm markera att tålamodet för Miljöpartiet så smått
              börjar tryta. Det tycker jag är väldigt glädjande.
            </seg>
          </u>
          <u xml:id="i-1325e22536734f1f-772" prev="i-1325e22536734f1f-770" who="Q4955459">
            <seg>
              Jag undrar om det också är vad jag hör hos Folkpartiets Ulf Nilsson.
              Hur ser Folkpartiet på familjeåterföreningsfrågan som vi nu diskuterar?
              När når Folkpartiet sin gräns för tålamodet?
            </seg>
          </u>
          <note type="speaker">
            Anf. 94 ULF NILSSON (FP) replik:
          </note>
          <u xml:id="i-1325e22536734f1f-773" next="i-1325e22536734f1f-777" who="Q6012166">
            <seg>
              Fru talman! Jag har inga som helst tveksamheter om att bifalla
              förslaget i detta betänkande. Jag har heller inga som helst tveksamheter
              om Alliansens migrationspolitik i stort.
            </seg>
          </u>
          <u xml:id="i-1325e22536734f1f-774" prev="i-1325e22536734f1f-773" who="Q6012166">
            <seg>
              Vi har sedan Alliansen bildade regering kraftigt ökat de lagliga
              möjligheterna att komma till Sverige utan att inskränka rättigheterna
              att söka skydd som flykting och asylsökande. Som helhet innebär
              politiken för mig en ökad öppenhet jämfört med när Socialdemokraterna
              med stöd av Vänsterpartiet styrde Sverige.
            </seg>
          </u>
          <u xml:id="i-1325e22536734f1f-775" prev="i-1325e22536734f1f-773" who="Q6012166">
            <seg>
              Det finns ett antal frågor som ligger mig och Folkpartiet väldigt
              varmt om hjärtat. En av dem var barnundantaget när det gäller
              försörjningskrav. Vi är väldigt nöjda att vi fick in det. En annan
              är möjligheten till alternativ identifiering av anknytningsfall
              från i det här fallet Somalia och att den frågan löses. Vi kom
              därför överens om en utredning som skulle arbeta med det. Nu har
              ett domstolsutslag kommit.
            </seg>
          </u>
          <u xml:id="i-1325e22536734f1f-776" prev="i-1325e22536734f1f-773" who="Q6012166">
            <seg>
              Det är inte fråga om tålamod eller inte. Vi har en överenskommelse
              om att vi tycker att frågan är viktig. Exakt vad följden blir
              av utvecklingen är omöjligt att sia om nu. Men visar det sig att
              det kommer domar som är upprörande ur denna synpunkt kommer vi
              att ha en situation. Jag utgår från att vi då tillsammans kan
              åstadkomma ett förtydligande i lagen.
            </seg>
          </u>
          <u xml:id="i-1325e22536734f1f-777" prev="i-1325e22536734f1f-773" who="Q6012166">
            <seg>
              Jag är inte jurist så jag kan inte säga det. Men jag hoppas och
              tror att redan i och med detta domstolsutslag balansen gentemot
              ett hundraprocentigt beviskrav ska förskjutas något och omfatta
              även dessa fall. Gör det inte det tänker jag kraftigt argumentera
              för att vi gör ett förtydligande.
            </seg>
          </u>
          <note type="speaker">
            Anf. 95 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-778" next="i-1325e22536734f1f-779" who="Q4955459">
            <seg>
              Fru talman! Jag tvekar inte om att Ulf Nilsson tycker detta.
              Det är väldigt trevligt att man har en överenskommelse. Men för
              att en överenskommelse ska ha något som helst värde krävs det
              att den får resultat. Det är vad min fråga egentligen gäller.
            </seg>
          </u>
          <u xml:id="i-1325e22536734f1f-779" prev="i-1325e22536734f1f-778" who="Q4955459">
            <seg>
              Nu säger Ulf Nilsson att vi får se hur de första domarna faller.
              Jag har en fråga som är i två led. Det första är: Hur ser Folkpartiet
              på den tid som fortlöper och som innebär att barn får vänta i
              flera år medan vi sitter här och avvaktar? Det andra är: Hur många
              personer är det som måste nekas återförening innan Folkpartiet
              når sin gräns? Hur lång tid, och hur många?
            </seg>
          </u>
          <note type="speaker">
            Anf. 96 ULF NILSSON (FP) replik:
          </note>
          <u xml:id="i-1325e22536734f1f-780" next="i-1325e22536734f1f-783" who="Q6012166">
            <seg>
              Fru talman! I och med att det juridiska systemet skapar en ny
              praxis genom den vägledande domen gick det fortare än om en utredning
              kommit med ett förslag senare, jag minns inte om hur många månader.
              Det är ingen enkel sak att ändra lagstiftning. Det får man ha
              respekt för. Det är omöjligt att sätta upp ett tidsmål där.
            </seg>
          </u>
          <u xml:id="i-1325e22536734f1f-781" prev="i-1325e22536734f1f-780" who="Q6012166">
            <seg>
              Jag hoppas och tror att redan denna dom löser de flesta av problemen.
              Men om den inte gör det visar det sig ganska snart. Förhoppningsvis
              visar det sig i ett praxisbildande ärende. Då är det dags att
              vi sätter i gång ett arbete. Men man ska inte underskatta hur
              komplicerat det är att ändra lagar.
            </seg>
          </u>
          <u xml:id="i-1325e22536734f1f-782" prev="i-1325e22536734f1f-780" who="Q6012166">
            <seg>
              Det är hela tiden en balans mellan att upprätthålla tydliga lagregler
              för uppehållstillstånd i Sverige och samtidigt väga det mot den
              oerhörda betydelsen av att kunna förenas med sina barn i en familj.
            </seg>
          </u>
          <u xml:id="i-1325e22536734f1f-783" prev="i-1325e22536734f1f-780" who="Q6012166">
            <seg>
              Enkelt uttryckt är det viktig att noga följa utvecklingen. Vid
              första tecken på att det inte blir som vi hoppas får vi snabbt
              sätta i gång ett arbete med att justera lagen.
            </seg>
          </u>
          <note type="speaker">
            Anf. 97 FREDRICK FEDERLEY (C):
          </note>
          <u xml:id="i-1325e22536734f1f-784" next="i-1325e22536734f1f-807" who="Q513301">
            <seg>
              Fru talman! Det vi nu diskuterar är anhöriginvandring och reglerna
              som gäller för att få komma till Sverige. Varför har vi anhöriginvandring?
              Jo, därför att vi har en internationell rätt som reglerar att
              människor som behöver söka skydd undan förföljelse och krig och
              under andra svåra omständigheter har en rätt att söka skydd i
              ett land som Sverige som kan erbjuda detta. Till exempel sägs
              i barnkonventionens 10 § att barn har rätt att återförenas med
              sina föräldrar. Det är ett område som är ganska väl reglerat i
              internationell rätt.
            </seg>
          </u>
          <u xml:id="i-1325e22536734f1f-785" prev="i-1325e22536734f1f-784" who="Q513301">
            <seg>
              Det är viktigt att man har det i bakhuvudet när man diskuterar
              detta. Det finns vissa internationella konventioner och regler
              om mänskliga rättigheter som ligger till grund för detta. Det
              handlar om någonting som vi diskuterade i den förra debatten för
              några veckor sedan. Vi har kommit allt längre från ett stadium
              där det rådde internationell anarki. Vi har kommit att reglera
              mycket svåra områden där reglerna har sin grund i gamla krigslagar.
            </seg>
          </u>
          <u xml:id="i-1325e22536734f1f-786" prev="i-1325e22536734f1f-784" who="Q513301">
            <seg>
              Vi började först komma överens mellan staterna att inte angripa
              varandras soldater när de befann sig på flykt. Den vinnande sidan
              skulle visa barmhärtighet och inte slakta hela arméstyrkorna.
              Vi började sedan reglera att det inte var rimligt att man våldtog
              och plundrade längs den väg man gick i krigföringen. Detta har
              kommit att utvecklas. Det har alltmer kommit att civiliseras,
              och man har respekterat de mänskliga rättigheterna.
            </seg>
          </u>
          <u xml:id="i-1325e22536734f1f-787" prev="i-1325e22536734f1f-784" who="Q513301">
            <seg>
              Därför har vi fått många fler av dessa internationella lagar
              som alla tycker är rimliga. Det som är intressant med internationell
              rätt är att vi ofta kan ställa oss frågan: Hur skulle jag vilja
              att jag blev behandlad i en situation där jag tvingades på flykt
              och det var krig i mitt land? Självklart vore det så att jag skulle
              vilja återförenas med min familj. Därför har vi ett reglemente
              för hur man får återförenas.
            </seg>
          </u>
          <u xml:id="i-1325e22536734f1f-788" prev="i-1325e22536734f1f-784" who="Q513301">
            <seg>
              I Sverige finns en respekt för att familjer kan se lite olika
              ut. Därför finns en undantagsregel i det svenska regelverket som
              säger att om det är en person som rör sig utanför den traditionella
              kärnfamiljen och är i ekonomisk beroendeställning till en person
              som har fått uppehållstillstånd i Sverige så kan den personen
              också få komma till Sverige.
            </seg>
          </u>
          <u xml:id="i-1325e22536734f1f-789" prev="i-1325e22536734f1f-784" who="Q513301">
            <seg>
              Det är också ett ganska mytomspunnet område. Senast här i veckan
              presenterades en rapport där man hade studerat vad man kallar
              ankarbarn. Det är framför allt Sverigedemokraterna som gärna berättar
              vitt och brett på felaktiga grunder, som vi fick bevisat häromveckan
              på ett bra sätt, att ensamkommande barn kommer hit.
            </seg>
          </u>
          <u xml:id="i-1325e22536734f1f-790" prev="i-1325e22536734f1f-784" who="Q513301">
            <seg>
              Hela syftet skulle vara en internationell konspiration. Fattiga,
              ofta lågt utbildade människor i Somalia och Afghanistan skulle
              ha pratat med varandra och kommit överens: Vi ska skicka ofta
              våra förstfödda söner till Sverige för att islamisera Sverige
              och på det sättet ta över landet, och efter det ska familjerna
              komma. Det är nu väl dokumenterat och bevisat att så inte är fallet.
            </seg>
          </u>
          <u xml:id="i-1325e22536734f1f-791" prev="i-1325e22536734f1f-784" who="Q513301">
            <seg>
              Det finns också en konspirationsteori bakom islamiseringsdebatten
              som väl kan mäta sig med sionistdebatten som har präglat hela
              1900-talet och som fortfarande är väl närvarande i internationell
              debatt. Vi kan se nya pogromer och så vidare runt om i Europa.
            </seg>
          </u>
          <u xml:id="i-1325e22536734f1f-792" prev="i-1325e22536734f1f-784" who="Q513301">
            <seg>
              Vi kan se den typen av rastänkande också återges i Sveriges riksdags
              kammare. Flera av mina kolleger har gett bra svar på tal till
              Sverigedemokraterna, som vill börja selektera människor. Vi kommer
              tillbaka till detta.
            </seg>
          </u>
          <u xml:id="i-1325e22536734f1f-793" prev="i-1325e22536734f1f-784" who="Q513301">
            <seg>
              Idén om att det finns en internationell konspiration mellan ofta
              fattiga, ofta ganska outbildade människor om att ta över ett land
              som ligger ganska långt borta, borde te sig barock för vem som
              helst som har ett sunt förnuft och en liten reflexion över hur
              det ser ut.
            </seg>
          </u>
          <u xml:id="i-1325e22536734f1f-794" prev="i-1325e22536734f1f-784" who="Q513301">
            <seg>
              Troligtvis är det ett väldigt svårt beslut att fatta när det
              gäller de ensamkommande flyktingbarnen. Alla som har ett barn
              vet att varje timme man är borta från barnet kan vara otroligt
              jobbig. Att då behöva sätta det enda barn som man kanske har pengar
              till att få i väg till ett annat land måste vara ett otroligt
              svårt beslut. Jag kan inte ens föreställa mig vilka våndor man
              genomgår för att komma fram till det beslutet. Ändå finns det
              partier i denna kammare som säger att detta är en internationell
              konspiration och någonting som pågår systematiskt. Det skrämmer
              mig mycket.
            </seg>
          </u>
          <u xml:id="i-1325e22536734f1f-795" prev="i-1325e22536734f1f-784" who="Q513301">
            <seg>
              Familjeåterförening och anhöriginvandring är ett av de områden
              som det ofta talas om i migrationsdebatten som det riktigt stora
              problemet. Om man är ett parti som säger att integration är viktigt
              och om man ser invandringen som ett problem skulle man ha en uppsjö
              med lösningar när det gäller att få ordning på detta. Om vi läser
              i betänkandet ser vi att det är en ganska mager flora som kommer
              från Sverigedemokraterna.
            </seg>
          </u>
          <u xml:id="i-1325e22536734f1f-796" prev="i-1325e22536734f1f-784" who="Q513301">
            <seg>
              David Lång säger så här i sitt anförande: Sverige är en efterbliven
              del av Europas utkant. Om vi inte tar till Sverigedemokraternas
              lösning, som innebär att vi ska åsidosätta asylrätten, att vi
              inte ska respektera barnkonventionen, att vi ska börja selektera
              människor och att vi ska försvåra kärleken mellan vuxna människor
              är vi helt plötsligt en civiliserad och framåtsyftande del i Europas
              kärna.
            </seg>
          </u>
          <u xml:id="i-1325e22536734f1f-797" prev="i-1325e22536734f1f-784" who="Q513301">
            <seg>
              Jag har svårt att tänka mig att den rätta lösningen skulle vara
              att gå ifrån internationella konventioner även om man ser att
              vi har stora utmaningar när det gäller integrationspolitiken.
              Lösningen är inte heller att försvåra för familjer att återförenas.
            </seg>
          </u>
          <u xml:id="i-1325e22536734f1f-798" prev="i-1325e22536734f1f-784" who="Q513301">
            <seg>
              Fru talman! Det är väl dokumenterat att människor som inte kan
              återförenas med sina familjer får det mycket svårare att bli en
              del av den svenska arbetsmarknaden. Det är mycket väl dokumenterat
              i all forskning. Jag tror inte heller att vi behöver särdeles
              mycket forskning, utan som många av kollegerna har uttryckt här
              handlar det om empati. Hur ska man kunna bli förmögen att anstränga
              sig på en arbetsmarknad och i en utbildning när man dagligen funderar
              på hur det går för ens barn som befinner sig kvar i en konfliktsituation?
            </seg>
          </u>
          <u xml:id="i-1325e22536734f1f-799" prev="i-1325e22536734f1f-784" who="Q513301">
            <seg>
              Fru talman! Jag är lite oroad. Jag är oroad över någonting som
              är gott. Jag tillhör dem som hoppas att det vi nu har sett från
              Migrationsöverdomstolen leder till att det uppdämda behov hos
              många somalier som finns i Sverige av att återförenas med sin
              familj nu kan fyllas och att detta blir verklighet.
            </seg>
          </u>
          <u xml:id="i-1325e22536734f1f-800" prev="i-1325e22536734f1f-784" who="Q513301">
            <seg>
              Samtidigt, fru talman, grundar sig min oro i att jag vet att
              Sverigedemokraterna kommer att göra allt de kan för att popularisera
              på detta. De talar om siffror som inte är sanna, som är lätta
              att granska och som finns i all offentlig statistik.
            </seg>
          </u>
          <u xml:id="i-1325e22536734f1f-801" prev="i-1325e22536734f1f-784" who="Q513301">
            <seg>
              Nästa år, när det har funnits ett uppdämt behov under många år,
              nästan under årtionden, vet vi att många kommer att ta chansen
              att återigen få återse sina nära och kära, hustrur, makar och
              barn. Vi kommer att få se att många fler somalier kommer till
              Sverige. Det är en naturlig rättighet enligt barnkonventionen,
              men något som ett parti i Sveriges riksdag kommer att göra allt
              det kan för att profitera på. Människors lycka och detta att plötsligt
              kunna bli en hel människa i sin familjebild igen kommer inte längre
              att vara någonting som är fint. Det kommer att vara någonting
              som detta parti kommer att försöka använda i en billig och låg
              propaganda.
            </seg>
          </u>
          <u xml:id="i-1325e22536734f1f-802" prev="i-1325e22536734f1f-784" who="Q513301">
            <seg>
              Jag är lite förvånad över det synsätt som man har från Sverigedemokraterna.
              Jag tycker att det är väl värt att ägna mycket tid åt vad de säger.
              I den offentliga debatten säger man hela tiden att vi aldrig talar
              om integrationen och att vi aldrig talar om de problem som finns.
              Ett stort problem är just att somalier inte har kunnat få återförenas.
              Om vi tittar på gruppen somalier och den socialt utsatta situation
              de befinner sig i är säkerligen en stor del det svarta, stora
              hål man har i själ och hjärta därför att man inte har kunnat återförenas
              med sin familj.
            </seg>
          </u>
          <u xml:id="i-1325e22536734f1f-803" prev="i-1325e22536734f1f-784" who="Q513301">
            <seg>
              Det verkar också råda lite olika tvivel när det gäller vad man
              tycker är en lyckad integrations- och migrationspolitik. Jag vet
              inte vilka länder det är som man menar är så bra. Är det Italien
              som man tycker har fått en bra migrationspolitisk situation, eller
              är det Spanien? Grekland kanske är det absolut bästa i Sverigedemokraternas
              värld. Där beviljar man inte ens asyl i ett läge där det råder
              en otroligt allvarlig situation i Irak. Man hävdar Danmark. Där
              är det fint och bra, menar man. Sedan tycker Sverigedemokraterna
              att det finns ett problem med människor som inte får gifta sig
              i Danmark därför att man i det landet, där tyvärr ett av mina
              systerpartier har gått i fel ledband, har kommit att omyndigförklara
              vuxna människor och gjort det omöjligt för dem att viga sig i
              landet. De får i stället vända sig till Sverige för att kunna
              få ingå äktenskap och bevisa sin kärlek inför samhället, nära
              och kära som de vill, och detta ser det Sverigedemokraterna som
              ett problem. De verkar vilja säga: Vad som helst, men kom inte
              till Sverige och föreviga er lycka och er kärlek, för det är inte
              här ni ska vara!
            </seg>
          </u>
          <u xml:id="i-1325e22536734f1f-804" prev="i-1325e22536734f1f-784" who="Q513301">
            <seg>
              Rädslan för att människor ska komma till Sverige gör mig beklämd.
              Det Sverige som vi ser i dag är ett land som har tjänat otroligt
              på öppenhet och på öppna gränser. Frihandeln har gjort det möjligt
              att ha den levnadsstandard vi har. Under århundraden har vi haft
              möjlighet att få människor till oss som med kunskap, med erfarenheter
              och med nya kulturella inslag har kunnat utveckla landet. Det
              är det som gör att vi befinner oss i den position vi ser i dag.
            </seg>
          </u>
          <u xml:id="i-1325e22536734f1f-805" prev="i-1325e22536734f1f-784" who="Q513301">
            <seg>
              Många av oss som är aktuella i denna debatt och i arbetsmarknadsutskottets
              debatt har talat årligen och dagligen om detta. Vi diskuterar
              en lång rad problem som finns med integrationen. Det är utmaningar
              som vi ser framöver och som vi måste komma till rätta med för
              att vi alla i landet ska kunna vara med och bygga en framtid som
              gör att vi stärker varandra. Detta gör vi dagligen, men vi gör
              det utifrån att vi ser någonting positivt hos människor.
            </seg>
          </u>
          <u xml:id="i-1325e22536734f1f-806" prev="i-1325e22536734f1f-784" who="Q513301">
            <seg>
              Jag tror att det var Eva-Lena Jansson som i ett replikskifte
              sade: Jag tänker inte titta på ett nyfött barn och fråga om barnet
              kommer att vara en belastning eller en tillgång för samhället!
              Den dag vi får denna uppdelning i samhället börjar vi snart också
              ge oss på den som är sjuk, den som föds med annorlunda fysiska
              förutsättningar, den som inte kommer från en välutbildad familj
              och den som inte har rätt kontakter.
            </seg>
          </u>
          <u xml:id="i-1325e22536734f1f-807" prev="i-1325e22536734f1f-784" who="Q513301">
            <seg>
              Jag trodde, fru talman, i min naivitet när jag engagerade mig
              politiskt 1994 aldrig att vi i Sveriges riksdag under en blågul
              fana skulle behöva höra ord som handlar om att vi ska selektera
              människor utifrån etnicitet, var man är född eller utifrån vilken
              religion man har. Men jag var alldeles för naiv. Den kampen har
              bara börjat. Vi måste våga mota Olle i grind och granska vad det
              är som faktiskt sägs i denna kammare så att vi kanske efter valet
              2014 kan få se en utveckling där man har en positiv grundsyn på
              människan, men där vi fortsatt också med självklarhet diskuterar
              utmaningar och problem som vi ser på migrations- och integrationsområdet.
              Men då ska vi göra det utifrån att vi ska bli ett öppnare och
              mer humant, generöst och rättssäkert samhälle.
            </seg>
          </u>
          <note type="speaker">
            Anf. 98 DAVID LÅNG (SD) replik:
          </note>
          <u xml:id="i-1325e22536734f1f-808" next="i-1325e22536734f1f-810" who="Q5969249">
            <seg>
              Fru talman! Jag och Sverigedemokraterna beskylldes för mycket
              i Federleys anförande. Beträffande rätten att söka asyl blir det
              ingen inskränkning med SD:s politik. Däremot har vi synen att
              det inte är någon mänsklig rättighet att bo i Sverige. Är det
              Fredrick Federleys eller Centerpartiets syn?
            </seg>
          </u>
          <u xml:id="i-1325e22536734f1f-809" prev="i-1325e22536734f1f-808" who="Q5969249">
            <seg>
              Jag sade ingenting i anförandet om selektion utifrån etnicitet
              eller religion. Där stod Fredrick Federley och blåljög. När det
              gäller synen på de storslagna konspirationer som Fredrick Federley,
              och inte bara han utan alla som är för fortsatt massinvandring,
              brukar återkomma till är saken den att det inte behövs någon konspiration
              för att majoriteten ska bestämma. Majoriteten bestämmer. Det räcker
              med att man tror på demokratin för att det ska vara på det viset.
              Om det skulle vara så att en annan folkgrupp än den svenska blev
              i majoritet i Sverige är det de som bestämmer. I dag bestämmer
              svenskarna oavsett vilket politiskt parti som vinner makten, för
              svenskarna är i majoritet och svenskarna dominerar antalsmässigt
              samtliga riksdagspartier.
            </seg>
          </u>
          <u xml:id="i-1325e22536734f1f-810" prev="i-1325e22536734f1f-808" who="Q5969249">
            <seg>
              Sedan räknade Federley upp ett antal länder som han tyckte gjorde
              fel. Spanien, eller om det var Italien, beviljar inte tillräckligt
              mycket asyl eller vad det nu var. Danmark gör också fel, tydligen.
              Är det alltså bara Sverige som gör rätt i Europa i dag? Alla andra
              länder är det fel på. Sverigedemokraterna, som vill driva en linje
              som man har i Danmark till exempel, är alltså det konstiga partiet.
              Jag tycker snarare att allting tyder på att det är de gamla partierna
              i Sveriges riksdag som är de konstiga partierna. Det är de som
              inte vill hänga med i utvecklingen.
            </seg>
          </u>
          <note type="speaker">
            Anf. 99 FREDRICK FEDERLEY (C) replik:
          </note>
          <u xml:id="i-1325e22536734f1f-811" next="i-1325e22536734f1f-813" who="Q513301">
            <seg>
              Fru talman! Jag vill vara tydlig med att jag inte beskyllde David
              Lång eller Sverigedemokraterna för någonting. Jag läste i era
              reservationer. Ni är villiga att omöjliggöra för människor som
              är 18, 19, 20, 21, 22 och 23 år att gifta sig med varandra av
              kärlek, därför att de älskar varandra och vill ingå ett juridiskt
              och eventuellt också religiöst avtal där de visar sin kärlek för
              varandra. I lust och nöd vill man lova varandra trohet och samlevnad.
              Det vill Sverigedemokraterna motsätta sig. Detta var alls icke
              en lögn.
            </seg>
          </u>
          <u xml:id="i-1325e22536734f1f-812" prev="i-1325e22536734f1f-811" who="Q513301">
            <seg>
              Det är också ganska tydligt i den retorik som Sverigedemokraterna
              använder sig av att muslimer, som inte är en folkgrupp utan människor
              som tillhör samma religion, betecknas som ett kollektiv. Jag tyckte
              att David Lång var mycket tydlig i sitt anförande med att de skulle
              ha en ambition att ta över detta land därför att majoriteten bestämmer.
              Hur ser det ut i Sverige? Vi kan titta i denna kammare. Tror du
              att en socialdemokrat från Kiruna och en moderat från Vällingby
              har precis samma intressen? Låt oss säga att de är födda här sedan
              flera generationer tillbaka. Jag tror inte det. Alla individer
              har olika intressen och olika förutsättningar.
            </seg>
          </u>
          <u xml:id="i-1325e22536734f1f-813" prev="i-1325e22536734f1f-811" who="Q513301">
            <seg>
              Den här kollektiviseringen av människor bekymrar mig verkligen.
              Det börjar med kollektivisering, det börjar med ett skuldbeläggande
              och det börjar med att man avhumaniserar grupper. Det är så man
              börjar skapa en riktig oro och motsättningar i samhället. Sverige
              har i alla tider varit framgångsrikt på att inkludera, göra människor
              delaktiga och få dem att känna att de är en del av det samhällsprojekt
              som är Sverige. Vi skapar välfärd, framtidsdrömmar, välgång, en
              bra skola och ett näringsliv som fungerar väl för alla. Det är
              någonting som Sverigedemokraterna vill motsätta sig. De vill skapa
              nya motsättningar inom den svenska gruppen som ser ut på ett helt
              annat sätt än i Sverigedemokraternas samhälle.
            </seg>
          </u>
          <note type="speaker">
            Anf. 100 DAVID LÅNG (SD) replik:
          </note>
          <u xml:id="i-1325e22536734f1f-814" next="i-1325e22536734f1f-816" who="Q5969249">
            <seg>
              Fru talman! Jag tror återigen att det var medvetet som Fredrick
              Federley valde att missförstå. Jag har aldrig sagt att alla som
              tillhör samma religion tänker med ett huvud. Hans exempel med
              socialdemokraten i Kiruna och moderaten i Vällingby visade exakt
              det som var min poäng.
            </seg>
          </u>
          <u xml:id="i-1325e22536734f1f-815" prev="i-1325e22536734f1f-814" who="Q5969249">
            <seg>
              Jag vidhåller också att Fredrick Federley blåljög när han talade
              om att vi skulle selektera efter etnicitet och religion. Det sade
              han i sitt anförande. Det har vi aldrig sagt, och det står inte
              någonstans i våra reservationer i betänkandet heller.
            </seg>
          </u>
          <u xml:id="i-1325e22536734f1f-816" prev="i-1325e22536734f1f-814" who="Q5969249">
            <seg>
              Fredrick Federley menar alltså att Sverige ska fortsätta på den
              linje som vi befinner oss på nu. Vi ska fortsätta att halka efter
              vår omvärld. Vi ska fortsätta att föra den mest ansvarslösa invandringspolitiken
              på alla områden. Jag tycker att det är mycket beklagligt. Jag
              hoppas att vi kan få till stånd en förändring av den synen. Det
              har lyckats i många andra länder, och det kommer säkert att lyckas
              i Sverige så småningom.
            </seg>
          </u>
          <note type="speaker">
            Anf. 101 FREDRICK FEDERLEY (C) replik:
          </note>
          <u xml:id="i-1325e22536734f1f-817" next="i-1325e22536734f1f-819" who="Q513301">
            <seg>
              Fru talman! Jag fortsätter att svara på en del frågor från David
              Långs förra replik. Är det en mänsklig rättighet att bo i Sverige?
              Nej, tyvärr är det ingen mänsklig rättighet att bo någonstans
              i dag. Allting prövas utifrån en lagstiftning som innebär att
              man ska uppfylla asylskäl. Jag och Centerpartiet önskar för vår
              del att det vore möjligt att röra sig fritt över gränserna, men
              vi lever tyvärr inte i den världen. Därför har vi en reglerad
              invandring som säger vilka skäl man ska uppfylla för att få stanna
              här.
            </seg>
          </u>
          <u xml:id="i-1325e22536734f1f-818" prev="i-1325e22536734f1f-817" who="Q513301">
            <seg>
              David Lång använde återigen ordet massinvandring. Vi måste fundera
              på vad det betyder. Börjar vi tittar på statistiken, min kollega
              Ulf Nilsson redogjorde ganska tydligt för hur det ser ut inom
              den här gruppen, kan vi se att det är en liten del av gruppen
              som kommer till Sverige som ni ständigt riktar er udd mot. Vad
              är det som gör att ni riktar udden mot den här delen av den grupp
              som kommer till Sverige? Varför är ni så ohämmat ansvarslösa med
              statistiken och jämför doktorander med människor som är här för
              att söka asyl? Varför jämför ni inte gruppen holländare som kommer
              till Sverige de börjar bli ganska många årligen och räds över
              dem? Jo, därför att ni ser att det finns motsättningar mellan
              varifrån i världen man kommer, vilken gud man tror på och vilken
              uppfostran man har.
            </seg>
          </u>
          <u xml:id="i-1325e22536734f1f-819" prev="i-1325e22536734f1f-817" who="Q513301">
            <seg>
              De flesta som kommer från till exempel Mellanöstern till Sverige
              är inte muslimer, utan de är kristna. Det är oerhört farligt när
              man börjar bygga upp en bild av, vilket jag tyckte att du återvände
              till igen, att det finns en majoritet som önskar ta sig till det
              här landet för att ta över det på något sätt. Jag skulle vilja
              fråga vad man tror att de här människorna ska göra med landet,
              men det får vi ta i nästa debatt, fru talman. Man har flytt från
              krig och förföljelse och uppfyller därmed kraven i svensk migrationsrätt
              och asylrätt. David Lång sade nu, vilket jag måste ha missat helt
              tidigare, att man inte vill göra några inskränkningar där. Det
              innebär att de här människorna får stanna här. Hur ska det då
              skilja sig i er politik framöver? Vi får fortsätta debatten där.
            </seg>
          </u>
          <note type="speaker">
            Anf. 102 EMMA HENRIKSSON (KD):
          </note>
          <u xml:id="i-1325e22536734f1f-820" next="i-1325e22536734f1f-835" who="Q4953633">
            <seg>
              Fru talman! Familjen är samhällets viktigaste byggsten. Det är
              i familjen vi kan få den ovillkorliga kärleken. Det är där grunden
              för tryggheten läggs. Det gäller självfallet alla de barn som
              föds här i vårt land, och det ska också gälla de barn som föds
              i andra länder. Därför är vårt regelverk för anhöriginvandring
              otroligt viktigt. De som söker sitt skydd i vårt land undan förföljelse
              och förtryck, de som flyr ifrån krig med risk för sitt eget liv
              och sin hälsa ska också få möjlighet att förenas med sina närmaste.
            </seg>
          </u>
          <u xml:id="i-1325e22536734f1f-821" prev="i-1325e22536734f1f-820" who="Q4953633">
            <seg>
              Vi kristdemokrater har arbetat hårt för att lösa den otroligt
              problematiska situation som inte minst somaliska flyktingar har
              utsatts för därför att de inte kan bevisa sin identitet. De har
              inte någon möjlighet att göra det. Jag kan hålla med om att det
              är bra i de fall vi känner till identiteten på en person, men
              det finns något som står över det, nämligen den mänskliga rättigheten
              för barn att få vara tillsammans med sina föräldrar och för föräldrar
              att få vara tillsammans med sina barn.
            </seg>
          </u>
          <u xml:id="i-1325e22536734f1f-822" prev="i-1325e22536734f1f-820" who="Q4953633">
            <seg>
              Migrationsöverdomstolens beslut löser en del av den problematiken.
              När det gäller föräldrar och barn som har biologiska band och
              därmed kan styrka att de har ett släktskap menar Migrationsöverdomstolen
              att finns skäl att göra avsteg från att vi inte kan bevisa identiteten.
              Men det är inte tillräckligt för oss kristdemokrater. Vi vet hur
              familjerna ser ut. Familjer är inte bara föräldrar och biologiska
              barn.
            </seg>
          </u>
          <u xml:id="i-1325e22536734f1f-823" prev="i-1325e22536734f1f-820" who="Q4953633">
            <seg>
              Vi vet hur det ser ut i Sverige. Ganska många som uppfattas som
              helt vanliga familjer är helt vanliga familjer, men det är inte
              helt och hållet biologiska familjer. Det är likväl familjer, men
              här har vi papper på att en adoption har skett. Här går det att
              bevisa. Här är det tydligt vem som är förälder, eftersom vi har
              våra rutiner för hur en sådan familj ska se ut för att vara lagligt
              giltig. Den möjligheten finns inte för de här familjerna, men
              det gör inte familjen till mindre av en familj.
            </seg>
          </u>
          <u xml:id="i-1325e22536734f1f-824" prev="i-1325e22536734f1f-820" who="Q4953633">
            <seg>
              I ungefär var fjärde somalisk familj finns ett barn som inte
              är ett biologiskt barn. Situationen för dem måste också förbättras.
              Vi kristdemokrater har sagt att vi är beredda att också förändra
              i lagstiftningen om det behövs. På en direkt fråga till Migrationsöverdomstolen
              har de sagt att de tittar på att hitta fall att pröva som rör
              familjer som inte har de biologiska banden. Så var det med den
              prövning som de gjorde i början av året. Jag hoppas för min del
              att den ytterligare prövningen kommer att visa att lagstiftning
              inte blir nödvändigt eftersom vi vet att lagstiftning tar lång
              tid.
            </seg>
          </u>
          <u xml:id="i-1325e22536734f1f-825" prev="i-1325e22536734f1f-820" who="Q4953633">
            <seg>
              Tidigare i debatten har vi också hört om det som vi kristdemokrater
              har kämpat för sedan 2006 när man ändrade lagstiftningen, nämligen
              anhöriginvandring för dem som är det man brukar kalla för sista
              länken. Det är människor som inte har några andra anhöriga kvar
              i livet. Vi sade redan från början när lagstiftningen förändrades
              att det skulle bli problem och att det skulle innebära att ensamma
              äldre inte skulle kunna återförenas med sina anhöriga här i Sverige.
              Nu har vi sett att det har blivit så.
            </seg>
          </u>
          <u xml:id="i-1325e22536734f1f-826" prev="i-1325e22536734f1f-820" who="Q4953633">
            <seg>
              Ända sedan dess har vi arbetat för att man ska förändra anhöriginvandringen
              så att det finns en sista-länken-bestämmelse. Den som har sin
              gamla mamma i något annat land ska ha samma möjlighet som jag
              förhoppningsvis kommer att ha den dagen min mamma ska ta sina
              sista andetag att sitta där och hålla hennes hand i den stunden.
              Vi kristdemokrater kommer att fortsätta att arbeta för att en
              sista-länken-bestämmelse ska införas.
            </seg>
          </u>
          <u xml:id="i-1325e22536734f1f-827" prev="i-1325e22536734f1f-820" who="Q4953633">
            <seg>
              Fru talman! Jag önskar att jag inte behövde bli så förvånad.
              Kanske borde jag inte bli det, men när jag lyssnar på Sverigedemokraternas
              David Lång kan jag inte säga annat än att jag blir förvånad. Det
              är ofattbart hur man kan ha den synen på sina medmänniskor.
            </seg>
          </u>
          <u xml:id="i-1325e22536734f1f-828" prev="i-1325e22536734f1f-820" who="Q4953633">
            <seg>
              David Lång sade i sitt anförande att han finner det motbjudande
              att vi har en segregation och att det kan få som konsekvens att
              vissa svenskar får bo bland dem som han menar inte lever upp till
              kriterierna för att kvalificeras som svensk.
            </seg>
          </u>
          <u xml:id="i-1325e22536734f1f-829" prev="i-1325e22536734f1f-820" who="Q4953633">
            <seg>
              Jag tycker att det är motbjudande med en människosyn som degraderar
              människor utifrån vad de har för ursprung och som degraderar mänskliga
              rättigheter och gör dem beroende av vilka förutsättningar som
              man föddes med till den här världen.
            </seg>
          </u>
          <u xml:id="i-1325e22536734f1f-830" prev="i-1325e22536734f1f-820" who="Q4953633">
            <seg>
              Sverigedemokraterna efterfrågar selektion och vill att vi ska
              ha mer av det. Vi har selektion. Det är, skulle jag vilja säga,
              ett nödvändigt ont. Vi har inte förutsättningar för att ha en
              helt fri invandring, utan vi har en reglerad invandring.
            </seg>
          </u>
          <u xml:id="i-1325e22536734f1f-831" prev="i-1325e22536734f1f-820" who="Q4953633">
            <seg>
              Jag tittade på statistiken för de fyra första månaderna i år.
              10 922 asylansökningar har prövats. 26 procent av dem har beviljats.
              Det är en selektion. De övriga 74 procenten består av en hel del
              människor som har ett stort skyddsbehov men som inte passerar
              den ganska smala öppning som vi har erbjudit för människor att
              få sitt skydd här därför att vi menar att det finns bättre förutsättningar
              för dem att få sitt skydd någon annanstans. Men det är fortfarande
              människor som i väldigt stor omfattning är i behov av skydd. Det
              är inte människor som lever de fria liv som vi har förmånen att
              få leva här i vårt land.
            </seg>
          </u>
          <u xml:id="i-1325e22536734f1f-832" prev="i-1325e22536734f1f-820" who="Q4953633">
            <seg>
              Sverigedemokraterna säger att vi borde stänga dörren för dem
              som är svårintegrerade. Ska vi degradera människovärdet på det
              sättet? Ska människor få komma hit om vi tycker att det är enkelt
              att ta emot dem människor som redan har gått ut från de bästa
              utbildningarna med de bästa betygen? Är det vad som ska avgöra
              vilket människovärde och vilken rätt man ska ha enligt de internationella
              konventionerna att leva sitt liv i trygghet och frihet? Så ser
              inte Kristdemokraterna på människovärdet.
            </seg>
          </u>
          <u xml:id="i-1325e22536734f1f-833" prev="i-1325e22536734f1f-820" who="Q4953633">
            <seg>
              Sverigedemokraterna målar upp en bild av ett Sverige fullt av
              spöken. Men man ser spöken på ljusan dag. Vi vet hur det brukar
              vara med spöken som man ser på dagtid. De är ofta klädda i vita
              svepningar med en liten strut uppåt.
            </seg>
          </u>
          <u xml:id="i-1325e22536734f1f-834" prev="i-1325e22536734f1f-820" who="Q4953633">
            <seg>
              Det är inte någon massinvandring vi har i Sverige. Vi har en
              invandring som är reglerad. Vi har tagit vårt medmänskliga ansvar
              att erbjuda de allra mest utsatta människorna skydd i vårt land.
              Det är någonting som jag är stolt över att vi i Sverige gör och
              något som vi självklart fortsätter att arbeta för att fler i vår
              omgivning våra grannländer, våra vänner i Europa ska ta ett större
              ansvar för precis så som vi gör.
            </seg>
          </u>
          <u xml:id="i-1325e22536734f1f-835" prev="i-1325e22536734f1f-820" who="Q4953633">
            <seg>
              Vi ska inte ställa oss frågan: Vad har vi att vinna på att människor
              kommer hit? Vi ska ställa oss frågan: Vad har vi för skyldigheter
              för att leva upp till de mänskliga rättigheterna?
            </seg>
          </u>
          <note>
            Med det, fru talman, yrkar jag bifall till förslaget i betänkandet.
          </note>
          <note type="speaker">
            Anf. 103 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-836" next="i-1325e22536734f1f-839" who="Q4955459">
            <seg>
              Fru talman! Här fick vi återigen höra ett exempel på ett av de
              borgerliga småpartierna som säger vad man egentligen skulle vilja
              göra, och så slutar det ändå med att man i stort backar upp den
              moderata politiken.
            </seg>
          </u>
          <u xml:id="i-1325e22536734f1f-837" prev="i-1325e22536734f1f-836" who="Q4955459">
            <seg>
              Eftersom vi nu har fått höra att Miljöpartiet flaggar för att
              det finns en gräns för tålamodet och även Ulf Nilsson, tycker
              jag, även om det var lite oklart exakt var han menar att den gränsen
              går är jag nyfiken på att höra var gränsen för tålamodet går när
              det gäller Kristdemokraterna.
            </seg>
          </u>
          <u xml:id="i-1325e22536734f1f-838" prev="i-1325e22536734f1f-836" who="Q4955459">
            <seg>
              Jag tror verkligen att ni känner starkt för familjeåterförening
              och vill att det här ska komma till stånd. Det tror jag ärligt
              och uppriktigt, och då är min fråga samma som till Ulf Nilsson:
              Hur långt ska det här få gå? Hur länge ska vi vänta?
            </seg>
          </u>
          <u xml:id="i-1325e22536734f1f-839" prev="i-1325e22536734f1f-836" who="Q4955459">
            <seg>
              Emma Henriksson sade själv att lagändringar tar tid. Det gör
              de sannerligen om man sitter och väntar länge och följer utvecklingen
              då tar det väldigt lång tid. Jag undrar alltså: Hur länge kan
              man vänta? Hur långt räcker ert tålamod?
            </seg>
          </u>
          <note type="speaker">
            Anf. 104 EMMA HENRIKSSON (KD) replik:
          </note>
          <u xml:id="i-1325e22536734f1f-840" next="i-1325e22536734f1f-841" who="Q4953633">
            <seg>
              Fru talman! Varje dag av väntan för den mamma som inte vet hur
              hennes barn har det är självklart helt odräglig. Därför är varje
              dag viktig. Men de svar jag har fått från Migrationsöverdomstolen
              gör ändå att jag känner en tillförsikt i att de också tittar på
              de fall där det inte handlar om de biologiska banden. Redan det
              beslut som togs här under våren har gjort att många familjer kan
              känna ett större hopp.
            </seg>
          </u>
          <u xml:id="i-1325e22536734f1f-841" prev="i-1325e22536734f1f-840" who="Q4953633">
            <seg>
              Det vi gör parallellt är att se till att stärka upp så att det
              är möjligt att på plats lämna in en ansökan, vilket är otroligt
              viktigt för att det ska vara möjligt att få sin ansökan behandlad
              så snabbt som möjligt. Vi har också sett till att det finns bra
              information, även om det självklart är svårt att ta till sig den
              här informationen för dem som inte känner vårt samhälle och inte
              vet hur situationen ska behandlas. Men det går inte en vecka utan
              att vi kristdemokrater arbetar för att den här situationen ska
              lösas så snart som möjligt.
            </seg>
          </u>
          <note type="speaker">
            Anf. 105 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-842" next="i-1325e22536734f1f-844" who="Q4955459">
            <seg>
              Fru talman! Som Emma Henriksson är medveten om tolkar migrationsdomstolarna
              just i detta ögonblick domen från Migrationsöverdomstolen olika.
              Det gör att det kommer att bli väldigt godtyckligt, och det gör
              också att det är ganska brådskande att få till ett regelverk som
              är enhetligt och som gäller alla på samma sätt. Det tycker jag
              är en av grundprinciperna i en rättsstat, speciellt när det gäller
              sådana här känsliga fall som asylärenden.
            </seg>
          </u>
          <u xml:id="i-1325e22536734f1f-843" prev="i-1325e22536734f1f-842" who="Q4955459">
            <seg>
              Självklart är det helt nödvändigt att det finns någonstans där
              man kan lämna in sin ansökan om anhöriginvandring till exempel
              nere i Kenya. Det finns inte just nu.
            </seg>
          </u>
          <u xml:id="i-1325e22536734f1f-844" prev="i-1325e22536734f1f-842" who="Q4955459">
            <seg>
              Frågan kvarstår: Hur långt sträcker sig ert tålamod? Hur många
              ska nekas återförening enligt den här nya domen innan även ni
              tycker att vi måste sätta ned foten och skapa en lagstiftning
              som är heltäckande och tar alla dessa hänsyn?
            </seg>
          </u>
          <note type="speaker">
            Anf. 106 EMMA HENRIKSSON (KD) replik:
          </note>
          <u xml:id="i-1325e22536734f1f-845" next="i-1325e22536734f1f-848" who="Q4953633">
            <seg>
              Fru talman! Kristdemokraterna är stolta över att vi har en övergripande
              migrationsöverenskommelse mellan Alliansens partier och Miljöpartiet.
              Det ger förutsättningar för att vi ska kunna gå framåt med migrationspolitiken
              i vårt land. Det ger förutsättningar för att migrationspolitiken
              inte ska få den utveckling som vi har hört att Sverigedemokraterna
              eftersträvar och menar att man har fått i länder runt omkring
              i Europa.
            </seg>
          </u>
          <u xml:id="i-1325e22536734f1f-846" prev="i-1325e22536734f1f-845" who="Q4953633">
            <seg>
              Det är inte okänt för någon att det finns skillnader mellan de
              politiska partierna i Sveriges riksdag och också vissa skillnader
              mellan de politiska partierna som ingår i alliansregeringen. Kristdemokraterna
              är det parti som kanske jobbar hårdast för att se till att vi
              ska ta steg för steg framåt.
            </seg>
          </u>
          <u xml:id="i-1325e22536734f1f-847" prev="i-1325e22536734f1f-845" who="Q4953633">
            <seg>
              Det är klart att vi känner en otålighet, men att bryta ett samarbete
              skulle kunna leda till att vi öppnar dörren för en sverigedemokratisk
              utveckling av migrationspolitiken, och det är jag inte beredd
              att göra.
            </seg>
          </u>
          <u xml:id="i-1325e22536734f1f-848" prev="i-1325e22536734f1f-845" who="Q4953633">
            <seg>
              Vi ska fortsätta att jobba och ta steg för steg för att göra
              svensk migrationspolitik mer human och mer rättssäker.
            </seg>
          </u>
          <note type="speaker">
            Anf. 107 Statsrådet TOBIAS BILLSTRÖM (M):
          </note>
          <note>
            Fru talman! Anhöriginvandringen står för en stor del av invandringen
            till Sverige. Under förra året beviljades 32 114 uppehållstillstånd
            på grund av anknytning till någon person bosatt i Sverige. Det
            representerar drygt en tredjedel av det totala antalet beviljade
            uppehållstillstånd som var 93 134.
          </note>
          <u xml:id="i-1325e22536734f1f-849" next="i-1325e22536734f1f-864" who="Q3112958">
            <seg>
              Det är en grundprincip i folkrätten och i EU-rätten att hålla
              samman familjen och att man ska ha möjlighet att utöva familjeliv.
              Vidare ska enligt barnkonventionen barnets bästa beaktas.
            </seg>
          </u>
          <u xml:id="i-1325e22536734f1f-850" prev="i-1325e22536734f1f-849" who="Q3112958">
            <seg>
              Dessa principer återspeglas i utlänningslagen. Huvudregeln är
              att make eller maka, sambo och minderåriga barn har rätt att återförenas
              i Sverige om en familjemedlem beviljas permanent uppehållstillstånd.
              Det är en huvudregel som jag inte har för avsikt att ändra.
            </seg>
          </u>
          <u xml:id="i-1325e22536734f1f-851" prev="i-1325e22536734f1f-849" who="Q3112958">
            <seg>
              För ett år sedan slöt regeringen och Miljöpartiet en ramöverenskommelse
              kring den samlade asyl- och migrationspolitiken. Vi enades kring
              en rad reformer som syftar till att säkerställa en human, rättssäker
              och ordnad migrationspolitik. Med utgångspunkt i barnens bästa
              och rätten till familjeåterförening kom vi överens om att hitta
              en lösning på problemet som då hade uppstått för familjer från
              framför allt Somalia med svårighet att styrka sin identitet att
              återförenas i Sverige.
            </seg>
          </u>
          <u xml:id="i-1325e22536734f1f-852" prev="i-1325e22536734f1f-849" who="Q3112958">
            <seg>
              Arbetet har varit högt prioriterat. Avsikten var att ett förslag
              om anhöriginvandring och dna skulle ha skickats ut på remiss och
              sedan lämnats till riksdagen nu under våren. Men i januari i år
              kom en ny dom från Migrationsöverdomstolen. Domstolen angav att
              i det enskilda fallet bör man väga de olika intressen som Sveriges
              internationella åtaganden avser att skydda och bedöma om det är
              proportionerligt att upprätthålla det höga beviskravet att den
              sökandes identitet ska vara klarlagd eller om det är motiverat
              att ha ett lägre beviskrav. Migrationsöverdomstolen konstaterade
              att när ett högt beviskrav inte står i rimlig proportion till
              intresset av familjeåterförening bör det vara tillräckligt att
              den uppgivna identiteten framstår som sannolik.
            </seg>
          </u>
          <u xml:id="i-1325e22536734f1f-853" prev="i-1325e22536734f1f-849" who="Q3112958">
            <seg>
              I svensk rätt gäller principen om fri bevisprövning och fri bevisvärdering.
              Den sökande kan alltså åberopa alla former av bevis för att klarlägga
              sin identitet, och det finns inte några regler om hur bevisningen
              ska värderas. Med den nya instans- och processordning som infördes
              i stor enighet 2006 pågår kontinuerlig praxisutveckling genom
              vägledande domar från Migrationsöverdomstolen. Att införa bevisregler
              i lag skulle minska flexibiliteten och innebära en risk att man
              inte kan ta hänsyn till eventuella bevissvårigheter som skulle
              medföra bevislättnader i det enskilda fallet.
            </seg>
          </u>
          <u xml:id="i-1325e22536734f1f-854" prev="i-1325e22536734f1f-849" who="Q3112958">
            <seg>
              Efter att domen meddelats har Migrationsverket utfärdat ett så
              kallat rättsligt ställningstagande som bland annat behandlar beviskravet
              avseende identitet. Ställningstagandet ger uttryck för att beviskravet
              i nu aktuella fall ska tillämpas av Migrationsverket, och det
              behandlar också tillgången till dna-utredning.
            </seg>
          </u>
          <u xml:id="i-1325e22536734f1f-855" prev="i-1325e22536734f1f-849" who="Q3112958">
            <seg>
              Många av de problem som sökande som inte kan klargöra sin identitet
              har mött får en lösning genom den senaste rättsutvecklingen. Fler
              familjer kommer nu att kunna återförenas i trygghet i Sverige.
              Migrationsverket bedömer att den förändrade praxisen kan leda
              till att antalet ansökningar om uppehållstillstånd på grund av
              anknytning ökar med ca 20 000 personer.
            </seg>
          </u>
          <u xml:id="i-1325e22536734f1f-856" prev="i-1325e22536734f1f-849" who="Q3112958">
            <seg>
              Hur man ska se på beviskravet avseende identitet för familjemedlemmar
              som inte kan påvisa släktskap genom dna-analys och som på grund
              av omständigheterna i hemlandet inte kan klarlägga sin identitet
              bör i första hand klargöras genom den fortsatta rättsutvecklingen.
              Som utskottet har noterat i sitt betänkande kommer jag noga att
              följa rättsutvecklingen. Det är möjligt att lagstiftningen kan
              behöva kompletteras eller justeras beroende på utvecklingen i
              praxis.
            </seg>
          </u>
          <u xml:id="i-1325e22536734f1f-857" prev="i-1325e22536734f1f-849" who="Q3112958">
            <seg>
              Fru talman! Ett försörjningskrav vid anhöriginvandring har nu
              varit i kraft i två år. Jag följer den här frågan noga. Utgångspunkten
              att alla som bor i Sverige ska arbeta och försörja sig och sina
              närmaste är en självklarhet. Mot den bakgrunden är det rimligt
              att ställa krav även på personer som beviljas uppehållstillstånd
              i Sverige. Ett sådant krav är att arbete och bostad ska vara ordnade
              innan anhöriga kan komma hit, annars riskerar familjer att hamna
              i utanförskap redan under sin första tid i Sverige. För att det
              inte ska leda till orimliga konsekvenser undantas barnfamiljer
              från kravet.
            </seg>
          </u>
          <u xml:id="i-1325e22536734f1f-858" prev="i-1325e22536734f1f-849" who="Q3112958">
            <seg>
              Ett försörjningskrav i anhöriginvandringen löser inte alla problem,
              men det stärker drivkrafterna till eget arbete och minskar risken
              för att människor fastnar i utanförskap. Försörjningskravet ger
              större incitament att flytta till delar av landet där det finns
              arbete och bostäder.
            </seg>
          </u>
          <u xml:id="i-1325e22536734f1f-859" prev="i-1325e22536734f1f-849" who="Q3112958">
            <seg>
              Fru talman! En person som söker uppehållstillstånd på grund av
              en nyetablerad anknytning ges i normalfallet ett tidsbegränsat
              uppehållstillstånd om två år, så kallad uppskjuten invandringsprövning.
              Därefter får permanent uppehållstillstånd ges. Om förhållandet
              upphör före tvåårsperiodens utgång är utgångspunkten att personen
              ska återvända till hemlandet.
            </seg>
          </u>
          <u xml:id="i-1325e22536734f1f-860" prev="i-1325e22536734f1f-849" who="Q3112958">
            <seg>
              Fortsatt uppehållstillstånd får dock ges om något av tre undantagsfall
              är tillämpliga. Ett av dessa undantag rör de fall när förhållandet
              har upphört främst på grund av att utlänningen eller utlänningens
              barn i förhållandet har utsatts för våld eller för annan allvarlig
              kränkning av sin frihet och frid. Det är Migrationsverket och
              migrationsdomstolarna som tar ställning till om förutsättningarna
              för fortsatt uppehållstillstånd är uppfyllda.
            </seg>
          </u>
          <u xml:id="i-1325e22536734f1f-861" prev="i-1325e22536734f1f-849" who="Q3112958">
            <seg>
              Det finns starka skäl för att bibehålla den uppskjutna invandringsprövningen
              som syftar till att förhindra missbruk av rätten till invandring.
              Om ett äktenskap eller ett samboförhållande automatiskt skulle
              medföra att ett permanent uppehållstillstånd omedelbart beviljades
              skulle risken för skenförhållanden öka.
            </seg>
          </u>
          <u xml:id="i-1325e22536734f1f-862" prev="i-1325e22536734f1f-849" who="Q3112958">
            <seg>
              Samtidigt måste det finnas möjlighet att förhindra negativa konsekvenser
              av en sådan ordning, främst att kvinnor av rädsla för utvisning
              stannar kvar i ett förhållande där de utsätts för misshandel eller
              kränkningar. Det är mot denna bakgrund som undantaget från tvåårsregeln
              finns.
            </seg>
          </u>
          <u xml:id="i-1325e22536734f1f-863" prev="i-1325e22536734f1f-849" who="Q3112958">
            <seg>
              Som utskottet konstaterar har regeringen gett landshövding Eva
              Eriksson i uppdrag att kartlägga och analysera förekomsten och
              omfattningen av våld, hot och kränkningar samt att identifiera
              behov av insatser och föreslå hur insatserna kan förbättras när
              det gäller utländska kvinnor som har beviljats uppehållstillstånd
              på grund av anknytning till man bosatt i Sverige. Utredningen
              ska slutföra sitt arbete senast den 6 juli i år.
            </seg>
          </u>
          <u xml:id="i-1325e22536734f1f-864" prev="i-1325e22536734f1f-849" who="Q3112958">
            <seg>
              Fru talman! Avslutningsvis: Sverige har reglerad invandring.
              Inom denna ram ska rörligheten över gränserna underlättas. Med
              en ordnad migrationspolitik kan Sverige vara välkomnande mot dem
              som sökt sig hit för skydd, undan förtryck och förföljelse, mot
              dem som vill studera eller arbeta här och mot dem som invandrar
              för familjens och för kärlekens skull.
            </seg>
          </u>
          <note>
            (Applåder)
          </note>
          <note type="speaker">
            Anf. 108 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-865" next="i-1325e22536734f1f-868" who="Q4955459">
            <seg>
              Fru talman! Det är roligt att få tala direkt med migrationsminister
              Billström, för det är ändå ekot av hans ord vi får diskutera när
              jag pratar med övriga borgerliga partier.
            </seg>
          </u>
          <u xml:id="i-1325e22536734f1f-866" prev="i-1325e22536734f1f-865" who="Q4955459">
            <seg>
              När vi hade en interpellationsdebatt ganska nyligen framhävde
              migrationsminister Billström att läget inte alls är rättsosäkert
              eller olika från fall till fall när det gäller familjeåterförening.
              Sedan dess har det framkommit uppgifter om att migrationsdomstolarna
              faktiskt tolkar domen från Migrationsöverdomstolen väldigt olika.
              På samma sätt har det framkommit uppgifter om att ambassaden i
              Kenya har varit stängd och kommer att så förbli i ungefär ett
              halvår, vilket gör att man inte kommer att kunna lämna in sin
              ansökan.
            </seg>
          </u>
          <u xml:id="i-1325e22536734f1f-867" prev="i-1325e22536734f1f-865" who="Q4955459">
            <seg>
              Detta gör enligt min uppfattning att man inte alls kan hävda
              att det är en likvärdig prövning, detta eftersom domstolarna tolkar
              domen olika och man i verkligheten inte heller har möjlighet att
              lämna in sin ansökan.
            </seg>
          </u>
          <u xml:id="i-1325e22536734f1f-868" prev="i-1325e22536734f1f-865" who="Q4955459">
            <seg>
              Jag undrar hur migrationsministern ser på detta.
            </seg>
          </u>
          <note type="speaker">
            Anf. 109 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-869" next="i-1325e22536734f1f-871" who="Q3112958">
            <seg>
              Fru talman! För den enskilde och för förutsägbarheten är det
              förstås olyckligt att man vid olika domstolar kommer till olika
              slutsatser i de här ärendena. Domstolarna synes ha olika syn på
              hur själva processen ska gå till i det nu uppkomna läget.
            </seg>
          </u>
          <u xml:id="i-1325e22536734f1f-870" prev="i-1325e22536734f1f-869" who="Q3112958">
            <seg>
              Rättsutvecklingen pågår dock, och det är rimligt att man inom
              domstolarna inom kort kommer att komma fram till en enhetlig syn
              på processen. Jag har därför ingen fruktan på den punkten.
            </seg>
          </u>
          <u xml:id="i-1325e22536734f1f-871" prev="i-1325e22536734f1f-869" who="Q3112958">
            <seg>
              När det gäller frågan om vår ambassad i Nairobi i Kenya som har
              varit stängd av säkerhetsskäl står den nu i begrepp att öppnas
              på nytt i juni månad i år. Den kommer, om jag är rätt underrättad,
              att kunna ta emot migrationsärenden från och med juli månad, så
              jag tror inte heller att det på denna punkt finns någon anledning
              att känna den oro som Christina Höj Larsen ger uttryck för här
              i talarstolen.
            </seg>
          </u>
          <note type="speaker">
            Anf. 110 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-872" next="i-1325e22536734f1f-874" who="Q4955459">
            <seg>
              Fru talman! Anledningen till att jag känner oro är att migrationsministern
              har en väldigt nonchalant uppfattning om tid. Det är enkelt för
              ett statsråd att vänta ett år, två år och låta tiden gå. Men det
              är mycket svårare och mycket allvarligare för barn att behöva
              vänta den tiden.
            </seg>
          </u>
          <u xml:id="i-1325e22536734f1f-873" prev="i-1325e22536734f1f-872" who="Q4955459">
            <seg>
              Min fråga är vad som händer med de barn som hinner fylla 18 år.
              De kommer inte längre att ha denna rätt till familjeåterförening.
              Medan migrationsministern sitter och väntar är det alltså en rad
              människor som förlorar sin möjlighet till familjeåterförening.
            </seg>
          </u>
          <u xml:id="i-1325e22536734f1f-874" prev="i-1325e22536734f1f-872" who="Q4955459">
            <seg>
              Det är kärnan i och anledningen till min oro: Jag ser att fördröjningen,
              medveten eller omedveten, fråntar människor deras befogade rätt
              till familjen.
            </seg>
          </u>
          <note type="speaker">
            Anf. 111 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-875" next="i-1325e22536734f1f-879" who="Q3112958">
            <seg>
              Fru talman! Det var inte jag som pratade om ett halvår när det
              gällde ambassadöppnandet. Det var faktiskt Christina Höj Larsen.
              Det är inte ett halvår mellan maj månad och juni månad. Det är
              inte heller ett halvår mellan juni månad och juli månad. Det tycker
              jag kan vara viktigt att understryka i den här debatten när vi
              pratar om ambassadfrågor.
            </seg>
          </u>
          <u xml:id="i-1325e22536734f1f-876" prev="i-1325e22536734f1f-875" who="Q3112958">
            <seg>
              När det sedan gäller avsikten från regeringens sida var den,
              precis som jag sade i mitt anförande, att skicka ut förslaget
              på remiss, men Migrationsöverdomstolens dom har inte nödvändiggjort
              detta.
            </seg>
          </u>
          <u xml:id="i-1325e22536734f1f-877" prev="i-1325e22536734f1f-875" who="Q3112958">
            <seg>
              Även vår tilltänkta utredning hade ju tagit tid. Jag tycker att
              man ska vara så pass ärlig att man redovisar här i talarstolen
              att alla processer tar tid. Vare sig man vill eller inte är den
              demokratiska ordningen för att skapa en ny lagstiftning skriven
              på detta vis.
            </seg>
          </u>
          <u xml:id="i-1325e22536734f1f-878" prev="i-1325e22536734f1f-875" who="Q3112958">
            <seg>
              Denna så kallade svekdebatt, för att ta Christina Höj Larsens
              ord från hennes tidigare anförande i min mun, förs i en situation
              där uppemot 20 000 personer kommer att kunna återförenas. Lyssnar
              man på oppositionen skulle man kunna frestas att tro att nästan
              det motsatta hade ägt rum. Det är alltså faktum. Då är det viktigt
              att minnas detta.
            </seg>
          </u>
          <u xml:id="i-1325e22536734f1f-879" prev="i-1325e22536734f1f-875" who="Q3112958">
            <seg>
              Precis som Ulf Nilsson tidigare pekade på är lagstiftningsprocesser
              långsamma processer. Det är de på goda grunder. Det är de därför
              att vi vill att rättssäkerheten ska sitta i högsätet. Vi vill
              ha genomlysning och eftertanke. Då måste vi också vara beredda
              att stå upp för de principerna och inte bara välja det enkla,
              närmast populistiska sättet att resonera i de här frågorna. Oavsett
              om vi gör på det viset att vi följer rättsutvecklingen, vilket
              jag och regeringen förespråkar, eller om man väljer att tillsätta
              utredningar eller ta utskottsinitiativ tar saker och ting tid.
              Det måste man vara ärlig och redovisa. Det tycker jag också att
              Christina Höj Larsen bör vara.
            </seg>
          </u>
          <note type="speaker">
            Anf. 112 EVA-LENA JANSSON (S) replik:
          </note>
          <u xml:id="i-1325e22536734f1f-880" next="i-1325e22536734f1f-881" who="Q3374622">
            <seg>
              Fru talman! Jag har alltid ambitionen att vara effektiv, som
              fru talman efterlyste, därför är det viktigt att få reda på vad
              statsrådet menar med praxis framöver. Det är egentligen kärnpunkten
              i de här frågeställningarna, som vi har hört från Ulf Nilsson,
              från Emma Henriksson och från Maria Ferm. Hos Maria Ferm var det
              tydligt att Miljöpartiets tålamod är kort, och inom kort vill
              man ha ett besked om en lagstiftning. Jag är faktiskt också, fru
              talman, angelägen om att få reda på när en lagstiftning kan komma.
            </seg>
          </u>
          <u xml:id="i-1325e22536734f1f-881" prev="i-1325e22536734f1f-880" who="Q3374622">
            <seg>
              Domstolen sade, när vi var i Malmö häromdagen, att det inte räcker
              med Migrationsöverdomstolens dom. Det måste faktiskt till en förändring
              av lagstiftningen. Det tycker jag också att Maria Ferm har varit
              tydlig med. När tänker regeringen agera? Tänker regeringen agera
              i år? Det är min korta fråga.
            </seg>
          </u>
          <note type="speaker">
            Anf. 113 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-882" next="i-1325e22536734f1f-883" who="Q3112958">
            <seg>
              Fru talman! Som jag har sagt här tidigare, också i replikskifte,
              har de flesta problem redan fått sin lösning genom den rättsutveckling
              som vi redan har haft, nämligen genom Migrationsöverdomstolens
              dom från januari i år och genom Migrationsverkets rättsliga ställningstagande.
              Många somaliska familjer kommer nu att kunna återförenas i Sverige.
              Att lagstifta skulle i det här läget inte lösa några problem för
              de enskilda vars ärenden redan nu ligger i andra instans. Jag
              är också övertygad om att domstolen i Malmö förmedlade det budskapet.
              Innan en förändrad lagstiftning skulle träda i kraft skulle dessa
              ärenden redan vara avgjorda. Så är det.
            </seg>
          </u>
          <u xml:id="i-1325e22536734f1f-883" prev="i-1325e22536734f1f-882" who="Q3112958">
            <seg>
              De frågor som hittills har tagits om hand av rättsutvecklingen
              har lösts på ett sätt som i princip motsvarar en lagstiftningslösning.
              Det jag tänker göra är att följa den fortsatta utvecklingen. Skulle
              det visa sig att praxis inte är tillräckligt kommer jag i så fall
              att överväga en förändring.
            </seg>
          </u>
          <note type="speaker">
            Anf. 114 EVA-LENA JANSSON (S) replik:
          </note>
          <u xml:id="i-1325e22536734f1f-884" next="i-1325e22536734f1f-885" who="Q3374622">
            <seg>
              Fru talman! Jag fick faktiskt ingen tidsaspekt. Jag vill framhålla
              att det besked vi fick i Malmö i måndags var att man där hade
              valt att skicka tillbaka samtliga ärenden till Migrationsverket.
              Men så hanterar inte alla domstolar ärenden. Några kommer att
              få sin sak prövad utifrån en dom och utifrån helt andra förutsättningar
              än andra kommer att få. Det är viktigt att vi har samma rättstillämpning.
            </seg>
          </u>
          <u xml:id="i-1325e22536734f1f-885" prev="i-1325e22536734f1f-884" who="Q3374622">
            <seg>
              Min bild är i alla fall att det krävs en lagändring. Jag har
              uppfattat att även Miljöpartiet förespråkar en sådan. Jag tyckte
              att till och med Ulf Nilsson var ute efter en sådan. Vänsterpartiet
              har varit jättetydligt och även Kristdemokraterna har efterfrågat
              detta. Vilken är tidshorisonten för regeringen? Är det ett år,
              ett halvår, två år, tre år, inom mandatperioden eller vad är det
              för tid som gäller? Det vore åtminstone viktigt att få reda på
              om statsrådet har en tidsuppfattning, om det finns någon tidsrymd
              i frågan.
            </seg>
          </u>
          <note type="speaker">
            Anf. 115 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-886" next="i-1325e22536734f1f-888" who="Q3112958">
            <seg>
              Fru talman! Som jag sade tidigare, helt bortsett från dem som
              nu har sina ärenden i andra instans, som alltså inte kommer att
              påverkas av detta, är frågan hur Eva-Lena Jansson tänker sig en
              sådan utskottsmajoritet. Den frågan hittar vi kanske svar på om
              vi tittar på s. 19, där vi kan se att Socialdemokraterna hävdar
              uppfattningen att krav på styrkt identitet inte behöver utgöra
              ett hinder, medan Vänsterpartiet inte helt oväntat vill avskaffa
              kravet på styrkt identitet fullständigt. Man säger att utlänningslagen
              bör ändras så att kravet på styrkt identitet tas bort i ärenden
              om uppehållstillstånd på grund av anknytning.
            </seg>
          </u>
          <u xml:id="i-1325e22536734f1f-887" prev="i-1325e22536734f1f-886" who="Q3112958">
            <seg>
              Miljöpartiet och regeringen har lite olika ingångar till de fortsatta
              diskussionerna, men vi har en fortsatt dialog kring realistiska
              förslag. I fråga om det Eva-Lena Jansson påstår skulle vara alternativet
              förutsätter jag att Socialdemokraterna och Vänsterpartiet börjar
              med att bli överens. Jag tycker faktiskt, fru talman, att Eva-Lena
              Janssons definition av omfattningen på en fungerande utskottsmajoritet
              förhåller sig till verkligheten ungefär som osänkbarheten förhåller
              sig till Titanic icke existerande.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u xml:id="i-1325e22536734f1f-888" prev="i-1325e22536734f1f-886" who="Q3112958">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            18 § Beslut om ärenden som slutdebatterats den 24 maj
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 10
          </note>
          <note>
            Punkt 13
          </note>
          <note>
            Punkt 18
          </note>
          <note>
            Punkt 19
          </note>
          <note>
            Punkt 20
          </note>
          <note>
            Punkt 21
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Övriga punkter
          </note>
          <note>
            19 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            20 § Arbetskraftsinvandring
          </note>
          <note>
            Föredrogs
          </note>
          <note type="speaker">
            Anf. 116 ANNELIE KARLSSON (S):
          </note>
          <u xml:id="i-1325e22536734f1f-889" next="i-1325e22536734f1f-913" who="Q4958102">
            <seg>
              Fru talman! Sverige har en av världens mest öppna arbetsmarknader.
              Rörlighet över gränserna innebär ett utbyte av kunskap och erfarenheter
              som vi drar väldigt stor nytta av.
            </seg>
          </u>
          <u xml:id="i-1325e22536734f1f-890" prev="i-1325e22536734f1f-889" who="Q4958102">
            <seg>
              Vi ska vara ett attraktivt land för migrantarbetare, och vi borde
              se till att vi blir världens bästa migrantland. Rimliga arbetsvillkor
              och rättssäkerhet måste vara en självklarhet för den som kommer
              hit.
            </seg>
          </u>
          <u xml:id="i-1325e22536734f1f-891" prev="i-1325e22536734f1f-889" who="Q4958102">
            <seg>
              Reglerna är tydliga. Arbetstillstånd får ges till en utlänning
              som erbjuds en anställning om anställningen gör det möjligt för
              honom eller henne att försörja sig och om lön, försäkringsskydd
              och andra anställningsvillkor inte är sämre än de villkor som
              följer av svenska kollektivavtal eller praxis inom yrket och branschen.
            </seg>
          </u>
          <u xml:id="i-1325e22536734f1f-892" prev="i-1325e22536734f1f-889" who="Q4958102">
            <seg>
              När vi pratar om arbetskraftsinvandring får vi ofta höra om it-specialister,
              ingenjörer och tekniker. Vi får genom dessa yrkesgrupper en kompetens
              till vårt land som vi behöver och som vi välkomnar. Det ökar Sveriges
              konkurrenskraft att det finns möjlighet att rekrytera människor
              och personal från länder utanför EU.
            </seg>
          </u>
          <u xml:id="i-1325e22536734f1f-893" prev="i-1325e22536734f1f-889" who="Q4958102">
            <seg>
              Så långt är allting bra. Men låt oss för den sakens skull inte
              blunda för riskerna och inte heller för den verklighet som råder
              på sina håll. Det finns många migrerade arbetstagare i vårt land
              som jobbar i utsatta positioner med låga löner och i dåliga arbetsmiljöer.
              Det finns en verklighet som gör att jag skäms över vårt välfärdsland,
              en verklighet som vittnar om hur människor utnyttjas.
            </seg>
          </u>
          <u xml:id="i-1325e22536734f1f-894" prev="i-1325e22536734f1f-889" who="Q4958102">
            <seg>
              Regeringen måste också våga öppna ögonen och se just den verkligheten.
              Människor kommer till vårt välfärdsland och utnyttjas. De utnyttjas
              här hos oss, i ett land där vi stolt berättar om vår svenska modell
              med kollektivavtal och ordning och reda på arbetsmarknaden.
            </seg>
          </u>
          <u xml:id="i-1325e22536734f1f-895" prev="i-1325e22536734f1f-889" who="Q4958102">
            <seg>
              Man blir visserligen lovad en kollektivavtalsenlig lön, men verkligheten
              blir ibland någonting helt annat. Man tvingas jobba för usla löner,
              med taskiga anställningsförhållanden och ibland till och med i
              farliga arbetsmiljöer.
            </seg>
          </u>
          <u xml:id="i-1325e22536734f1f-896" prev="i-1325e22536734f1f-889" who="Q4958102">
            <seg>
              Villkoren ska självklart vara i nivå med dem som gäller för andra
              arbetstagare i vårt land, av flera skäl, också för att motverka
              social dumpning och arbetslöshet i Sverige och för att säkerställa
              att vi får en sjyst konkurrens.
            </seg>
          </u>
          <u xml:id="i-1325e22536734f1f-897" prev="i-1325e22536734f1f-889" who="Q4958102">
            <seg>
              Men vi ser en annan verklighet, och det är ingen risk utan ett
              faktum. Regeringen måste ta ansvar för den sociala dumpning som
              sker och de etniska motsättningar som riskerar att öka. Regeringen
              måste ta sitt ansvar så att vi får en fungerande migrationspolitik,
              så att det inte ges grogrund för främlingsfientliga krafter.
            </seg>
          </u>
          <u xml:id="i-1325e22536734f1f-898" prev="i-1325e22536734f1f-889" who="Q4958102">
            <seg>
              Hotell- och restaurangfacket berättar om sina erfarenheter, om
              hur bolag bedriver rovdrift på människor, människor som ingenting
              annat vill än att skapa sig ett bättre liv. De vittnar om hur
              människor faktiskt säljs, om hur pass tas om hand och om hur människor
              tvingas acceptera att jobba under helt orimliga arbetsvillkor
              i en arbetssituation som inte är acceptabel för att inte bli av
              med jobbet.
            </seg>
          </u>
          <u xml:id="i-1325e22536734f1f-899" prev="i-1325e22536734f1f-889" who="Q4958102">
            <seg>
              Ja, det är ingen risk vi ser. Det är ett faktum. Det finns då
              anledning för oss här att skämmas över vårt välfärdsland. För
              vårt välfärdsland får aldrig någonsin bygga på att vi skaffar
              oss ett B-lag på svensk arbetsmarknad B som i billig.
            </seg>
          </u>
          <u xml:id="i-1325e22536734f1f-900" prev="i-1325e22536734f1f-889" who="Q4958102">
            <seg>
              Nej, vår styrka och vårt välstånd ska bygga på en arbetsmarknad
              med kunskap och kompetens och ordning och reda. Vår modell med
              kollektivavtal står jag stolt upp för. Den modellen och den ordningen
              och redan ska omfatta alla löntagare, oavsett var de kommer ifrån.
            </seg>
          </u>
          <u xml:id="i-1325e22536734f1f-901" prev="i-1325e22536734f1f-889" who="Q4958102">
            <seg>
              Fru talman! Jag vill än en gång vara tydlig med vad regelverket
              säger. Arbetstillstånd får ges till en utlänning som erbjuds en
              anställning om anställningen gör det möjligt för honom eller henne
              att försörja sig och om lönen, försäkringsskydd och övriga anställningsvillkor
              inte är sämre än dem som följer av svenska kollektivavtal.
            </seg>
          </u>
          <u xml:id="i-1325e22536734f1f-902" prev="i-1325e22536734f1f-889" who="Q4958102">
            <seg>
              Men verkligheten, fru talman, är den här:
            </seg>
          </u>
          <note>
            Tre byggnadsarbetare, Ernests, Igor och Andreys, fick 16 kronor
            i lön vid ett skolbygge i Vellinge. Enligt kollaktivavtal skulle
            de ha haft 158 kronor.
          </note>
          <u xml:id="i-1325e22536734f1f-903" prev="i-1325e22536734f1f-889" who="Q4958102">
            <seg>
              En byggnadsarbetare, Marcin, arbetade vid Citytunneln i Malmö.
              Han fick sämre betalt än svenska kolleger. Han förbjöds att gå
              med i facket, och när han blev sjuk fick han sparken.
            </seg>
          </u>
          <u xml:id="i-1325e22536734f1f-904" prev="i-1325e22536734f1f-889" who="Q4958102">
            <seg>
              Hong Yan från Kina fick bo i ett kylslaget rum i en källare.
              Efter att ha jobbat i 14 timmar om dagen i 41 dagar bröt han ihop
              och lades in på en psykiatrisk avdelning där han försökte ta sitt
              liv.
            </seg>
          </u>
          <u xml:id="i-1325e22536734f1f-905" prev="i-1325e22536734f1f-889" who="Q4958102">
            <seg>
              Igor och hans två kolleger blev lovade jobb med regelbunden betalning
              av en arbetsgivare i ett Trelleborgsföretag. I dag kan de tre
              jobbarna inte ens betala en biljett hem.
            </seg>
          </u>
          <u xml:id="i-1325e22536734f1f-906" prev="i-1325e22536734f1f-889" who="Q4958102">
            <seg>
              Juao är anställd på ett stort företag här i Stockholm. Han är
              anställd på 75 procent enligt den ansökan man gjort till Migrationsverket.
              Men i verkligheten jobbar han dag för dag och väntar på att bli
              inringd. Han kan inte försörja sig själv.
            </seg>
          </u>
          <u xml:id="i-1325e22536734f1f-907" prev="i-1325e22536734f1f-889" who="Q4958102">
            <seg>
              Dobaja fick sparken samma dag som han kom till sitt nya jobb.
              Arbetsgivaren var inte nöjd med honom. Han är försvunnen, och
              ingen vet var han är.
            </seg>
          </u>
          <u xml:id="i-1325e22536734f1f-908" prev="i-1325e22536734f1f-889" who="Q4958102">
            <seg>
              Företaget X har en personalstyrka på fyra personer men har ändå
              fått tolv ansökningar beviljade av Migrationsverket. Företaget
              hade 2010 en omsättning på en halv miljon. När Hotell- och restaurangfacket
              frågade vad de skulle göra på företaget om alla tolv kom till
              jobbet svarade arbetsgivaren att han kanske kunde satsa mer på
              reklam.
            </seg>
          </u>
          <u xml:id="i-1325e22536734f1f-909" prev="i-1325e22536734f1f-889" who="Q4958102">
            <seg>
              Fru talman! Detta är några exempel från den verklighet som råder.
              Nu gäller det bara att alla måste våga se den. Det är dags för
              regeringen att kliva ned i verkligheten. Det går inte längre att
              gömma sig bakom den arbetskraftsinvandring som fungerar väl, utan
              vi måste orka se den andra delen också.
            </seg>
          </u>
          <u xml:id="i-1325e22536734f1f-910" prev="i-1325e22536734f1f-889" who="Q4958102">
            <seg>
              Vad tänker ni göra åt det? Hur ska ni säkra anställningstryggheten
              för människor som kommer hit? Och hur ska ni se till att människor
              inte blir en handelsvara i Sverige? Hur tar ni ansvar för att
              de avtal som människor blir lovade också blir verklighet? Hur
              ser ni till att vi får en sjyst konkurrens där vi säkrar vår svenska
              modell?
            </seg>
          </u>
          <u xml:id="i-1325e22536734f1f-911" prev="i-1325e22536734f1f-889" who="Q4958102">
            <seg>
              Fru talman! Det krävs en del svar. Jag hoppas att denna debatt
              här i dag ska komma att handla om hur vi ser till att varenda
              kotte som kommer till vårt land får del av den trygghet, den lön,
              de anställningsvillkor och den arbetsmiljö som alla löntagare
              i Sverige förtjänar. Och jag hoppas att vi kan bli överens om
              att det system som vi har i dag inte fungerar för alla.
            </seg>
          </u>
          <u xml:id="i-1325e22536734f1f-912" prev="i-1325e22536734f1f-889" who="Q4958102">
            <seg>
              Det krävs verktyg för att kunna försäkra sig om seriositeten
              bakom de företag som erbjuder anställning i Sverige, och det krävs
              verktyg för att kunna försäkra sig om att en arbetsgivare som
              erbjuder anställning också fullföljer det anställningserbjudandet
              med den lön och de villkor som avtalet säger.
            </seg>
          </u>
          <u xml:id="i-1325e22536734f1f-913" prev="i-1325e22536734f1f-889" who="Q4958102">
            <seg>
              Det krävs åtgärder, fru talman, och det nu. Juao, Igor, Hong
              Yan och alla de andra förtjänar faktiskt en ansvarsfullare regering.
            </seg>
          </u>
          <note>
            Jag yrkar bifall till reservationerna 2 och 6.
          </note>
          <note type="speaker">
            Anf. 117 DAVID LÅNG (SD):
          </note>
          <u xml:id="i-1325e22536734f1f-914" next="i-1325e22536734f1f-940" who="Q5969249">
            <seg>
              Fru talman! Vi debatterar nu det betänkande där socialförsäkringsutskottet
              behandlar ledamöternas motioner om arbetskraftsinvandring från
              den allmänna motionstiden.
            </seg>
          </u>
          <u xml:id="i-1325e22536734f1f-915" prev="i-1325e22536734f1f-914" who="Q5969249">
            <seg>
              Jag skulle vilja inleda med att säga några ord om hur jag resonerar
              kring behovet av arbetskraftsinvandring.
            </seg>
          </u>
          <u xml:id="i-1325e22536734f1f-916" prev="i-1325e22536734f1f-914" who="Q5969249">
            <seg>
              Jag anser att det finns anledning att starkt omvärdera hela tanken
              med arbetskraftsinvandring. Regeringen brukar hävda att den är
              så lönsam för Sverige. Dessutom blir man ofta stämplad som främlingsfientlig
              om man har mage att ifrågasätta nyttan för Sverige av arbetskraftsinvandringen.
            </seg>
          </u>
          <u xml:id="i-1325e22536734f1f-917" prev="i-1325e22536734f1f-914" who="Q5969249">
            <seg>
              Arbetskraftsinvandring är lönsamt för Sverige endast om den invandrade
              arbetskraften har någon specialistkompetens på ett område där
              samma kompetens saknas i Sverige och där det tar lång tid att
              bygga upp den kompetensen inom landet.
            </seg>
          </u>
          <u xml:id="i-1325e22536734f1f-918" prev="i-1325e22536734f1f-914" who="Q5969249">
            <seg>
              Den genomsnittlige arbetskraftsinvandraren tjänar vi ingenting
              på, utom möjligen på mycket kort sikt. Detta utläser jag av nationalekonomiprofessor
              Jan Ekbergs artikel i Dagens Nyheter den 15 oktober 2009 där han
              skriver:
            </seg>
          </u>
          <u xml:id="i-1325e22536734f1f-919" prev="i-1325e22536734f1f-914" who="Q5969249">
            <seg>
              Trots den gynnsamma ålderssammansättningen får befolkningstillskottet
              endast tämligen små effekter på totalbefolkningens ålderssammansättning.
              Skälet är att befolkningstillskottet inte hinner bli tillräckligt
              stort innan det själv börjar åldras.
            </seg>
          </u>
          <u xml:id="i-1325e22536734f1f-920" prev="i-1325e22536734f1f-914" who="Q5969249">
            <seg>
              Det vill säga: När invandrarna åldras ställer de också krav på
              offentlig sektor, precis som infödda svenskar gör. Därutöver kommer
              invandrarnas barn som också ställer krav på offentlig sektor.
            </seg>
          </u>
          <u xml:id="i-1325e22536734f1f-921" prev="i-1325e22536734f1f-914" who="Q5969249">
            <seg>
              Med dagens invandringspolitik för att lite grann komma bort från
              själva arbetskraftsinvandringen tillkommer problemet att det tar
              ett antal år innan invandrarna kommer i arbete, vilket ytterligare
              reducerar nyttan med invandringen.
            </seg>
          </u>
          <u xml:id="i-1325e22536734f1f-922" prev="i-1325e22536734f1f-914" who="Q5969249">
            <seg>
              Professor Jan Ekberg konstaterar också i sin artikel att arbetskraftsinvandringens
              effekt på de offentliga finanserna i hög grad beror på graden
              av integration på arbetsmarknaden. Den artikel jag talar om har
              rubriken Arbetskraftsinvandring hjälper inte offentlig sektor
              och publicerades i Dagens Nyheter den 15 oktober 2009. I artikeln
              hänvisas till rapporten Invandringen och de offentliga finanserna
              .
            </seg>
          </u>
          <u xml:id="i-1325e22536734f1f-923" prev="i-1325e22536734f1f-914" who="Q5969249">
            <seg>
              Argument som brukar anföras till stöd för en ökad arbetskraftsinvandring
              är också att vi blir allt äldre och att många som i dag jobbar
              inom vård och omsorg själva kommer att gå i pension de kommande
              åren, vilket gör att vi skulle behöva invandrad arbetskraft detta
              i kombination med att allt färre infödda svenskar söker sig till
              vård- och omsorgsyrkena.
            </seg>
          </u>
          <u xml:id="i-1325e22536734f1f-924" prev="i-1325e22536734f1f-914" who="Q5969249">
            <seg>
              Fru talman! Låt mig upprepa det sistnämnda, nämligen att allt
              färre svenskar söker sig till yrken inom vård och omsorg. Samtidigt
              är det väl de flesta politikers uppfattning att det viktiga i
              sammanhanget är integrationen. Rätta mig om jag har fel! Om integrationen
              skulle lyckas så att svenskar och invandrare blir ett och samma
              folk eller, ännu bättre, om invandrarna skulle assimileras kommer
              de med invandrarbakgrund att söka sig till vård- och omsorgsyrkena
              i lika liten utsträckning som de etniska svenskarna om uttrycket
              tillåts.
            </seg>
          </u>
          <u xml:id="i-1325e22536734f1f-925" prev="i-1325e22536734f1f-914" who="Q5969249">
            <seg>
              Med andra ord: En förutsättning för att arbetskraftsinvandringen
              ska lösa problemen med arbetskraftsbrist inom vård och omsorg
              är att integrationen fortsätter att misslyckas. Det förutsätter
              ett fortsatt utanförskap, antingen på grund av diskriminering
              eller på grund av lägre kvalifikationer exempelvis.
            </seg>
          </u>
          <u xml:id="i-1325e22536734f1f-926" prev="i-1325e22536734f1f-914" who="Q5969249">
            <seg>
              Då uppstår frågan: Vill politikerna verkligen att integrationen
              ska lyckas?
            </seg>
          </u>
          <u xml:id="i-1325e22536734f1f-927" prev="i-1325e22536734f1f-914" who="Q5969249">
            <seg>
              I dagsläget kan vi konstatera att alla integrationssatsningar
              hittills på det stora hela har misslyckats.
            </seg>
          </u>
          <u xml:id="i-1325e22536734f1f-928" prev="i-1325e22536734f1f-914" who="Q5969249">
            <seg>
              Hur ska vi då komma till rätta med problemen? Ja, vi kan låta
              oss inspireras av andra som vågat tänka lite grann utanför de
              gamla ramarna, som vågat gå utanför tanken om att alla problem
              i samhället kan lösas om vi bara tar in ännu fler invandrare.
            </seg>
          </u>
          <u xml:id="i-1325e22536734f1f-929" prev="i-1325e22536734f1f-914" who="Q5969249">
            <seg>
              Även Anne-Marie Fransson, förbundsdirektör för IT- &amp; telekomföretagen
              inom Almega, har i Dagens Nyheter skrivit en artikel som publicerades
              för bara drygt en vecka sedan. Artikeln har rubriken Därför måste
              Sverige satsa på välfärdsteknologi. Hon skriver bland annat att
              teknik- och it-lösningar kan förbättra, effektivisera och komplettera
              den mänskliga handen inom vården.
            </seg>
          </u>
          <u xml:id="i-1325e22536734f1f-930" prev="i-1325e22536734f1f-914" who="Q5969249">
            <seg>
              Anne-Marie Franssons organisation, IT- &amp; telekomföretagen, höll
              nyligen ett seminarium i riksdagens lokaler och jämförde då med
              Danmark, vilket också vi sverigedemokrater ofta gärna gör. I Danmark
              har man i flera år satsat på välfärdsteknologin. Man satsar på
              produktivitetsutveckling, innovation och effektivisering.
            </seg>
          </u>
          <u xml:id="i-1325e22536734f1f-931" prev="i-1325e22536734f1f-914" who="Q5969249">
            <seg>
              Det kan handla om vård på distans med den nya tekniken. Det kan
              handla om tekniska hjälpmedel för kroniker och om ökad information
              om varje patient och därmed ökade möjligheter att sätta in preventiva
              åtgärder för att därmed minska behovet av framtida mer kostsamma
              åtgärder med mera.
            </seg>
          </u>
          <u xml:id="i-1325e22536734f1f-932" prev="i-1325e22536734f1f-914" who="Q5969249">
            <seg>
              I senaste folketingsvalet i Danmark hade flera partier kravet
              om rätt till digital välfärd på programmet. Den danska regeringen
              har satsat 3 miljarder danska kronor i Fonden för välfärdsteknologi.
              Man har också ett belöningssystem som innebär att producenterna
              av vård och omsorg får behålla en tredjedel av de besparingar
              som görs för att på så sätt upprätthålla incitamenten för att
              ständigt söka nya effektiviseringsmöjligheter.
            </seg>
          </u>
          <u xml:id="i-1325e22536734f1f-933" prev="i-1325e22536734f1f-914" who="Q5969249">
            <seg>
              Den här utvecklingen förväntas också leda till att helt nya yrkeskategorier
              uppstår inom vård och omsorg. Det kan handla om kontaktsjuksköterskor,
              hälsocoacher, statistiker, informationslogistiker, processledare
              med flera det vill säga yrken med krav på höga kvalifikationer
              som skapar större värden och därmed ger utrymme för högre löner.
              På så sätt kan kanske arbete inom vård och omsorg så småningom
              igen bli attraktivt.
            </seg>
          </u>
          <u xml:id="i-1325e22536734f1f-934" prev="i-1325e22536734f1f-914" who="Q5969249">
            <seg>
              Utgångspunkten i Danmark är alltså inte att ransonera välfärden
              och inte att lösa problemen med ännu fler invandrare. I stället
              har man insett att man måste satsa på utveckling och att det dessutom
              kan leda till en framtida exportnäring. Och Danmark är inte ensamt.
              Många andra länder har insett samma sak. Det är viktigt att vi
              i Sverige inte halkar efter. Vi får inte vara kvar vid gamla tankemönster
              och tro att den som tar in flest invandrare vinner.
            </seg>
          </u>
          <u xml:id="i-1325e22536734f1f-935" prev="i-1325e22536734f1f-914" who="Q5969249">
            <seg>
              I Norge kom nyligen en rapport från SSB, deras motsvarighet till
              Statistiska centralbyrån. I rapporten slås fast att varken generell
              invandring eller arbetskraftsinvandring lönar sig i likhet med
              professor Jan Ekbergs slutsatser om Sverige.
            </seg>
          </u>
          <u xml:id="i-1325e22536734f1f-936" prev="i-1325e22536734f1f-914" who="Q5969249">
            <seg>
              Detta stärker ytterligare Sverigedemokraternas linje, att gästarbetarsystem
              är att föredra. Arbetskraftsinvandring kan egentligen bara fungera
              om invandrarnas arbete är både tidsbegränsat och behovsprövat.
              Det ska inte vara företagen som avgör om det finns behov av arbetskraft
              från tredjeland. Det behövs en myndighetsbaserad prövning.
            </seg>
          </u>
          <note>
            Enligt Migrationsverket var år 2011 den största gruppen arbetskraftsinvandrare
            tillhörande de tre kategorierna storhushålls- och restaurangpersonal,
            köks- och restaurangbiträden samt slaktare, bagare och konditorer.
          </note>
          <u xml:id="i-1325e22536734f1f-937" prev="i-1325e22536734f1f-914" who="Q5969249">
            <seg>
              När det gäller dessa områden finns det ingen anledning att tro
              att det i dagsläget råder akut kompetensbrist, utan företags syfte
              med att kunna ta hit sådan arbetskraft är förmodligen att man
              hoppas kunna dumpa lönerna.
            </seg>
          </u>
          <u xml:id="i-1325e22536734f1f-938" prev="i-1325e22536734f1f-914" who="Q5969249">
            <seg>
              Detta styrks också av rapporten från norska statistiska centralbyrån
              där det står så här: Arbetskraftsinvandring leder, allt annat
              lika, till lägre lön för okvalificerad arbetskraft, högre produktion
              av enkla produkter och tjänster och i någon grad också av konkurrensutsatta
              produkter.
            </seg>
          </u>
          <u xml:id="i-1325e22536734f1f-939" prev="i-1325e22536734f1f-914" who="Q5969249">
            <seg>
              Jag har därför valt att ansluta mig till reservation 1 från Socialdemokraterna
              och Vänsterpartiet och yrkar bifall till densamma.
            </seg>
          </u>
          <u xml:id="i-1325e22536734f1f-940" prev="i-1325e22536734f1f-914" who="Q5969249">
            <seg>
              Sverigedemokraternas mål är att Sveriges befintliga arbetskraft
              ska kunna möta den efterfrågan som finns på arbetsmarknaden. Svenska
              folket är inte obildbart. Vi säger arbete genom utbildning. Det
              stora inflödet av okvalificerad arbetskraft har inte varit till
              gagn för Sverige som i dag brottas med en arbetslöshet på runt
              8 procent.
            </seg>
          </u>
          <note>
            Fru talman! Jag avslutar anförandet med att yrka bifall även
            till reservation 3 och motivreservation 7.
          </note>
          <note type="speaker">
            Anf. 118 CHRISTINA HÖJ LARSEN (V):
          </note>
          <u xml:id="i-1325e22536734f1f-941" next="i-1325e22536734f1f-966" who="Q4955459">
            <seg>
              Fru talman! Inte alla debatter här i kammaren har så tydliga
              ideologiska skiljelinjer som den debatt vi nu ska föra. Dagens
              debatt om arbetskraftsinvandring drar upp tydliga politiska gränser.
              Det är en debatt om arbetstagarens villkor men också en debatt
              om vilka förutsättningar vi vill ha på arbetsmarknaden.
            </seg>
          </u>
          <u xml:id="i-1325e22536734f1f-942" prev="i-1325e22536734f1f-941" who="Q4955459">
            <seg>
              I slutändan handlar det om huruvida vi ska acceptera att människor
              behandlas olika beroende på om de har permanent uppehållstillstånd
              i Sverige eller om de är här och har tillfälligt arbetstillstånd.
            </seg>
          </u>
          <u xml:id="i-1325e22536734f1f-943" prev="i-1325e22536734f1f-941" who="Q4955459">
            <seg>
              En dag som denna är det värt att minnas de villkor som före arbetarrörelsens
              kamp fanns för arbetare i Sverige.
            </seg>
          </u>
          <u xml:id="i-1325e22536734f1f-944" prev="i-1325e22536734f1f-941" who="Q4955459">
            <seg>
              Vi minns lantarbetarna i statarsamhället som var fjättrade till
              en arbetsgivare och som var helt utlämnade till dennes välvilja
              när det gällde boende och försörjning.
            </seg>
          </u>
          <u xml:id="i-1325e22536734f1f-945" prev="i-1325e22536734f1f-941" who="Q4955459">
            <seg>
              Vi minns industriarbetarna som under långa arbetsdagar slet på
              farliga arbetsplatser, till låga löner och utan försäkringar eller
              skyddsnät.
            </seg>
          </u>
          <u xml:id="i-1325e22536734f1f-946" prev="i-1325e22536734f1f-941" who="Q4955459">
            <seg>
              Med stolthet minns vi alla fackliga företrädare för arbetarrörelsen
              som steg för steg genom facklig organisering och kamp och genom
              enträget politiskt arbete vann segrar som gav arbetaren rätt till
              en trygg arbetsmiljö, kortare arbetsdagar, avtalsenliga löner
              samt försäkringar vid sjukdom och arbetslöshet.
            </seg>
          </u>
          <u xml:id="i-1325e22536734f1f-947" prev="i-1325e22536734f1f-941" who="Q4955459">
            <seg>
              Tillsammans med Socialdemokraterna står Vänsterpartiet här i
              dag som en del av just den arbetarrörelse som vunnit dessa segrar.
              Vi vet vilka vi var, och vi vet vilka vi i dag är.
            </seg>
          </u>
          <u xml:id="i-1325e22536734f1f-948" prev="i-1325e22536734f1f-941" who="Q4955459">
            <seg>
              Men vi minns också motståndet mot alla dessa segrar. Bland alla
              nej minns vi mycket väl vem som röstade nej till allmän olycksförsäkring
              i arbetet 1916, nej till åtta timmars arbetsdag 1923, nej till
              sjukkassa 1931, nej till a-kassa 1934 och nej till fri sjukvård
              1953.
            </seg>
          </u>
          <u xml:id="i-1325e22536734f1f-949" prev="i-1325e22536734f1f-941" who="Q4955459">
            <seg>
              Vi minns vem som konsekvent motsatt sig rätten till arbete och
              trygghet i formandet av välfärdssamhället. Vi minns även vem som
              de senaste sex åren konsekvent nedmonterat välfärds- och trygghetssystemen.
            </seg>
          </u>
          <u xml:id="i-1325e22536734f1f-950" prev="i-1325e22536734f1f-941" who="Q4955459">
            <seg>
              Fru talman! De politiska skiljelinjerna är fortfarande desamma.
              Den nuvarande arbetskraftsinvandringslagstiftningen kom till stånd
              i en överenskommelse mellan den borgerliga regeringen och Miljöpartiet.
              Lagstiftningen präglas av en välkänd borgerlig strategi, att lägga
              alla risker och allt ansvar på arbetstagaren och underlätta för
              arbetsgivaren att välja och vraka bland arbetskraft och göra sig
              av med den när det passar.
            </seg>
          </u>
          <u xml:id="i-1325e22536734f1f-951" prev="i-1325e22536734f1f-941" who="Q4955459">
            <seg>
              När man möter fackliga representerar berättar de med ilska och
              sorg om konsekvenserna av en lagstiftning som har ett så enögt
              arbetsgivarperspektiv. Hotell- och restaurangfacken berättar från
              sitt uppföljande migrationsprojekt om ett flertal av de undersökta
              arbetsgivarna som bryter mot krav på avtalsenliga löner, arbetstidslagstiftning
              och arbetsvillkor. De berättar om arbetare från hela världen som
              betalat stora summor till mellanhänder för ett arbetstillstånd
              där de först utlovats kollektivavtalsenlig lön och rimliga arbetsvillkor
              men sedan vid ankomsten till Sverige fått löner långt under miniminivå,
              fått bo hos arbetsgivaren och jobba ändlösa pass.
            </seg>
          </u>
          <u xml:id="i-1325e22536734f1f-952" prev="i-1325e22536734f1f-941" who="Q4955459">
            <seg>
              Facket berättar om frustrationen över att inte kunna hjälpa dessa
              utsatta människor, att inte ha möjlighet att fullfölja ett viktigt
              fackligt arbete som även kan gagna den utsatta. Så länge arbetstillståndet
              kopplas till en enskild arbetsgivare och arbetstillståndet inte
              baseras på ett bindande arbetserbjudande är det alltid arbetstagaren
              som får ta konsekvenserna av oseriösa arbetsgivares regelbrott.
              Om man som arbetstagare klagar på villkoren får man sitt tillstånd
              indraget om man inte lyckas hitta ett nytt arbete inom tre månader.
              Arbetsgivaren kan däremot fortsätta att utnyttja ny utomeuropeisk
              arbetskraft.
            </seg>
          </u>
          <u xml:id="i-1325e22536734f1f-953" prev="i-1325e22536734f1f-941" who="Q4955459">
            <seg>
              Ibland är villkoren så vidriga att arbetstagaren väljer att lämna
              arbetsgivaren och söka sig ett liv som papperslös i Sverige eller
              övriga Europa. Därmed medverkar de nya reglerna för arbetskraftsinvandring
              till att öka gruppen papperslösa som är, om möjligt, ännu mer
              utsatt och sårbar.
            </seg>
          </u>
          <u xml:id="i-1325e22536734f1f-954" prev="i-1325e22536734f1f-941" who="Q4955459">
            <seg>
              Herr talman! Vi vet hur det låter från borgerligt håll. Inte
              sällan har Vänsterpartiet och arbetarrörelsen anklagats för att
              vara protektionistiska och nationalistiska när vi har hävdat att
              all arbetskraft på den svenska arbetsmarknaden ska omfattas av
              samma rättigheter och regelverk. Det är en ohederlig beskrivning,
              för i skuggan av borgerlighetens nya regler för arbetskraftsinvandring
              växer en ny arbetarklass utan rättigheter fram. De får utstå just
              de vidriga arbetsförhållanden som arbetarrörelsen har kämpat för
              att utplåna.
            </seg>
          </u>
          <u xml:id="i-1325e22536734f1f-955" prev="i-1325e22536734f1f-941" who="Q4955459">
            <seg>
              När vi står här i dag fortsätter vi den kamp för rimliga villkor
              på arbetsmarknaden som har förts under hundra år. Dagens statare
              är thailändska Sui som har två jobb för att få ihop en lön att
              leva på. Dagens statare är marockanska Yasin som diskar tolv timmar,
              sju dagar i veckan men som ändå bara tjänar 2 0003 000 kronor
              i månaden. Dagens statare är Bilal som tvingas betala halva sin
              magra lön för ett boende hemma hos arbetsgivaren.
            </seg>
          </u>
          <u xml:id="i-1325e22536734f1f-956" prev="i-1325e22536734f1f-941" who="Q4955459">
            <seg>
              Vänsterpartiets solidaritet ligger, då som nu, alltid hos den
              som utnyttjas och fråntas rätten till en lön att leva på, bra
              arbetsmiljö och avtalsenliga arbetstider. Det är inte nationalism
              eller protektionism. Det är solidaritet, och denna solidaritet
              är ovillkorlig, oberoende av varifrån arbetskraften kommer eller
              vilket tillstånd som ligger i fickan.
            </seg>
          </u>
          <u xml:id="i-1325e22536734f1f-957" prev="i-1325e22536734f1f-941" who="Q4955459">
            <seg>
              Herr talman! Migrationsminister Billström vet mycket väl hur
              läget på arbetsmarknaden är. Även han har hört de fackligas berättelser
              och tagit del av deras uppföljning som visar hur ofta arbetsgivare
              väljer att bryta mot de regler som gäller på arbetsmarknaden.
              Därför är det så viktigt att få ta del av migrationsministerns
              förslag till lösningar på problemen med oseriösa arbetsgivare
              som utnyttjar utomeuropeisk arbetskraft.
            </seg>
          </u>
          <u xml:id="i-1325e22536734f1f-958" prev="i-1325e22536734f1f-941" who="Q4955459">
            <seg>
              Svaret fick vi nyligen på en hearing om arbetskraftsinvandring
              som socialförsäkringsutskottet arrangerade i riksdagen, och det
              var, ärligt talat, lika bisarrt som det var väntat. Migrationsministern
              anser att dessa problem bäst löses genom att det ska vara möjligt
              att dra in arbetstagarens tillstånd. Offret för skrupelfria arbetsgivare
              ska alltså straffas, men inget ska göras åt arbetsgivaren. Det
              är naturligtvis egentligen helt konsekvent av en regering som
              i alla delar har skapat en parallell arbetsmarknad utan rättigheter
              för utomeuropeisk arbetskraft. Samtidigt är det beklämmande att
              de nya moderaterna så tydligt visar upp samma gamla motstånd mot
              allt som kan skydda och förbättra villkoren för arbetstagaren.
            </seg>
          </u>
          <u xml:id="i-1325e22536734f1f-959" prev="i-1325e22536734f1f-941" who="Q4955459">
            <seg>
              Ur Vänsterpartiets perspektiv är det som behöver göras för att
              skydda utomeuropeisk arbetskraft från att utnyttjas egentligen
              ganska enkelt.
            </seg>
          </u>
          <u xml:id="i-1325e22536734f1f-960" prev="i-1325e22536734f1f-941" who="Q4955459">
            <seg>
              För det första ska arbetsgivaren vara skyldig att bifoga ett
              bindande anställningsavtal till en ansökan om arbetstillstånd.
              Då slipper vi situationer där arbetskraft luras hit under falska
              förutsättningar, och det blir möjligt för facken att agera om
              avtalsbrott sker.
            </seg>
          </u>
          <u xml:id="i-1325e22536734f1f-961" prev="i-1325e22536734f1f-941" who="Q4955459">
            <seg>
              För det andra bör efterkontroller göras i ett samarbete mellan
              myndigheter och fack så att villkoren efterlevs.
            </seg>
          </u>
          <u xml:id="i-1325e22536734f1f-962" prev="i-1325e22536734f1f-941" who="Q4955459">
            <seg>
              För det tredje ska arbetstagare som träder fram och berättar
              om missförhållanden hos arbetsgivaren få stanna i Sverige tillståndstiden
              ut. Det skulle göra att arbetstagare vågar berätta om missförhållanden
              utan att själva straffas.
            </seg>
          </u>
          <u xml:id="i-1325e22536734f1f-963" prev="i-1325e22536734f1f-941" who="Q4955459">
            <seg>
              För det fjärde ska arbetsgivare som utnyttjar papperslösa göras
              skadeståndsskyldiga. De nuvarande sanktionerna står inte alls
              i proportion till de vinster som arbetsgivare kan göra genom att
              systematiskt utnyttja papperslös arbetskraft.
            </seg>
          </u>
          <u xml:id="i-1325e22536734f1f-964" prev="i-1325e22536734f1f-941" who="Q4955459">
            <seg>
              Herr talman! De politiska skiljelinjerna i denna fråga är mycket
              tydliga. Det är egentligen inte så svårt: lika lön för lika arbete.
              Men detta kommer gamla och nya moderater uppenbarligen alltid
              att motsätta sig.
            </seg>
          </u>
          <u xml:id="i-1325e22536734f1f-965" prev="i-1325e22536734f1f-941" who="Q4955459">
            <seg>
              Vi vet vilka vi är. Som del av arbetarrörelsen kommer Vänsterpartiet
              alltid att kämpa för lika villkor för alla på arbetsmarknaden,
              oavsett ursprung.
            </seg>
          </u>
          <u xml:id="i-1325e22536734f1f-966" prev="i-1325e22536734f1f-941" who="Q4955459">
            <seg>
              Med detta, herr talman, ställer jag mig bakom Vänsterpartiets
              samtliga reservationer. Men för tids vinnande yrkar jag bifall
              endast till reservationerna 2 och 8.
            </seg>
          </u>
          <note type="speaker">
            Anf. 119 EVA LOHMAN (M):
          </note>
          <u xml:id="i-1325e22536734f1f-967" next="i-1325e22536734f1f-986" who="Q4963441">
            <seg>
              Herr talman! Invandrarna är och har varit en ovärderlig resurs
              för det svenska samhället mänskligt, kulturellt och ekonomiskt.
              De har gjort stora insatser på den svenska arbetsmarknaden inom
              både privat och offentlig sektor.
            </seg>
          </u>
          <u xml:id="i-1325e22536734f1f-968" prev="i-1325e22536734f1f-967" who="Q4963441">
            <seg>
              Många invandrargrupper har tack vare sin expertkunskap, sin företagsamhet
              och det kapital de haft med sig haft en mycket stor betydelse
              för samhällsutvecklingen i Sverige. Utan invandrarnas insatser
              hade det svenska välfärdssamhället inte utvecklats lika snabbt.
              Industrin, särskilt exportindustrin, hade knappast hävdat sig
              lika bra om inte Sverige hade haft tillgång till invandrarna.
            </seg>
          </u>
          <u xml:id="i-1325e22536734f1f-969" prev="i-1325e22536734f1f-967" who="Q4963441">
            <seg>
              Det finns ett starkt historiskt samband mellan migration och
              ekonomisk tillväxt. Det kan ingen ifrågasätta. Även om vi i dag
              är fokuserade på nuet och framtiden ska jag ge en kort återblick
              av hur invandringen har fungerat i Sverige.
            </seg>
          </u>
          <u xml:id="i-1325e22536734f1f-970" prev="i-1325e22536734f1f-967" who="Q4963441">
            <seg>
              Arbetskraftsinvandringen satte fart när andra världskriget var
              slut, även om vi i ett historiskt perspektiv alltid haft människor
              som har kommit hit till Sverige. Den som kan sin historia minns
              tyska invandrare som kom med Hansan till Kalmar och till Gotland
              under 1100-talet. De slog sig också ned i många andra städer.
              De satte sin prägel på vårt samhälle i så hög grad att man till
              och med på vissa ställen funderade på om tyskan skulle bli officiellt
              språk, bland annat här i Stockholm.
            </seg>
          </u>
          <u xml:id="i-1325e22536734f1f-971" prev="i-1325e22536734f1f-967" who="Q4963441">
            <seg>
              500 år senare kom skottarna till Göteborg, och de var köpmän,
              soldater och officerare. Och under 1600-talet flyttade valloner
              till Sverige. De kom att betyda väldigt mycket för svensk bergshantering.
              Och så har det hållit på: Människor har flyttat hit med sina kunskaper
              och erfarenheter och gjort Sverige rikare.
            </seg>
          </u>
          <u xml:id="i-1325e22536734f1f-972" prev="i-1325e22536734f1f-967" who="Q4963441">
            <seg>
              För ganska precis 100 år sedan gjorde Emigrationsutredningen
              sina skattningar av in- och utvandringen i Sverige. Då var det
              inte invandringen som stod i centrum utan utvandringen, och den
              var dubbelt så stor som invandringen. Sverige hade 1910 en nettoförlust
              på drygt en miljon människor. Det var också denna förlust som
              fick våra dåvarande kolleger att motionera i första och andra
              kammaren om åtgärder för att få slut på åderlåtningen, som man
              sade. Och i dag står vi här och debatterar inte arbetskraftsutvandring
              men arbetskraftsinvandring.
            </seg>
          </u>
          <u xml:id="i-1325e22536734f1f-973" prev="i-1325e22536734f1f-967" who="Q4963441">
            <seg>
              Herr talman! Som kuriosa kan jag nämna Emigrationsutredningens
              slutord som fortfarande tål att läsas. Jag citerar: Det viktigaste
              botemedlet mot emigrationen är alltså att vi för framtiden icke
              blifva efter, varken i fråga om ekonomisk företagsamhet eller
              i fråga om samhälleliga reformer.
            </seg>
          </u>
          <u xml:id="i-1325e22536734f1f-974" prev="i-1325e22536734f1f-967" who="Q4963441">
            <seg>
              Det är en spegelbild av dagens debatt. Vi varken vill eller ska
              blifva efter, och det är därför denna reform för arbetskraftsinvandring
              är så viktig. Vi måste nu och än mer i framtiden locka till oss
              människor som kommer hit och bidrar med sin kompetens och sina
              erfarenheter.
            </seg>
          </u>
          <u xml:id="i-1325e22536734f1f-975" prev="i-1325e22536734f1f-967" who="Q4963441">
            <seg>
              Vid andra världskrigets slut stod de svenska företagen intakta
              jämfört med Europa i övrigt. Sverige var helt, rent och välstädat.
              Trä, papper, järn, maskiner, bilar och verkstadsprodukter gick
              åt som smör i solsken. Det enda som egentligen saknades var arbetskraft.
              Vad gjordes då? Jo, Sverige rekryterade arbetare från många håll
              i Europa.
            </seg>
          </u>
          <note>
            Rekryteringskampanjer gjordes i Västtyskland, Holland, Italien,
            Österrike, Belgien, Grekland, Jugoslavien med mera. Mellan åren
            1951 och 1965 invandrade ungefär 400 000 människor hit för att
            arbeta. Föregångaren till Ams hade särskilda rekryteringskontor
            i Belgrad, Aten och Turkiet.
          </note>
          <note>
            År 1972 stoppades arbetskraftsinvandringen till Sverige, och
            den dörren var stängd ända fram till 2008 då den öppnades igen.
          </note>
          <note>
            Vid mitten av 1970-talet var ungefär 400 000 utländska medborgare
            bosatta i Sverige.
          </note>
          <u xml:id="i-1325e22536734f1f-976" prev="i-1325e22536734f1f-967" who="Q4963441">
            <seg>
              Efter 1972, när det inte längre var möjligt att komma hit för
              att arbeta, ändrade invandringen karaktär, och vi fick fler asylsökande.
            </seg>
          </u>
          <u xml:id="i-1325e22536734f1f-977" prev="i-1325e22536734f1f-967" who="Q4963441">
            <seg>
              Från 2008 är det alltså åter möjligt att rekrytera arbetskraft
              från länder utanför EU. Det är Alliansen som tillsammans med Miljöpartiet
              har gjort detta möjligt.
            </seg>
          </u>
          <u xml:id="i-1325e22536734f1f-978" prev="i-1325e22536734f1f-967" who="Q4963441">
            <seg>
              I dag har vi den mest liberala arbetskraftslagstiftningen. Det
              är arbetsgivaren som styr, som ser behov av arbetskraft. Lagstiftningen
              är enkel och flexibel. Arbetsgivaren bedömer behov, och Migrationsverket
              godkänner ansökningarna. Det är en stor och viktig reform som
              har gjort Sverige till ett av västvärldens mest öppna länder när
              det gäller invandring av arbetskraft.
            </seg>
          </u>
          <u xml:id="i-1325e22536734f1f-979" prev="i-1325e22536734f1f-967" who="Q4963441">
            <seg>
              Den här arbetskraftsreformen kan vara en del av lösningen på
              våra framtida demografiska behov. Det kan också vara en del av
              lösningen för företagen för att fylla sina behov av rätt kompetens
              för att kunna utvecklas och därmed växa.
            </seg>
          </u>
          <u xml:id="i-1325e22536734f1f-980" prev="i-1325e22536734f1f-967" who="Q4963441">
            <seg>
              Vi har i dag fått ett system som gör det betydligt lättare för
              människor utanför EU att komma till Sverige för att arbeta och
              för företagen att rekrytera den arbetskraft de behöver.
            </seg>
          </u>
          <u xml:id="i-1325e22536734f1f-981" prev="i-1325e22536734f1f-967" who="Q4963441">
            <seg>
              Vilka är det då som kommer till Sverige för att jobba? I snitt
              har mellan 13 000 och 15 000 arbetstagare kommit sedan reformen
              genomfördes 2008. Hälften av dem är högkvalificerade it-specialister
              och ingenjörer från i första hand Indien och Kina. Dessa länder
              ligger i topp vad gäller arbetskraftsinvandring. Det kommer också
              restaurangpersonal och lokalvårdare, och det kommer personer sysselsatta
              inom skogs-, jordbruks- och trädgårdsodling, alltså gröna näringar.
              Viktigt är att samtliga arbetsgivare säger att de inte hittar
              personal i Sverige.
            </seg>
          </u>
          <u xml:id="i-1325e22536734f1f-982" prev="i-1325e22536734f1f-967" who="Q4963441">
            <seg>
              Också den offentliga sektorn står inför stora utmaningar i framtiden.
              Välfärdssektorn kommer fram till 2020 att behöva drygt 400 000
              nya arbetstagare. Därför är reformen viktig, för utan arbetskraftsinvandring
              kommer vi inte att klara den framtida välfärden.
            </seg>
          </u>
          <u xml:id="i-1325e22536734f1f-983" prev="i-1325e22536734f1f-967" who="Q4963441">
            <seg>
              Utan reformen kommer inte heller våra företag att kunna växa,
              utvecklas och bidra till ett starkt Sverige.
            </seg>
          </u>
          <u xml:id="i-1325e22536734f1f-984" prev="i-1325e22536734f1f-967" who="Q4963441">
            <seg>
              Herr talman! Viktigt är också att de personer som kommer hit
              för att arbeta inte ska ha sämre villkor än vad som gäller för
              dem som arbetar i Sverige. Det betyder att varken lön, försäkringsskydd
              eller övriga anställningsvillkor ska vara sämre än de villkor
              som följer av svenska kollektivavtal eller praxis inom yrket.
              Det ska också vara möjligt för arbetstagaren att försörja sig
              på sin anställning.
            </seg>
          </u>
          <u xml:id="i-1325e22536734f1f-985" prev="i-1325e22536734f1f-967" who="Q4963441">
            <seg>
              Migrationsverket har förutom att bevilja arbetstillstånd också
              uppgiften att motverka missbruk av reglerna. Migrationsverket
              gör bedömningen att ansökan grundar sig på riktiga uppgifter och
              har också möjlighet att göra kontroller av arbetsgivaren. Det
              framgår av regleringsbrevet för 2012 att Migrationsverket ska
              motverka missbruk. Problem med oseriösa arbetsgivare finns som
              bekant också för arbetstagare i Sverige.
            </seg>
          </u>
          <u xml:id="i-1325e22536734f1f-986" prev="i-1325e22536734f1f-967" who="Q4963441">
            <seg>
              Reformen kommer förhoppningsvis att öka antalet arbetskraftsinvandrare
              i Sverige, för trots ett liberalt och enkelt system är andelen
              arbetskraftsinvandrare i Sverige lägre än i jämförbara länder.
              Vi behöver locka till oss duktiga människor för att öka vår konkurrenskraft,
              för att klara framtida demografiska utmaningar och för att göra
              Sverige starkare och rikare.
            </seg>
          </u>
          <note>
            Herr talman! Jag yrkar bifall till socialförsäkringsutskottets
            förslag i betänkande SfU11 och avslag på samtliga motioner.
          </note>
          <note type="speaker">
            Anf. 120 ANNELIE KARLSSON (S) replik:
          </note>
          <u xml:id="i-1325e22536734f1f-987" next="i-1325e22536734f1f-990" who="Q4958102">
            <seg>
              Herr talman! Eva Lohman tar upp såväl kuriosa som historiebeskrivning.
              Det är alltid spännande med historia, men jag tycker att det är
              bättre om vi fokuserar på de problem vi har i dag och som i synnerhet
              regeringspartierna borde känna ett ansvar för att lösa.
            </seg>
          </u>
          <u xml:id="i-1325e22536734f1f-988" prev="i-1325e22536734f1f-987" who="Q4958102">
            <seg>
              Eva Lohman beskriver en lyckad politik där arbetsgivaren styr
              och där arbetsgivarens behov bestämmer omfattningen. Jag är inte
              förvånad över denna beskrivning, för Moderata samlingspartiet
              har alltid tyckt att arbetsgivaren ska styra.
            </seg>
          </u>
          <u xml:id="i-1325e22536734f1f-989" prev="i-1325e22536734f1f-987" who="Q4958102">
            <seg>
              Vi har dock en ordning på svensk arbetsmarknad som gör att även
              Moderaterna och övriga regeringspartier borde fundera över om
              det är okej att vi går ut och äter kvällsmat och att kocken kanske
              fått betala mellan 50 000 och 90 000 kronor för att komma till
              Sverige. Är det okej att den som diskar tallrikarna efter oss
              får någonstans mellan 12 och 20 kronor i timmen? Jag tycker inte
              att det smakar så gott om jag vet att jag äter på någon annans
              bekostnad.
            </seg>
          </u>
          <u xml:id="i-1325e22536734f1f-990" prev="i-1325e22536734f1f-987" who="Q4958102">
            <seg>
              Tycker Eva Lohman att det är okej att vi inte kan vara säkra
              på att alla anställda i Sverige har sjysta villkor?
            </seg>
          </u>
          <note type="speaker">
            Anf. 121 EVA LOHMAN (M) replik:
          </note>
          <u xml:id="i-1325e22536734f1f-991" next="i-1325e22536734f1f-995" who="Q4963441">
            <seg>
              Herr talman! Det här är en ny reform, och förmodligen kommer
              det att behöva göras en del justeringar. Tyvärr har vi alltför
              många oseriösa företagare, men vi ska också komma ihåg att de
              allra flesta företagare är seriösa. Migrationsverket och regeringen
              tittar över detta för att göra de justeringar som behövs.
            </seg>
          </u>
          <u xml:id="i-1325e22536734f1f-992" prev="i-1325e22536734f1f-991" who="Q4963441">
            <seg>
              Från januari i år har det börjat märkas lite grann. Ansökningarna
              vad gäller restaurangpersonal, lokalvårdare och övriga yrken har
              börjat minska. Det beror på de kontroller som Migrationsverket
              har börjat göra av de företag där man misstänker att arbetskraft
              utnyttjas, för naturligtvis är det inte okej. De människor som
              kommer till Sverige och bidrar ska ha de villkor som alla andra
              har rätt till.
            </seg>
          </u>
          <u xml:id="i-1325e22536734f1f-993" prev="i-1325e22536734f1f-991" who="Q4963441">
            <seg>
              Jag kan nämna att när det gäller storhushåll och restaurang har
              det under de fyra första månaderna i år minskat med 119 personer;
              det har gått ned från 487 motsvarande period förra året till 368
              nu. Samma sak gäller kök och restaurang minus 48 ansökningar,
              från 300 till 252. När det gäller städare är det minus 73, från
              313 den här perioden förra året till 240 nu. Övriga yrken har
              minskat med 225 ansökningar.
            </seg>
          </u>
          <u xml:id="i-1325e22536734f1f-994" prev="i-1325e22536734f1f-991" who="Q4963441">
            <seg>
              Man jobbar mycket på detta. Det finns en medvetenhet om detta.
              Det ska naturligtvis inte vara så här.
            </seg>
          </u>
          <u xml:id="i-1325e22536734f1f-995" prev="i-1325e22536734f1f-991" who="Q4963441">
            <seg>
              Det här är en jätteviktig reform och vi vill att den ska fungera.
            </seg>
          </u>
          <note type="speaker">
            Anf. 122 ANNELIE KARLSSON (S) replik:
          </note>
          <u xml:id="i-1325e22536734f1f-996" next="i-1325e22536734f1f-998" who="Q4958102">
            <seg>
              Herr talman! Jag tror att Eva Lohman missuppfattade mig. Jag
              är inte alls ute efter att det ska bli färre som kommer hit. Jag
              är ute efter att de som kommer och jobbar i vårt land ska ha en
              sjyst arbetsmarknad precis som alla andra som jobbar i Sverige
              i dag.
            </seg>
          </u>
          <u xml:id="i-1325e22536734f1f-997" prev="i-1325e22536734f1f-996" who="Q4958102">
            <seg>
              Jag tycker att våra kollektivavtal och den ordning och reda som
              gäller på svensk arbetsmarknad ska omfatta alla. Jag är inte ute
              efter att det ska komma färre hit. Jag är ute efter att vi ska
              ha regler som gäller alla, inte minst för att det ska vara en
              sjyst konkurrens. Hur tror Eva Lohman att en byggnadsarbetare
              ska kunna få en avtalsenlig lön på 158 kronor om man samtidigt
              kan hitta en byggnadsarbetare för 14, 15, 19 eller 23? Tror inte
              Eva Lohman att det kommer att skada löneutvecklingen och lönebildningen
              på den svenska arbetsmarknaden över tid? Tycker inte Eva Lohman
              att det är osmakligt att människor avvecklar allt de äger och
              har och betalar dyra pengar för att få en anställning i Sverige
              och sedan blir så grymt utnyttjade? Tycker Eva Lohman att det
              är en arbetsmarknadspolitik som stämmer överens med vår vilja?
            </seg>
          </u>
          <u xml:id="i-1325e22536734f1f-998" prev="i-1325e22536734f1f-996" who="Q4958102">
            <seg>
              Det är en ny reform, men jag har inte sett ett enda skarpt förslag
              från regeringen om att vi ska komma till rätta med de här problemen.
              Jag skulle kunna ha respekt för att det inte blev så bra som man
              hade tänkt sig, men då förväntar vi oss att man kommer med skarpa
              förslag som rättar till problemen. Det ser vi inte i dag, men
              vi välkomnar dem.
            </seg>
          </u>
          <note type="speaker">
            Anf. 123 EVA LOHMAN (M) replik:
          </note>
          <u xml:id="i-1325e22536734f1f-999" next="i-1325e22536734f1f-1001" who="Q4963441">
            <seg>
              Herr talman! Det jag nämnde om ansökningar som har minskat är
              förmodligen det som vi säger är oseriösa företagare.
            </seg>
          </u>
          <u xml:id="i-1325e22536734f1f-1000" prev="i-1325e22536734f1f-999" who="Q4963441">
            <seg>
              Migrationsverket jobbar med certifiering av vissa företag. Företag
              som uppfyller vissa krav kan bli certifierade för att anställa.
              Man tittar också på hur man ska kunna jobba med Skatteverket,
              polisen och Arbetsmiljöverket.
            </seg>
          </u>
          <u xml:id="i-1325e22536734f1f-1001" prev="i-1325e22536734f1f-999" who="Q4963441">
            <seg>
              Det finns inte något intresse hos allianssidan för att det ska
              vara en oseriös lagstiftning. Det ligger i allas vårt intresse
              att det här blir bra och att det utvecklas hela tiden. Vi har
              inget intresse av oseriösa företagare.
            </seg>
          </u>
          <note type="speaker">
            Anf. 124 MARIA FERM (MP):
          </note>
          <u xml:id="i-1325e22536734f1f-1002" next="i-1325e22536734f1f-1014" who="Q4947860">
            <seg>
              Herr talman! I dag debatterar vi socialförsäkringsutskottets
              betänkande 11 om arbetskraftsinvandring. Jag inleder med att yrka
              bifall till förslaget i betänkandet.
            </seg>
          </u>
          <u xml:id="i-1325e22536734f1f-1003" prev="i-1325e22536734f1f-1002" who="Q4947860">
            <seg>
              I Miljöpartiet är vi stolta över att ha bidragit till de mest
              liberala reglerna för arbetskraftsinvandring inom OECD. Arbetskraftsinvandringen
              är en del av migrationspolitiken, och vi kommer alltid att verka
              för en ökad öppenhet över gränser oavsett om det handlar om asylsökande,
              studerande eller arbetstagare.
            </seg>
          </u>
          <u xml:id="i-1325e22536734f1f-1004" prev="i-1325e22536734f1f-1002" who="Q4947860">
            <seg>
              Förra året gjorde OECD en genomgång av Sveriges arbetskraftsinvandringslagstiftning.
              Det är positivt att OECD:s utvärdering från december förra året
              konstaterade att lagstiftningen i huvudsak fungerar bra. Det missbruk
              som ändå har påvisats är dock allvarligt och kräver åtgärder.
              Det är i sammanhanget viktigt att betona att detta missbruk, till
              exempel handeln med arbetstillstånd, är olagligt redan enligt
              dagens regelverk.
            </seg>
          </u>
          <u xml:id="i-1325e22536734f1f-1005" prev="i-1325e22536734f1f-1002" who="Q4947860">
            <seg>
              Med detta sagt ser Miljöpartiet naturligtvis behov av förbättringar.
              Det handlar till exempel om sanktioner mot arbetsgivare och förenklingar
              för så kallat spårbyte, det vill säga att asylsökande som får
              avslag ska kunna söka arbetstillstånd utan att lämna landet. Däremot
              kommer vi aldrig att gå med på att göra det svårare för människor
              att komma till Sverige för att hantera detta missbruk. Det kan
              inte vara lösningen.
            </seg>
          </u>
          <u xml:id="i-1325e22536734f1f-1006" prev="i-1325e22536734f1f-1002" who="Q4947860">
            <seg>
              Den reform för arbetskraftsinvandring som Miljöpartiet och regeringen
              beslutade om 2008 innebär att arbetsgivarens bedömning av arbetskraftsbehovet
              fått ett ökat inflytande för Migrationsverkets bedömning av arbetstillstånd.
              Samtidigt ges yttrande från berörd facklig organisation vid varje
              enskilt tillståndsärende. Den här modellen innebär att man både
              tittar på arbetsgivarens behov av arbetskraft och på arbetsvillkoren
              för den som är aktuell för jobbet.
            </seg>
          </u>
          <u xml:id="i-1325e22536734f1f-1007" prev="i-1325e22536734f1f-1002" who="Q4947860">
            <seg>
              Det svenska regelverket är en förebild internationellt eftersom
              det inte behandlar människor som produkter eller begränsar invandringen
              till särskilda kvoter.
            </seg>
          </u>
          <u xml:id="i-1325e22536734f1f-1008" prev="i-1325e22536734f1f-1002" who="Q4947860">
            <seg>
              Miljöpartiet ser med intresse på de förslag som Kommittén för
              cirkulär migration lämnade i sitt slutbetänkande. När vi nu arbetar
              fram konkreta gröna förslag till hur regelverket kan göras bättre
              tar vi vårt avstamp i följande:
            </seg>
          </u>
          <u xml:id="i-1325e22536734f1f-1009" prev="i-1325e22536734f1f-1002" who="Q4947860">
            <seg>
              Först har vi efterhandskontroller vid arbetskraftsinvandring.
              Det är viktigt att Migrationsverket gör kontroller av arbetsgivarna,
              både vid ansökningstillfället och efter det att anställningen
              har inletts. Efterhandskontrollen bör kontrollera att lön och
              sociala avgifter motsvarar det som utlovas i arbetserbjudandet.
              Den som arbetar i Sverige ska ha rätt till sin lön oavsett om
              man bor här permanent eller är här och jobbar under en kortare
              period. Det behövs också särskilda kontroller av de branscher
              som har visat sig särskilt sårbara för missbruk på det sätt som
              har föreslagits av facket.
            </seg>
          </u>
          <u xml:id="i-1325e22536734f1f-1010" prev="i-1325e22536734f1f-1002" who="Q4947860">
            <seg>
              För det andra har vi sanktioner mot arbetsgivare. När missbruk
              upptäcks i dag drabbas främst arbetstagaren då arbetstillståndet
              upphävs och personen behöver lämna landet. Detta gör att få vill
              anmäla missbruk. Vi vill att sanktioner mot oseriösa arbetsgivare
              ska kunna införas och vi vill göra det lättare för arbetstagaren
              att medverka till att få bort missförhållanden, till exempel genom
              att skadestånd kan dömas ut till arbetstagaren.
            </seg>
          </u>
          <u xml:id="i-1325e22536734f1f-1011" prev="i-1325e22536734f1f-1002" who="Q4947860">
            <seg>
              För det tredje vill vi utveckla möjligheten till spårbyte. Det
              bör bli lättare för asylsökande som fått avslag att ansöka om
              arbetstillstånd utan att lämna landet. Det underlättar också för
              personer att frigöra sig från arbetsgivare som inte sköter sig.
            </seg>
          </u>
          <u xml:id="i-1325e22536734f1f-1012" prev="i-1325e22536734f1f-1002" who="Q4947860">
            <seg>
              Slutligen vill vi se ett förlängt uppehållstillstånd för studenter
              så att de kan stanna kvar och arbeta efter studiernas slut och
              möjlighet till uppehållstillstånd för doktorander.
            </seg>
          </u>
          <u xml:id="i-1325e22536734f1f-1013" prev="i-1325e22536734f1f-1002" who="Q4947860">
            <seg>
              Vi är övertygade om att öppenheten är nyckeln till att möta många
              av de största framtidsutmaningarna. Vår åldrande befolkning kommer
              att bli en allvarlig välfärdsutmaning, inte minst för att hantera
              detta behövs arbetskraftsinvandring.
            </seg>
          </u>
          <u xml:id="i-1325e22536734f1f-1014" prev="i-1325e22536734f1f-1002" who="Q4947860">
            <seg>
              Ett samhälle som sluter sig mot omvärlden stagnerar i utveckling.
              För att klara av de samhällsutmaningar som vi står inför behöver
              vi värna och utveckla vårt öppna samhälle.
            </seg>
          </u>
          <note type="speaker">
            Anf. 125 ULF NILSSON (FP):
          </note>
          <u xml:id="i-1325e22536734f1f-1015" next="i-1325e22536734f1f-1037" who="Q6012166">
            <seg>
              Herr talman! Invandrarnas roll i historien ska inte underskattas.
              När vi ser på vem som gjorde vad i ett visst historiskt sammanhang
              i ett land kan vi se att invandrarnas roll blir allt tydligare
              i de flesta länder. Det gäller också Sverige.
            </seg>
          </u>
          <u xml:id="i-1325e22536734f1f-1016" prev="i-1325e22536734f1f-1015" who="Q6012166">
            <seg>
              Den viktiga rollen har spelats både av dem som har flyttat hit
              för att få arbete eller starta företag och av dem som har flytt
              undan förföljelse. En del har fått sina namn ihågkomna. I Skåne
              har vi till exempel den judiska flyktingen Herbert Felix som blev
              konservkung i Eslöv, eller Carlos Zoéga, som inte var flykting,
              som flyttade hit från Brasilien och startade kaffehandel i Landskrona.
            </seg>
          </u>
          <u xml:id="i-1325e22536734f1f-1017" prev="i-1325e22536734f1f-1015" who="Q6012166">
            <seg>
              Det handlar också om ett stort antal arbetare, vars namn vi naturligtvis
              inte kan komma ihåg, från till exempel Jugoslavien, Grekland och
              Italien som bidrog till rekordtillväxten i Sverige på 50- och
              60-talet. Motsvarande kan vi hitta under medeltiden i olika delar
              av Sverige under olika historiska epoker.
            </seg>
          </u>
          <u xml:id="i-1325e22536734f1f-1018" prev="i-1325e22536734f1f-1015" who="Q6012166">
            <seg>
              Det finns både arbetskraftsinvandrare och flyktingar bland dem
              som har gjort avtryck i utvecklingen. I dag debatterar vi just
              arbetskraftsinvandrare och deras möjligheter.
            </seg>
          </u>
          <u xml:id="i-1325e22536734f1f-1019" prev="i-1325e22536734f1f-1015" who="Q6012166">
            <seg>
              Rädslan för utländsk arbetskraft motverkade länge den svenska
              tillväxten. År 2008 öppnade Alliansen och Miljöpartiet för arbetskraftsinvandring
              från länder även utanför EU. Sedan dess har flera tusen kommit
              hit och fått jobb i Sverige. Det är helt olika typer av jobb.
              Den största delen är hjälpare i jordbruk och skogsbruk. Den näst
              största gruppen, ett par tusen, är dataspecialister.
            </seg>
          </u>
          <u xml:id="i-1325e22536734f1f-1020" prev="i-1325e22536734f1f-1015" who="Q6012166">
            <seg>
              Sveriges framtid är beroende av att vi kan vara attraktiva för
              människor som vill komma hit och arbeta. Sveriges regler för arbetskraftsinvandring
              är de mest öppna i EU. Det handlar om att man till att börja med
              oftast ger ett tillfälligt uppehållstillstånd till människor från
              länder utanför EU med möjlighet till förlängning och så småningom
              också möjlighet till permanent uppehållstillstånd.
            </seg>
          </u>
          <u xml:id="i-1325e22536734f1f-1021" prev="i-1325e22536734f1f-1015" who="Q6012166">
            <seg>
              För tillfället vet vi att det finns en arbetslöshet, även om
              antalet jobb har ökat med över 200 000 i Sverige sedan Alliansen
              bildade regering, men vi har haft en kris i Europa och vi har
              i Sverige haft många år av dålig utbildningspolitik och brist
              på lärlingsutbildningar. Olika typer av trösklar har funnits på
              arbetsmarknaden.
            </seg>
          </u>
          <u xml:id="i-1325e22536734f1f-1022" prev="i-1325e22536734f1f-1015" who="Q6012166">
            <seg>
              På sikt är det dock ingen tvekan om att det är brist på arbetskraft
              i Sverige och i EU. När jag vid några olika tillfällen har varit
              med i internationella sammanhang har även de mest konservativa
              EU-politikerna naturligtvis inte alla, inte Le Pen och så vidare
              talat om att det blir brist på arbetskraft inom EU-området framöver.
            </seg>
          </u>
          <u xml:id="i-1325e22536734f1f-1023" prev="i-1325e22536734f1f-1015" who="Q6012166">
            <seg>
              Därför välkomnar jag den öppna och liberala migrationspolitiken
              som alliansregeringen har genomfört trots en kritik och ett motstånd
              från Socialdemokraterna och Vänsterpartiet redan under den förra
              mandatperioden. Genom att förenkla för arbetskraftinvandring väljer
              vi en framtidsinriktad politik där vi tar på allvar den fortsatta
              efterfrågan på arbetskraft.
            </seg>
          </u>
          <u xml:id="i-1325e22536734f1f-1024" prev="i-1325e22536734f1f-1015" who="Q6012166">
            <seg>
              Sverige står dessutom, som alla andra europeiska länder, inför
              en situation där antalet pensionärer ökar i förhållande till den
              arbetande befolkningen. Vi behöver allt fler som arbetar för att
              upprätthålla välfärden, och vi behöver allt fler som arbetar längre.
              Behoven av vård och omsorg kommer också att öka, dels på grund
              av en äldre befolkning, dels på grund av att en stor del av dem
              som arbetar i de grupperna själva kommer att pensionera sig snart.
            </seg>
          </u>
          <u xml:id="i-1325e22536734f1f-1025" prev="i-1325e22536734f1f-1015" who="Q6012166">
            <seg>
              Redan i dag finns alltså bristsituationer inom vissa delar av
              arbetsmarknaden. Det behövs en ökad och mer flexibel arbetskraftsinvandring.
              Det är en viktig del för att möta dessa utmaningar. Jag tycker
              att utgångspunkten ska vara att det ska vara lätt att komma till
              Sverige och försörja sig genom arbete. I första hand är det den
              enskilda arbetsgivaren som bäst kan avgöra behovet av att rekrytera
              arbetskraft från ett annat land.
            </seg>
          </u>
          <u xml:id="i-1325e22536734f1f-1026" prev="i-1325e22536734f1f-1015" who="Q6012166">
            <seg>
              För att den här reformen ska lyckas är det självklart samtidigt
              viktigt och avgörande att missförhållanden och utnyttjande av
              invandrad arbetskraft bekämpas, precis som utnyttjande av svensk
              arbetskraft ska bekämpas. Grunden för arbetstillstånd är enligt
              lagen och principerna att svenska villkor för löner och anställningsförhållanden
              gäller. Vi har hört en del hemska exempel som jag tror att alla
              blev upprörda över, till exempel de thailändska arbetarna som
              reste hit för egna pengar och sedan inte tjänade några pengar
              alls att ta med sig hem.
            </seg>
          </u>
          <u xml:id="i-1325e22536734f1f-1027" prev="i-1325e22536734f1f-1015" who="Q6012166">
            <seg>
              Sådant blir man med rätta upprörd över, men det är ju ingen bra
              lösning att dra slutsatsen att stoppa all arbetskraftsinvandring
              eller att allmänt måla ut hela reformen som misslyckad på grund
              av det. Däremot ska vi naturligtvis stoppa oseriösa och kriminella
              arbetsgivare. Arbetet med det går vidare, både när det gäller
              utländska och svenska anställda.
            </seg>
          </u>
          <u xml:id="i-1325e22536734f1f-1028" prev="i-1325e22536734f1f-1015" who="Q6012166">
            <seg>
              Vi har haft en utredning, Sanktionsutredningen, som tar upp hur
              Sverige ska genomföra sanktionsdirektivet mot oseriösa arbetsgivare
              som finns i EU. Utredningen kommer med en rad förslag som regeringen
              nu bereder. Vi har ett regleringsbrev från regeringen som betonar
              att Migrationsverket ska ta de här frågorna på allvar och motverka
              missbruk av reglerna för arbetsmarknadsärenden och att Migrationsverket
              särskilt ska redovisa det.
            </seg>
          </u>
          <u xml:id="i-1325e22536734f1f-1029" prev="i-1325e22536734f1f-1015" who="Q6012166">
            <seg>
              Vi har redan i år märkt att Migrationsverket ställer strängare
              krav på vad arbetsgivarna, särskilt inom nystartade verksamheter,
              ska redovisa. I vissa branscher ska arbetsgivarna även redovisa
              hur de kan garantera lönen för de närmaste tre månaderna.
            </seg>
          </u>
          <u xml:id="i-1325e22536734f1f-1030" prev="i-1325e22536734f1f-1015" who="Q6012166">
            <seg>
              Sådana här kontrollåtgärder minskar naturligtvis arbetsgivares
              möjligheter att missbruka systemet med arbetskraftsinvandring.
              Till Annelie Karlsson från Socialdemokraterna och David Lång från
              Sverigedemokraterna som var mycket negativa men naturligtvis också
              till Vänsterpartiet vill jag särskilt säga att problemet med de
              oseriösa arbetsgivare som finns inte bara berör arbetskraftsinvandring,
              utan vi har även problem i Malmö och i Stockholm jag känner bättre
              till Malmö eftersom jag bor där med svart ekonomi och olaglig
              arbetskraft av olika slag. Det är klart att vi alla vill arbeta
              gemensamt för att få bort det, men man ska inte måla ut seriös
              arbetskraftsinvandring som huvudproblemet i det arbetet.
            </seg>
          </u>
          <u xml:id="i-1325e22536734f1f-1031" prev="i-1325e22536734f1f-1015" who="Q6012166">
            <seg>
              Se möjligheterna med arbetskraftsinvandringen! Jag deltog själv
              i utredningen om cirkulär migration som föreslår en hel del förändringar,
              förbättringar och lättnader. Jag skulle vilja avsluta med att
              nämna några områden som har diskuterats särskilt på olika håll
              i utbildningsorter i Sverige.
            </seg>
          </u>
          <u xml:id="i-1325e22536734f1f-1032" prev="i-1325e22536734f1f-1015" who="Q6012166">
            <seg>
              I det här betänkandet finns en enskild folkpartimotion av Karin
              Granbom Ellison, om att göra det möjligt för doktorander att ha
              ett uppehållstillstånd som motsvarar ett uppehållstillstånd för
              arbete så att man har möjlighet att stanna kvar och söka arbete
              när man är färdig med sin forskarexamen. Det är ett förslag som
              Kommittén för cirkulär migration och utveckling tar upp och har
              gjort till sitt, och det ingår i en rad förslag som regeringen
              nu bereder från kommittén.
            </seg>
          </u>
          <u xml:id="i-1325e22536734f1f-1033" prev="i-1325e22536734f1f-1015" who="Q6012166">
            <seg>
              Ett annat förslag som jag också tycker är positivt och ser fram
              emot en positiv behandling av är att ge studenter möjlighet att
              stanna längre efter avslutad examen och utbildning för att söka
              arbete i Sverige.
            </seg>
          </u>
          <u xml:id="i-1325e22536734f1f-1034" prev="i-1325e22536734f1f-1015" who="Q6012166">
            <seg>
              Över huvud taget lämnade utredningen om cirkulär migration ett
              antal viktiga förslag till regeringen. Som helhet går förslagen
              ut på att det ska bli lättare att komma hit för att arbeta eller
              studera men också att det ska bli lättare att kunna lämna Sverige
              för att pröva något annat och sedan ha större möjligheter än i
              dag att komma tillbaka igen.
            </seg>
          </u>
          <u xml:id="i-1325e22536734f1f-1035" prev="i-1325e22536734f1f-1015" who="Q6012166">
            <seg>
              Det handlar om sådant som möjlighet att få ett nytt arbetstillstånd
              även när det har gått fyra år. Det handlar om att förenkla för
              asylsökande att söka arbete. Det handlar också om att man ska
              kunna få behålla uppehållstillståndet längre om man arbetar utomlands.
            </seg>
          </u>
          <u xml:id="i-1325e22536734f1f-1036" prev="i-1325e22536734f1f-1015" who="Q6012166">
            <seg>
              De här förslagen utgår från att ökad rörlighet under ordnade
              former är bra och att både utvecklingsländer och industriländer
              har nytta av det. Jag ser fram emot att regeringen återkommer
              till riksdagen med en proposition där de här olika förslagen tas
              upp.
            </seg>
          </u>
          <u xml:id="i-1325e22536734f1f-1037" prev="i-1325e22536734f1f-1015" who="Q6012166">
            <seg>
              Därmed yrkar jag bifall till förslaget i betänkandet.
            </seg>
          </u>
          <note>
            (Applåder)
          </note>
          <note type="speaker">
            Anf. 126 FREDRICK FEDERLEY (C):
          </note>
          <u xml:id="i-1325e22536734f1f-1038" next="i-1325e22536734f1f-1052" who="Q513301">
            <seg>
              Herr talman! Det blir svårare och svårare ju senare man kommer
              in i debatterna. Jag hade tänkt prata en hel del om Kommittén
              för cirkulär migration och utvecklings slutbetänkande, men mina
              kolleger har hunnit före med det.
            </seg>
          </u>
          <u xml:id="i-1325e22536734f1f-1039" prev="i-1325e22536734f1f-1038" who="Q513301">
            <seg>
              Jag hade förmånen att vara ledamot av den kommittén, och jag
              tror att den innehåller ett oerhört viktigt perspektiv som handlar
              om att vi alla är rörliga på ett helt annat sätt än man tidigare
              tänkt.
            </seg>
          </u>
          <u xml:id="i-1325e22536734f1f-1040" prev="i-1325e22536734f1f-1038" who="Q513301">
            <seg>
              Den gängse uppfattningen om hur migration ser ut har historiskt
              handlat om ett ganska linjärt tänkande, där en person har velat
              röra sig från land A och sedan landat i land B. Sedan händer inget
              mer. Men vad vi i kommittén också kom fram till var att det finns
              uppskattningsvis 200 000 personer som vi alla skulle anse som
              svenskar men som i någon mån är nyinflyttade, återigen, till Sverige
              och har en cirkulär migrationsupplevelse, eftersom man flera gånger
              har rört sig över gränserna.
            </seg>
          </u>
          <u xml:id="i-1325e22536734f1f-1041" prev="i-1325e22536734f1f-1038" who="Q513301">
            <seg>
              Centerpartiet har i många år drivit frågan om arbetskraftsinvandring
              och möjligheten till öppnare gränser också när det kommer till
              utsikten att arbeta. Vi var väldigt glada den 15 december 2008
              när den nya lagstiftning om arbetskraftsinvandring trädde i kraft
              som alliansregeringen och Miljöpartiet kunde utarbeta tillsammans.
            </seg>
          </u>
          <u xml:id="i-1325e22536734f1f-1042" prev="i-1325e22536734f1f-1038" who="Q513301">
            <seg>
              Då kan man ställa sig frågan varför vi ville se detta. Är det
              för att man ska pressa lönekostnaderna på marknaden? Är det för
              att man vill slå ut inhemsk, svensk arbetskraft? Nej, absolut
              inte. Snarast är det så att vi vill täppa till luckor som de facto
              finns på vår arbetsmarknad.
            </seg>
          </u>
          <u xml:id="i-1325e22536734f1f-1043" prev="i-1325e22536734f1f-1038" who="Q513301">
            <seg>
              Det var tidigare lätt att komma till Sverige om du var en otroligt
              duktig idrottsman. Då fanns det väldigt få hinder. Några typer
              av specialistyrken hade en gräddfil in i det svenska samhället.
              Det som var viktigt för allianspartierna och Miljöpartiet var
              att inte göra skillnad på folk och folk i det här avseendet heller,
              utan att också låta den som inte har en högkvalificerad utbildning
              få möjlighet att söka jobb och framtid här i Sverige.
            </seg>
          </u>
          <u xml:id="i-1325e22536734f1f-1044" prev="i-1325e22536734f1f-1038" who="Q513301">
            <seg>
              Vi har kunnat se ganska goda resultat av detta. Den OECD-rapport
              som det redan har hänvisats till visar på fem tydliga punkter,
              där det innan fanns farhågor, att det till exempel inte har blivit
              någon lönedumpning i Sverige. Det är en mycket läsvärd rapport
              som visar att detta i huvudsak är en mycket framgångsrik förändring
              av svensk lagstiftning.
            </seg>
          </u>
          <u xml:id="i-1325e22536734f1f-1045" prev="i-1325e22536734f1f-1038" who="Q513301">
            <seg>
              Däremot är det inte på något sätt en ursäkt för alla som far
              illa. Vi kan se att det är i ungefär samma branscher som människor
              utnyttjas som det har varit på den inhemska svenska arbetsmarknaden.
              Jag tror att min kollega Ulf Nilsson var inne på det här alldeles
              nyligen.
            </seg>
          </u>
          <u xml:id="i-1325e22536734f1f-1046" prev="i-1325e22536734f1f-1038" who="Q513301">
            <seg>
              I Kommittén för cirkulär migration men också från Centerpartiets
              sida säger vi att det är väldigt viktigt att det finns ett system
              för att beivra den som beter sig på ett vedervärdigt sätt, som
              håller folk mot deras vilja, som tar pass ifrån dem, som det också
              finns berättelser om.
            </seg>
          </u>
          <u xml:id="i-1325e22536734f1f-1047" prev="i-1325e22536734f1f-1038" who="Q513301">
            <seg>
              Men det är också viktigt att arbeta för att stärka arbetstagare.
              Ett sätt kan såklart vara att det utgår ett vite till den som
              har blivit utnyttjad på arbetsmarknaden. En annan bit är att öppna
              upp möjligheten för den som är arbetstagare att kunna söka sig
              till olika typer av branscher och olika typer av yrken. Är det
              så att man känner sig för starkt knuten till en arbetsgivare,
              vem vågar då anmäla, även om man är utsatt för väldigt vedervärdiga
              förhållanden.
            </seg>
          </u>
          <u xml:id="i-1325e22536734f1f-1048" prev="i-1325e22536734f1f-1038" who="Q513301">
            <seg>
              Man ska ändå inte göra sig någon chimär. Det här är nog ett svenskt
              dilemma i flera debatter. Ofta när politiska förslag diskuteras
              är det en typ av argument som fastnar, herr talman, och då tror
              man att det är just det argumentet som är hela initiativet och
              hela syftet med reformen.
            </seg>
          </u>
          <u xml:id="i-1325e22536734f1f-1049" prev="i-1325e22536734f1f-1038" who="Q513301">
            <seg>
              Syftet med reformen är inte att vi ska klara den demografiska
              utmaningen. Däremot kan det vara en del i att vi klarar den betydligt
              bättre. Vi tror inte att vi kommer att kunna täcka upp de hundratusentals
              händer som man beräknar kommer att saknas framöver i den svenska
              välfärdsapparaten. Däremot tror vi att ett antal personer kan
              komma och hjälpa till så att vi klarar övergången bättre.
            </seg>
          </u>
          <u xml:id="i-1325e22536734f1f-1050" prev="i-1325e22536734f1f-1038" who="Q513301">
            <seg>
              Vi tror inte heller det kan vi se ganska tydligt att det bara
              är vårdyrket man kommer att söka sig till när man kommer till
              Sverige och arbetar. Vi kan se att det är högspecialiserade dataingenjörer,
              mycket begåvade människor från Indien, som kommer. Vi kan också
              se att det är mycket kanske lägre kvalificerad arbetskraft, men
              i flera yrken där vi har brist i Sverige, framför allt vad som
              rör de gröna näringarna.
            </seg>
          </u>
          <u xml:id="i-1325e22536734f1f-1051" prev="i-1325e22536734f1f-1038" who="Q513301">
            <seg>
              Allt detta som arbetas betalas det skatt för i Sverige. Man ska
              inte räkna om någon är en belastning eller en vinst, men det är
              väl klart att den som inte har kostat samhället utbildning, inte
              har kostat samhället dagis och sjukvård under hela uppväxten utan
              kommer hit och från dag ett betalar skatt är en stor intäktskälla
              för Sverige. Därvidlag bidrar man också, även om det inte är direkt
              i vården är det till vården, till infrastrukturen, därför att
              man omedelbart är med och verkar.
            </seg>
          </u>
          <u xml:id="i-1325e22536734f1f-1052" prev="i-1325e22536734f1f-1038" who="Q513301">
            <seg>
              Det finns en lång rad förslag som är värda att se över. Jag vet
              att när regeringen förra våren fick motta slutbetänkandet från
              Kommittén om cirkulär migration insåg man att det skulle ta en
              liten stund att analysera alla förslag. Vi var hämningslösa i
              vår vilja att se över olika förslag. Det var reformer i stort
              och smått som vi föreslog. Alla tyckte vi var av yttersta vikt.
              Men det gör också att det tar en viss tid för Regeringskansliet
              att kunna bereda detta och se vad som kanske är möjligt att genomföra
              inom överskådlig tid, men också att kunna få det att hamna på
              rätt ställen.
            </seg>
          </u>
          <note type="speaker">
            Anf. 127 EMMA HENRIKSSON (KD):
          </note>
          <u xml:id="i-1325e22536734f1f-1053" next="i-1325e22536734f1f-1057" who="Q4953633">
            <seg>
              Herr talman! Jag tittade på Uppdrag granskning, ett program som
              sändes för några veckor sedan. Där kunde man faktiskt se en ganska
              bra bild av hur komplext det här området är, att det inte bara
              finns en sida av myntet utan att det finns två. Den som kommer
              hit och jobbar för en lön som vi kan tycka är oanständigt låg
              är den som är den stora vinnaren i byn varifrån man kommer därför
              att man har blivit den som faktiskt får en möjlighet att försörja
              sig, faktiskt blir den som kan se till att maten på bordet räcker
              till barnen under hela det året.
            </seg>
          </u>
          <u xml:id="i-1325e22536734f1f-1054" prev="i-1325e22536734f1f-1053" who="Q4953633">
            <seg>
              Det här är ett svårt område, men utgångspunkten för oss kristdemokrater
              när vi har varit med och bidragit till att vi har en öppenhet
              för arbetskraftsinvandring i vårt land är att vi utgår från vad
              människor vill, vad människor har behov av och vilka rättigheter
              vi har. Det som vi förväntar oss att vi ska kunna göra, de livsmöjligheter
              vi vill ha, att faktiskt få röra oss trots landgränser, att kunna
              vidga våra vyer, att ta steg ut i världen och kanske välja att
              komma tillbaka därför att vi tror att det är någonting som utvecklar
              vårt samhälle, utvecklar oss själva som personer ger självklart
              samma fördelar till dem som vi ger möjlighet att komma hit.
            </seg>
          </u>
          <u xml:id="i-1325e22536734f1f-1055" prev="i-1325e22536734f1f-1053" who="Q4953633">
            <seg>
              Det är aldrig acceptabelt att utnyttja människor. Vi ska inte
              acceptera det. Vi ska inte tolerera det. Därför är det viktigt
              att vi efter den viktiga reform som vi har genomfört också följer
              upp och ser hur vi kan komma till rätta med det som vi inte ska
              acceptera, det som kan bli avigsidan när man gör det möjligt för
              människor att flytta över gränser. Risken för människor att bli
              exploaterade ska vi inte negligera. Men vi ska inte heller göra
              det så svårt att komma hit som arbetskraftsinvandrare att vi sätter
              upp gränser och hinder för människor, vilket tyvärr skulle bli
              resultatet om vi lyssnade på en del av dem som säger att det är
              klart att vi ska låta människor få komma hit, men i praktiken
              är de som tycker att det är okej att man ställer sig vid staketen
              vid byggen och skriker: Go home! Det hörde vi för några år sedan.
            </seg>
          </u>
          <u xml:id="i-1325e22536734f1f-1056" prev="i-1325e22536734f1f-1053" who="Q4953633">
            <seg>
              Vi ska ha en stor möjlighet till arbetskraftsinvandring därför
              att det är bra för människor och det är bra för vårt samhälle.
              Det bidrar också till de samhällen som människor kommer hit ifrån.
            </seg>
          </u>
          <u xml:id="i-1325e22536734f1f-1057" prev="i-1325e22536734f1f-1053" who="Q4953633">
            <seg>
              Mycket har redan sagts i debatten, herr talman, så jag yrkar
              med detta bifall till förslaget i betänkandet.
            </seg>
          </u>
          <note type="speaker">
            Anf. 128 Statsrådet TOBIAS BILLSTRÖM (M):
          </note>
          <u xml:id="i-1325e22536734f1f-1058" next="i-1325e22536734f1f-1077" who="Q3112958">
            <seg>
              Herr talman! Sverige ska vara ett land öppet mot omvärlden. När
              andra länder i Europa under tryck från främlingsfientliga partier
              och finanskriser slutit sig öppnade regeringen och Miljöpartiet
              i stället år 2008 åter den dörr som hade varit stängd i årtionden.
              Inte bara de som söker skydd undan förföljelse ska välkomnas utan
              även de som söker sig hit för att arbeta, göra rätt för sig och
              förverkliga sina drömmar. Sverige har sedan dess ett av de mest
              öppna regelverken för arbetskraftsinvandring.
            </seg>
          </u>
          <u xml:id="i-1325e22536734f1f-1059" prev="i-1325e22536734f1f-1058" who="Q3112958">
            <seg>
              Dagens debatt så här långt, denna afton i kammaren, visar att
              skiljelinjerna från förr i svensk politik kvarstår. Öppenhet står
              mot slutenhet. Det som däremot har förändrats sedan arbetskraftsinvandringsregelverket
              reformerades 2008 är att Socialdemokraterna och Vänsterpartiet
              har fått sällskap av Sverigedemokraterna. I sina krav på en återgång
              till en myndighetsbaserad arbetsmarknadsprövning visar dessa tre
              partier liten förståelse för arbetsgivarnas situation. Ingen myndighet
              och ingen fackförening kan bättre bedöma vilken kompetens som
              behövs än arbetsgivaren själv.
            </seg>
          </u>
          <u xml:id="i-1325e22536734f1f-1060" prev="i-1325e22536734f1f-1058" who="Q3112958">
            <seg>
              Regeringens politik går ut på att få fler människor i arbete
              och skapa förutsättningar för fler och växande företag. Samtidigt
              råder redan brist på arbetskraft i vissa yrken och branscher,
              nuvarande arbetslöshet till trots. Den ökande andelen äldre i
              befolkningen innebär på sikt också en allvarlig utmaning mot hållbarheten
              i vår välfärd. För att framgångsrikt hantera dessa utmaningar
              krävs framsynthet.
            </seg>
          </u>
          <u xml:id="i-1325e22536734f1f-1061" prev="i-1325e22536734f1f-1058" who="Q3112958">
            <seg>
              Arbetskraftsinvandringsreformen är, vilket också sagts här i
              talarstolen av mina kolleger inom Alliansen, ett av flera viktiga
              instrument för att på både kort och lång sikt motverka arbetskraftsbrist.
              Precis som Maria Ferm från Miljöpartiet sade är den gemensamma
              utgångspunkten för regeringen och Miljöpartiet att rörlighet i
              sig är någonting positivt.
            </seg>
          </u>
          <u xml:id="i-1325e22536734f1f-1062" prev="i-1325e22536734f1f-1058" who="Q3112958">
            <seg>
              Jag har under min tid som statsråd gjort många resor runt om
              i vårt land, från Skåne till Norrbotten och tillbaka igen. Jag
              har besökt gurkodlare med behov av att anställa ett antal personer
              till hjälp med skörden. Jag har besökt Kiruna, där det liksom
              i Pajala och Gällivare råder guldrusch, eller kanske snarare järnmalmsrusch.
              Under de närmaste åren finns ett behov av att anställa uppemot
              5 000 personer. Jag har också besökt kommuner i inlandet där utflyttningen
              till kuststäderna på allvar riskerar förmågan att ge invånarna
              den service de ska kunna förvänta sig. Brist på arbetskraft råder
              inom såväl vården som skolan.
            </seg>
          </u>
          <u xml:id="i-1325e22536734f1f-1063" prev="i-1325e22536734f1f-1058" who="Q3112958">
            <seg>
              Herr talman! Det svenska systemet för arbetskraftsinvandring
              är enkelt för både arbetsgivaren i Sverige och den som vill komma
              till Sverige för att arbeta. Vi har bästa möjliga förutsättningar
              för arbetskraftsinvandring genom den här lagstiftningen. Förutsatt
              att lön och anställningsvillkor inte är sämre än kollektivavtal
              eller praxis inom branschen och att tjänsten först varit utannonserad
              kan svenska arbetsgivare rekrytera personal från andra länder
              oavsett yrke eller kvalifikation. Det finns inte heller några
              kvoter eller poängsystem, utan arbetskraftsinvandringen är efterfrågestyrd,
              som sig bör.
            </seg>
          </u>
          <u xml:id="i-1325e22536734f1f-1064" prev="i-1325e22536734f1f-1058" who="Q3112958">
            <seg>
              Den var denna enkelhet och öppenhet som ledde till att OECD i
              sin rapport från december 2011 kom till slutsatsen att Sverige
              har det öppnaste systemet för arbetskraftsinvandring av alla OECD-länder.
              Detta är något som jag som migrationsminister känner mig stolt
              över och gärna talar om, både när jag besöker företag i Sverige
              och när jag träffar andra länders regeringsföreträdare. Detta
              efterfrågestyrda system har också väckt intresse så långt bort
              som i det traditionella arbetskraftsinvandringslandet Kanada.
              De poängsystem och de kvoter som tillämpas där har inte på ett
              effektivt sätt kunnat möta arbetsmarknadens verkliga behov.
            </seg>
          </u>
          <u xml:id="i-1325e22536734f1f-1065" prev="i-1325e22536734f1f-1058" who="Q3112958">
            <seg>
              Fjolårets rapport från OECD bekräftar också att det svenska regelverket
              fungerar väl, att det inte har lett till lönedumpning och att
              det är relativt snabbt och billigt jämfört med andra länder. OECD
              rapporterar att det trots öppenheten i det svenska systemet inte
              har skett någon massiv ökning av arbetskraftsinvandringen till
              Sverige. Arbetskraftsinvandringen har visserligen ökat något de
              senaste åren, men utgör ändå en liten del av det totala antalet
              sysselsatta. Inom några yrkesgrupper, till exempel dataspecialister,
              står migranterna dock för en betydande del av alla rekryteringar
              som görs.
            </seg>
          </u>
          <u xml:id="i-1325e22536734f1f-1066" prev="i-1325e22536734f1f-1058" who="Q3112958">
            <seg>
              Reformen har även öppnat en möjlighet för många företag och branscher
              som tidigare inte anställde arbetskraftsinvandrare. Samtidigt
              är det fortfarande de största arbetsgivarna som rekryterar flest
              arbetskraftsinvandrare. Det finns grupper av arbetsgivare i Sverige
              som inte nyttjar systemet i så stor omfattning, till exempel små
              företag och offentlig sektor. Det finns därför anledning att undersöka
              om vi, till exempel genom ökade informationsinsatser, kan nå ut
              till fler arbetsgivare och ytterligare underlätta för arbetskraftsinvandring
              där behov finns.
            </seg>
          </u>
          <u xml:id="i-1325e22536734f1f-1067" prev="i-1325e22536734f1f-1058" who="Q3112958">
            <seg>
              OECD framför även rekommendationer, bland annat att Sverige bör
              arbeta mer med elektroniska ansökningar, vilket redan görs på
              Migrationsverket, och att uppföljningen kan förbättras. Det är
              också den del av det svenska systemet som utsatts för kritik,
              särskilt när det framkommit misstankar om missbruk av reglerna.
              OECD betonar här den viktiga roll som fackföreningarna har i det
              svenska systemet genom att kontrollera löner och anställningsvillkor.
            </seg>
          </u>
          <u xml:id="i-1325e22536734f1f-1068" prev="i-1325e22536734f1f-1058" who="Q3112958">
            <seg>
              Herr talman! Det är naturligtvis djupt olyckligt om människor
              blir lurade av personer som säger sig erbjuda dem anställning
              till riktiga villkor i Sverige. Det är oacceptabelt om arbetskraftsinvandringsreglerna
              missbrukas. Det finns tyvärr oseriösa aktörer som försöker utnyttja
              människors önskan att skapa sig en bättre framtid i ett annat
              land. Men som poängterades i talarstolen av min kollega Emma Henriksson
              från Kristdemokraterna går det inte att komma åt vare sig oseriösa
              arbetsgivare eller människosmugglare genom att bygga högre murar
              och neka människor som vill arbeta i Sverige möjlighet att få
              tillstånd på grund av arbete.
            </seg>
          </u>
          <u xml:id="i-1325e22536734f1f-1069" prev="i-1325e22536734f1f-1058" who="Q3112958">
            <seg>
              Från regeringens sida har vi gett Migrationsverket i uppdrag
              att motverka missbruk av arbetskraftsinvandringsreglerna. De ska
              särskilt rapportera vad de systematiskt gör för att upptäcka missbruk
              och skenanställningar. Det är ett oerhört viktigt arbete. Det
              är viktigt att arbetstillstånd beviljas på riktig grund och att
              skenanställningar så långt som möjligt upptäcks innan tillståndet
              beviljas.
            </seg>
          </u>
          <u xml:id="i-1325e22536734f1f-1070" prev="i-1325e22536734f1f-1058" who="Q3112958">
            <seg>
              Migrationsverket har infört striktare kontroller inom branscher
              där det visat sig förekomma missbruk. Företag inom bland annat
              handel, hotell och restaurang ska bland annat visa att de kan
              garantera lön för den som söker arbetstillstånd. Företag som tidigare
              har anställt arbetskraftsinvandrare ska visa att de vid det tidigare
              tillfället betalat ut löner och tecknat försäkringar.
            </seg>
          </u>
          <u xml:id="i-1325e22536734f1f-1071" prev="i-1325e22536734f1f-1058" who="Q3112958">
            <seg>
              De nya branschspecifika kontrollerna infördes i januari i år,
              så det är ännu för tidigt att uttala sig fullt ut om effekterna,
              men allt talar för att de kommer att motverka missbruk effektivt.
              Migrationsverket har tidigare infört liknande krav avseende bärplockare
              med mycket bra resultat.
            </seg>
          </u>
          <u xml:id="i-1325e22536734f1f-1072" prev="i-1325e22536734f1f-1058" who="Q3112958">
            <seg>
              Om Migrationsverket fattar misstankar i det enskilda ärendet
              kan de dock liksom i andra tillståndsärenden ifrågasätta och utreda
              de uppgifter som lämnats. Migrationsverket har arbetat fram rutiner
              för systematiska kontroller av arbetsgivare, bland annat för att
              kunna avgöra om ett anställningserbjudande är seriöst. Migrationsverket
              kan då jämföra uppgifter från arbetsgivare och arbetstagare med
              tillgängliga uppgifter hos till exempel Skatteverket.
            </seg>
          </u>
          <u xml:id="i-1325e22536734f1f-1073" prev="i-1325e22536734f1f-1058" who="Q3112958">
            <seg>
              Utökade kontroller kan under en övergångsperiod leda till längre
              handläggningstider. Det är därför viktigt att Migrationsverket
              samtidigt arbetar med att förkorta handläggningstiderna för dem
              som följer regelverket. Eftersom handläggningstiderna ökade kraftigt
              under förra året har Migrationsverket fått i uppdrag av regeringen
              att korta handläggningstiderna jämfört med 2011.
            </seg>
          </u>
          <u xml:id="i-1325e22536734f1f-1074" prev="i-1325e22536734f1f-1058" who="Q3112958">
            <seg>
              Mot den bakgrunden är det mycket bra att Migrationsverket arbetar
              med det som min kollega Eva Lohman nämnde tidigare i sitt replikskifte:
              ett certifieringssystem som påskyndar processen för arbetsgivare
              som följer regelverket. För att effektivisera sin verksamhet har
              Migrationsverket dessutom tillfört området mer resurser genom
              mer personal och en helt ny enhet, introducerat ett nytt system
              för elektroniska ansökningar och målmedvetet arbetat för att förbättra
              sina rutiner.
            </seg>
          </u>
          <u xml:id="i-1325e22536734f1f-1075" prev="i-1325e22536734f1f-1058" who="Q3112958">
            <seg>
              Herr talman! Den som har arbetskraftsinvandrat har möjlighet
              att vara kvar i Sverige och söka nytt jobb under tre månader om
              det första arbetet av någon anledning upphör. Arbetstagaren kan
              alltså när som helst säga upp sig och har också ett skydd om arbetsgivaren
              är oseriös eller om företaget till exempel skulle gå i konkurs.
            </seg>
          </u>
          <u xml:id="i-1325e22536734f1f-1076" prev="i-1325e22536734f1f-1058" who="Q3112958">
            <seg>
              Både arbetsgivare och arbetstagare är naturligtvis skyldiga att
              följa svensk lag. Den som medvetet lämnar oriktiga uppgifter i
              samband med en ansökan om arbetstillstånd kan dömas till böter
              eller fängelse i högst sex månader. Det gäller både den arbetsgivare
              som lämnar oriktiga uppgifter och den som lämnar oriktiga uppgifter
              till Migrationsverket för att beviljas tillstånd i Sverige. Det
              finns även möjlighet för Migrationsverket att återkalla arbetstillstånd
              när en person medvetet lämnat oriktiga uppgifter för att beviljas
              tillstånd i Sverige. Regeringen överväger att utöka möjligheterna
              att återkalla tillstånd. Det är dock viktigt att eventuella förändringar
              utreds noga mot bakgrund av de konsekvenser som de kan få för
              både arbetstagaren och arbetsgivaren.
            </seg>
          </u>
          <u xml:id="i-1325e22536734f1f-1077" prev="i-1325e22536734f1f-1058" who="Q3112958">
            <seg>
              Herr talman! Låt mig avslutningsvis upprepa vad statsministern
              sade när han den 5 oktober 2010 här i kammaren avgav regeringsförklaringen.
              De nya reglerna för arbetskraftsinvandring är mycket betydelsefulla.
              De innebär att Sverige tagit ledningen i utvecklingen mot öppnare
              gränser och ökad rörlighet något som är till stor fördel för ett
              samhälle som vill utvecklas och kunna möta framtida demografiska
              utmaningar. Vi slår därför vakt om och vårdar denna reform.
            </seg>
          </u>
          <note type="speaker">
            Anf. 129 ANNELIE KARLSSON (S) replik:
          </note>
          <u xml:id="i-1325e22536734f1f-1078" next="i-1325e22536734f1f-1080" who="Q4958102">
            <seg>
              Herr talman! Vi vill inte bygga murar utan skapa ordning och
              reda, Tobias Billström. Men det är bra med tydliga skiljelinjer
              i svensk politik. Ministern är stolt och jag skäms över samma
              politik. Det är bra att det blir tydligt. När öppenhet blir rätten
              att utnyttja människor och slutenhet blir vår outtröttliga strid
              för att det ska vara ordning och reda får jag säga att jag definierar
              de orden lite annorlunda.
            </seg>
          </u>
          <u xml:id="i-1325e22536734f1f-1079" prev="i-1325e22536734f1f-1078" who="Q4958102">
            <seg>
              Jag och ministern var båda på offentlig utfrågning och fick oss
              mycket till livs från olika aktörer. Bland annat sade Samuel Engblom,
              som representerar TCO, att det fanns två förslag som de tyckte
              var viktigare än andra. Det ena var efterhandskontroll av att
              den utbetalda lönen stämmer med den utlovade. Det andra var sanktionsmöjligheter
              mot arbetsgivare som bryter mot reglerna. Det står i det protokoll
              vi har fått.
            </seg>
          </u>
          <u xml:id="i-1325e22536734f1f-1080" prev="i-1325e22536734f1f-1078" who="Q4958102">
            <seg>
              Jag undrar om ministern inte tog någon notis om vad som sades
              där och om det ska ta lika lång tid innan ministern tar till sig
              den verklighet som råder nu som det gjorde när det gällde bärplockare.
              Är det inte dags att vi lyssnar på aktörerna på marknaden och
              ser att det behöver göras någonting?
            </seg>
          </u>
          <note type="speaker">
            Anf. 130 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1081" next="i-1325e22536734f1f-1085" who="Q3112958">
            <seg>
              Herr talman! Jag tycker att det kan vara väl värt att nämna i
              det här sammanhanget att när det gäller de här frågorna har regeringen
              haft en mycket tydlig politik redan från första stund. Vi har
              gett ett tydligt och klart uppdrag till Migrationsverket att se
              till att systematiskt bekämpa de problem som uppstår när man väljer
              att inte följa reglerna.
            </seg>
          </u>
          <u xml:id="i-1325e22536734f1f-1082" prev="i-1325e22536734f1f-1081" who="Q3112958">
            <seg>
              Vad beträffar sanktionsmöjligheterna tycker jag att jag var ganska
              tydlig i mitt anförande när jag läste upp de regler som redan
              finns i vår utlänningslag som stadgar om såväl böter som fängelse
              för den som lämnar oriktiga uppgifter. Det gäller, som sagt, både
              arbetsgivare och arbetstagare. Jag vet inte om det är någonting
              annat som Annelie Karlsson efterfrågar mer specifikt.
            </seg>
          </u>
          <u xml:id="i-1325e22536734f1f-1083" prev="i-1325e22536734f1f-1081" who="Q3112958">
            <seg>
              När det gäller de andra förslag som kom upp, till exempel sanktioner
              i övrigt, är det precis så, som sades från Ulf Nilssons sida här,
              att det så kallade sanktionsdirektivet som vi nu står i begrepp
              att införa innebär att någon som anställer en person som vistas
              olagligt i Sverige kommer att drabbas av hårda, tuffa sanktioner.
              Jag tycker att det är bra. När vi väl är framme med förslaget
              kommer riksdagen att få möjlighet att ta del av det.
            </seg>
          </u>
          <u xml:id="i-1325e22536734f1f-1084" prev="i-1325e22536734f1f-1081" who="Q3112958">
            <seg>
              Men som jag också sade vid hearingen ska man vara medveten om
              att när man inför den här typen av repressiva åtgärder finns det
              väldigt få möjligheter att undvika att också arbetstagaren drabbas
              av detta. Om grunden för att man vistas i Sverige bortfaller,
              det vill säga att man har ett arbete, faller helt enkelt också
              grunden för vistelse i Sverige.
            </seg>
          </u>
          <u xml:id="i-1325e22536734f1f-1085" prev="i-1325e22536734f1f-1081" who="Q3112958">
            <seg>
              Därför måste vi noga överväga de här åtgärderna när vi pratar
              om att återkalla ett givet tillstånd. Det måste man vara ärlig
              nog att fundera kring. Jag upplever inte att Socialdemokraterna
              i sina reservationer i detta betänkande har fört några mer ingående
              resonemang kring detta.
            </seg>
          </u>
          <note type="speaker">
            Anf. 131 ANNELIE KARLSSON (S) replik:
          </note>
          <u xml:id="i-1325e22536734f1f-1086" next="i-1325e22536734f1f-1090" who="Q4958102">
            <seg>
              Herr talman! Det är alldeles självklart att vi måste se till
              att säkra vistelsen för dem som kommer hit och jobbar hos oss.
              Men är det inte märkligt, Billström, att vi har en ordning där
              det är arbetstagaren som hela tiden riskerar någonting? Det är
              arbetstagaren som riskerar att få lämna landet.
            </seg>
          </u>
          <u xml:id="i-1325e22536734f1f-1087" prev="i-1325e22536734f1f-1086" who="Q4958102">
            <seg>
              Vi har exempel på byggnadsarbetare i Skåne. Både du och jag är
              skåningar, och vi har det nära oss. Vi kan faktiskt identifiera
              oss med de problemen i alla fall kan jag göra det.
            </seg>
          </u>
          <u xml:id="i-1325e22536734f1f-1088" prev="i-1325e22536734f1f-1086" who="Q4958102">
            <seg>
              Jag kan också göra det på ett annat sätt. Jag har jobbat som
              ombudsman i 15 år och företrätt löntagare, handelsanställda, som
              har jobbat med ofrivilliga deltider och otrygga anställningar.
              Jag vet vad det vill säga att ha en otrygg anställning och inte
              våga hävda sin rätt, av rädsla för att man kanske vid nästa tillfälle
              inte får fler timmar, att man inte är den som blir inringd.
            </seg>
          </u>
          <u xml:id="i-1325e22536734f1f-1089" prev="i-1325e22536734f1f-1086" who="Q4958102">
            <seg>
              Kan ministern då förstå vad det vill säga att komma till Sverige
              efter att ha lämnat allt man äger och har, att komma till ett
              land där man är helt beroende av en arbetsgivare? Hur ska de kunna
              ställa några krav? Är det inte vår skyldighet att se till att
              de får den trygghet de förtjänar på svensk arbetsmarknad? Man
              kan väl ändå inte begära att arbetstagaren, som har så dåliga
              förutsättningar, ska bära skulden och ta problemen om det skulle
              vara så att ingångna avtal inte följs?
            </seg>
          </u>
          <u xml:id="i-1325e22536734f1f-1090" prev="i-1325e22536734f1f-1086" who="Q4958102">
            <seg>
              De avtal som ingås ska följas. Det måste vara vår skyldighet
              att se till att människor som kommer till vårt land inte missgynnas
              och missbrukas. Det är regeringens uppdrag att komma med ett förslag
              på lösning av det.
            </seg>
          </u>
          <note type="speaker">
            Anf. 132 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1091" next="i-1325e22536734f1f-1095" who="Q3112958">
            <seg>
              Herr talman! Jag uppfattar det nog som att jag och Annelie Karlsson
              paradoxalt nog är ganska överens på den här punkten. Jag tycker
              att det är fullständigt självklart att den som kommer till Sverige
              ska ha de villkor som utlovades. Naturligtvis ska det vara så.
              Det är också viktigt att man systematiskt bekämpar den som försöker
              kringgå regelverket.
            </seg>
          </u>
          <u xml:id="i-1325e22536734f1f-1092" prev="i-1325e22536734f1f-1091" who="Q3112958">
            <seg>
              Men just därför har regeringen agerat i den här frågan. Det har
              vi gjort genom att i regleringsbrevet till Migrationsverket ge
              dem i uppdrag som beslutande myndighet i dessa frågor att införa
              striktare kontroller inom branscher där det har visat sig förekomma
              missbruk. Det är till exempel företag som verkar inom handel,
              hotell och restaurang. De ska numera bland annat visa att de kan
              garantera lönen för den som söker arbetstillstånd. Företag som
              tidigare har anställt arbetskraftsinvandrare ska kunna visa att
              de vid det tidigare tillfället betalat ut löner och tecknat försäkringar.
            </seg>
          </u>
          <u xml:id="i-1325e22536734f1f-1093" prev="i-1325e22536734f1f-1091" who="Q3112958">
            <seg>
              Jag tycker att det talar sitt tydliga språk. På ett mycket systematiskt
              sätt gör Migrationsverket det som regeringen har talat om för
              dem att de ska göra.
            </seg>
          </u>
          <u xml:id="i-1325e22536734f1f-1094" prev="i-1325e22536734f1f-1091" who="Q3112958">
            <seg>
              Men samtidigt med detta, Annelie Karlsson, är det också så att
              vi från regeringens sida arbetar för att de företag som sköter
              sig ska kunna få sina beslut handlagda fortare, för vi vill inte
              lägga onödiga hinder i vägen för den arbetsgivare som uppfyller
              villkoren. Därför har vi sett till att Migrationsverket också
              nu arbetar med en certifieringsmodell så att den som en gång har
              kunnat visa att man sköter sig och uppfyller villkoren kan flytta
              över i en snabbare takt.
            </seg>
          </u>
          <u xml:id="i-1325e22536734f1f-1095" prev="i-1325e22536734f1f-1091" who="Q3112958">
            <seg>
              Jag tycker att vi borde vara överens om det, men jag uppfattar
              inte riktigt någon större entusiasm från Socialdemokraternas sida
              för det som jag pratar om. Det tycker jag är lite tråkigt. Det
              visar kanske också pratet om öppenhet och slutenhet. It takes
              two to tango det är allt jag kan säga.
            </seg>
          </u>
          <note type="speaker">
            Anf. 133 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-1096" next="i-1325e22536734f1f-1098" who="Q4955459">
            <seg>
              Herr talman! Jag måste säga att det är lite skrattretande att
              höra statsrådet bunta ihop S och V med SD. Jag tycker att statsrådet
              borde veta bättre än att stå här och smeta SD på andra den leken
              ska vi inte leka.
            </seg>
          </u>
          <u xml:id="i-1325e22536734f1f-1097" prev="i-1325e22536734f1f-1096" who="Q4955459">
            <seg>
              Det kan väl knappast vara vi som är slutna eller inskränkta när
              vi säger att en person inte ska nöja sig med 12 kronor i timmen
              i stället för 160 bara för att den personen råkar vara från Kina.
              Det är faktiskt att säga att personer från olika länder har samma
              värde och borde få lika lön för lika arbete. Det har ingenting
              att göra med SD:s väldigt grumliga argumentation på obehagliga
              grunder. Det vet statsrådet mycket väl. Vi kan lämna det åt sidan.
            </seg>
          </u>
          <u xml:id="i-1325e22536734f1f-1098" prev="i-1325e22536734f1f-1096" who="Q4955459">
            <seg>
              När statsrådet säger att man måste se till att arbetstagare inte
              utnyttjas undrar jag: Varför skulle man då inte kunna ha ett bindande
              arbetserbjudande som ser till att den person som kommer hit på
              utlovade grunder får just det som man har blivit lovad? Som det
              är nu är det arbetstagaren som tar hela risken för resan. Om man
              väl blir lurad på plats är det arbetstagaren som tar hela smällen.
              Varför kan man inte ha ett bindande arbetserbjudande?
            </seg>
          </u>
          <note type="speaker">
            Anf. 134 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1099" next="i-1325e22536734f1f-1103" who="Q3112958">
            <seg>
              Herr talman! Ett anställningserbjudande kan ofta ses som ett
              erbjudande, ett anbud riktat till arbetstagaren. För att ingå
              ett avtal krävs att båda parterna kommer överens. Det är först
              när både arbetsgivaren och arbetstagaren har kommit överens som
              det finns ett bindande anställningsavtal.
            </seg>
          </u>
          <u xml:id="i-1325e22536734f1f-1100" prev="i-1325e22536734f1f-1099" who="Q3112958">
            <seg>
              Givetvis förfogar en arbetstagare och en arbetsgivare över sitt
              eget avtal, och de är alltså fria att förhandla om anställningsvillkoren.
              De kan alltså omförhandla anställningsvillkoren efter att arbetet
              i Sverige påbörjats, till det sämre men också till det bättre,
              om de är överens om detta, om det är förenligt med lagar och gällande
              kollektivavtal.
            </seg>
          </u>
          <u xml:id="i-1325e22536734f1f-1101" prev="i-1325e22536734f1f-1099" who="Q3112958">
            <seg>
              Det är därför jag när frågan om bindande avtal har kommit upp
              har ställt mig frågande till på vilket sätt ett anställningsavtal
              till skillnad från ett erbjudande i ett ärende om arbetstillstånd
              skulle skydda arbetstagare från oseriösa arbetsgivare. Jag tycker
              att det, med Fredrick Federleys ord, verkar lite som en chimär.
            </seg>
          </u>
          <u xml:id="i-1325e22536734f1f-1102" prev="i-1325e22536734f1f-1099" who="Q3112958">
            <seg>
              Jag tror att jag kan tala för en mycket tydlig majoritet i kammaren
              när jag säger att det inte heller är önskvärt med olika regelsystem
              för svenskar respektive tredjelandsmedborgare som arbetar i Sverige.
              Arbetstagare från länder utanför EU är inte fria att omförhandla
              sina anställningsvillkor på samma sätt som andra arbetstagare
              i Sverige. Hur ska man då kunna förhandla upp sina villkor på
              plats, om man till exempel gör en bättre arbetsinsats och tycker
              att man är värd en högre lön, om anställningserbjudandet är bindande?
            </seg>
          </u>
          <u xml:id="i-1325e22536734f1f-1103" prev="i-1325e22536734f1f-1099" who="Q3112958">
            <seg>
              Det har jag aldrig fått något riktigt bra svar på. Jag tror att
              skälet är att man inte har tänkt igenom detta. Det är ett bra
              slagord att erbjudandet ska vara bindande, men om man tänker ett
              steg till precis det resonemang som jag har försökt föra ser man
              att det inte är så enkelt som man kanske gärna vill tro.
            </seg>
          </u>
          <note type="speaker">
            Anf. 135 CHRISTINA HÖJ LARSEN (V) replik:
          </note>
          <u xml:id="i-1325e22536734f1f-1104" next="i-1325e22536734f1f-1105" who="Q4955459">
            <seg>
              Herr talman! I sin iver att tillmötesgå arbetsgivaren är regeringen
              beredd att utlämna arbetstagare till väldigt svåra villkor, och
              man är på inget sätt beredd att dela den risken och det ansvaret
              mellan arbetstagare och arbetsgivare det är vad jag tydligt hör.
            </seg>
          </u>
          <u xml:id="i-1325e22536734f1f-1105" prev="i-1325e22536734f1f-1104" who="Q4955459">
            <seg>
              Det jag också hör är att det så kallade nya arbetarpartiet faktiskt
              struntar i arbetarnas arbetsvillkor. Det kan ju vara, för att
              använda statsministerns ord, för att de inte är etniska svenskar
              mitt i livet för dem är det inget problem.
            </seg>
          </u>
          <note type="speaker">
            Anf. 136 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1106" next="i-1325e22536734f1f-1112" who="Q3112958">
            <seg>
              Herr talman! Jag kom faktiskt på att jag glömde ta upp frågan
              om Sverigedemokraterna. Men det ska jag göra nu och påpeka att
              anledningen till att jag gjorde kommentaren om att ni är tillsammans
              är därför att ni de facto är det. Den första reservationen i betänkandet
              är en gemensam reservation för Sverigedemokraterna, Socialdemokraterna
              och Vänsterpartiet. Det var inte alls fråga om att leka någon
              lek, utan det var en fråga om att svart på vitt visa vad det handlar
              om.
            </seg>
          </u>
          <u xml:id="i-1325e22536734f1f-1107" prev="i-1325e22536734f1f-1106" who="Q3112958">
            <seg>
              Sedan var det frågan om på vems sida vi står i den här diskussionen.
              Ja, jag står alltid på såväl arbetsgivarens som arbetstagarens
              sida. Jag står nämligen på den svenska modellens sida, den som
              talar om en balans mellan dem som finns på arbetsmarknaden. Det
              är det som arbetskraftsinvandringsreformen representerar.
            </seg>
          </u>
          <u xml:id="i-1325e22536734f1f-1108" prev="i-1325e22536734f1f-1106" who="Q3112958">
            <seg>
              Det mest tydliga exemplet på detta är att den som har arbetskraftsinvandrat
              till Sverige har möjlighet att vara kvar i vårt land i upp till
              tre månader om det första arbetet av någon anledning upphör. Man
              är inte alls livegen, utan man har möjlighet att gå vidare till
              någon annan.
            </seg>
          </u>
          <u xml:id="i-1325e22536734f1f-1109" prev="i-1325e22536734f1f-1106" who="Q3112958">
            <seg>
              När som helst kan man säga upp sig, och man har dessutom ett
              skydd, om arbetsgivaren är oseriös eller om det olyckliga skulle
              inträffa att arbetsgivaren, företaget, där man är går i konkurs
              av någon anledning.
            </seg>
          </u>
          <u xml:id="i-1325e22536734f1f-1110" prev="i-1325e22536734f1f-1106" who="Q3112958">
            <seg>
              Visst finns det en balans, om man vill se den. Men om man och
              det var Christina Höj Larsen som talade om det i sitt anförande
              vill ha den ideologiska debatten kring detta, med de stora skygglapparna
              på, då är det inga problem att ha den också. Det har vi sett många
              exempel på.
            </seg>
          </u>
          <u xml:id="i-1325e22536734f1f-1111" prev="i-1325e22536734f1f-1106" who="Q3112958">
            <seg>
              Men jag för min del anser att vi genom OECD:s rapport har fått
              ett gott betyg för den här modellen. Vem vet, kanske kommer vi
              under de kommande åren att få se andra länder som tar efter den
              modellen. Det vore välkommet, för man ska komma ihåg att de allra
              flesta debatterna i de allra flesta parlamenten, inte bara i EU
              utan också utanför EU, inte äger rum i den anda som vi har haft
              debatten i här i kväll utan i en anda av slutenhet, intolerans
              och protektionism.
            </seg>
          </u>
          <u xml:id="i-1325e22536734f1f-1112" prev="i-1325e22536734f1f-1106" who="Q3112958">
            <seg>
              Det är möjligen mitt omdöme, som jag vill lämna efter mig här
              i kväll: Det har varit trevligt att ha den här debatten i en annan,
              motsatt anda.
            </seg>
          </u>
          <note type="speaker">
            Anf. 137 DAVID LÅNG (SD) replik:
          </note>
          <u xml:id="i-1325e22536734f1f-1113" next="i-1325e22536734f1f-1116" who="Q5969249">
            <seg>
              Herr talman! Jag vill börja med att justera mina yrkanden jag
              slant visst lite på tungan tidigare. Jag yrkar alltså bifall till
              reservationerna 1, 4 och 7 och ingenting annat.
            </seg>
          </u>
          <u xml:id="i-1325e22536734f1f-1114" prev="i-1325e22536734f1f-1113" who="Q5969249">
            <seg>
              När jag lyssnade på Tobias Billströms anförande hörde jag honom
              säga beträffande dataspecialister flera har tagit upp att det
              är en mycket värdefull tillgång med arbetskraftsinvandring av
              dataspecialister att en stor del av rekryteringarna utgörs av
              just invandrade dataspecialister.
            </seg>
          </u>
          <u xml:id="i-1325e22536734f1f-1115" prev="i-1325e22536734f1f-1113" who="Q5969249">
            <seg>
              En fråga som jag då ställer mig är: Varför har vi inte tillräckligt
              många svenska dataspecialister? Har då inte regeringen misslyckats
              med att se till att tillräckligt många svenskar har fått möjlighet
              att utbilda sig? Jag tycker mig lite grann känna igen samma situation
              från att vi inte hade tillräckligt många läkare. Vi utbildade
              alldeles för få läkare, och så blev vi beroende av invandrade
              läkare, och dessutom använde man det för argument att vi måste
              ha ännu mer invandring.
            </seg>
          </u>
          <u xml:id="i-1325e22536734f1f-1116" prev="i-1325e22536734f1f-1113" who="Q5969249">
            <seg>
              Man skulle kunna göra så att man förbjuder svenskar att utbilda
              sig till både läkare och dataspecialister, så blir vi hundraprocentigt
              beroende av invandring på de områdena, och då har Sverigedemokraterna
              inte några argument kvar alls, eller vad säger statsrådet?
            </seg>
          </u>
          <note type="speaker">
            Anf. 138 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1117" next="i-1325e22536734f1f-1122" who="Q3112958">
            <seg>
              Herr talman! Jag poängterar bara att all ekonomisk-historisk
              forskning visar att länder har blivit framgångsrika genom att
              arbetsdela och specialisera sig, både inhemskt men också i förhållande
              till andra länder.
            </seg>
          </u>
          <u xml:id="i-1325e22536734f1f-1118" prev="i-1325e22536734f1f-1117" who="Q3112958">
            <seg>
              Det bästa exemplet om vi just tar dataspecialister, eftersom
              David Lång väljer att lyfta fram dem är relationen mellan Indien
              och Silicon Valley. Jag tror att vi, trots alla andra skillnader
              våra partier emellan, kan vara eniga om att Silicon Valley trots
              allt är en av världens mest ledande regioner när det gäller datateknik
              och utveckling av programvaror.
            </seg>
          </u>
          <u xml:id="i-1325e22536734f1f-1119" prev="i-1325e22536734f1f-1117" who="Q3112958">
            <seg>
              Varför har det blivit så? Jo, därför att man under väldigt många
              år hade en community, en ansamling av människor som hade sina
              rötter i Indien som åkte dit och byggde upp flera av de framgångsrika
              företag som verkade under 80- och 90-talen. Såväl programutvecklingsföretaget
              Sierra som senare Cisco har klara, tydliga indiska rötter.
            </seg>
          </u>
          <u xml:id="i-1325e22536734f1f-1120" prev="i-1325e22536734f1f-1117" who="Q3112958">
            <seg>
              Jag har nu gett ett mycket tydligt exempel på vad migrationen
              kan betyda. Men det stannar inte vid detta. Många av de indierna
              har sedan återvänt till Bangalore och byggt upp ytterligare framgångsrika
              företag, vilket gör att Indien i dag är en av världens mest ledande
              it-nationer, och man levererar nu personal till Sverige.
            </seg>
          </u>
          <u xml:id="i-1325e22536734f1f-1121" prev="i-1325e22536734f1f-1117" who="Q3112958">
            <seg>
              Jag vet inte hur omfattande Sverigedemokraternas program är i
              det här avseendet. Men att tro att vi skulle kunna tävla med Silicon
              Valley eller Bangalore, någonstans där drar jag gränsen för vad
              Sverige faktiskt mäktar med att åstadkomma på egen hand, fast
              vi möjligen skulle kunna samverka med andra länder.
            </seg>
          </u>
          <u xml:id="i-1325e22536734f1f-1122" prev="i-1325e22536734f1f-1117" who="Q3112958">
            <seg>
              Det är här migrationen kommer in i bilden. Genom att tillåta
              människor att komma hit och delta i företag som bygger upp och
              verkar inom it-sektorn kan vårt land bli mer framgångsrikt. Jag
              vet att David Lång var närvarande när Christer Wallberg, vd för
              Tacton, pratade på hearingen och gav sin bild av vad arbetskraftsinvandringen
              har betytt för hans framgångsrika it-företag. Lyssna och lär av
              honom! Det tror jag skulle vara nyttigt.
            </seg>
          </u>
          <note type="speaker">
            Anf. 139 DAVID LÅNG (SD) replik:
          </note>
          <u xml:id="i-1325e22536734f1f-1123" next="i-1325e22536734f1f-1128" who="Q5969249">
            <seg>
              Herr talman! Jodå, jag var där och lyssnade. Jag nämnde också
              i min första replik att vi hade samma problem med läkare. Vi kanske
              kan få motsvarande redogörelse på den punkten.
            </seg>
          </u>
          <u xml:id="i-1325e22536734f1f-1124" prev="i-1325e22536734f1f-1123" who="Q5969249">
            <seg>
              Sverigedemokraterna menar att svenska folket knappast är obildbart,
              och vi är heller inte främmande för samarbete med andra länder,
              så skulle det vara så att det krävs satsningar på utbildning och
              spetskompetens i samarbete med andra europeiska länder är det
              säkert inga problem alls.
            </seg>
          </u>
          <u xml:id="i-1325e22536734f1f-1125" prev="i-1325e22536734f1f-1123" who="Q5969249">
            <seg>
              Men jag kan inte låta bli att tycka att det i fråga om läkare
              och kanske även dataspecialister snarare är regeringens fel att
              vi lider brist än att det är tack vare invandringen som allt är
              så fantastiskt i Sverige.
            </seg>
          </u>
          <u xml:id="i-1325e22536734f1f-1126" prev="i-1325e22536734f1f-1123" who="Q5969249">
            <seg>
              I mitt anförande tidigare hänvisade jag till professor Jan Ekberg
              och hans artikel i Dagens Nyheter Arbetskraftsinvandring hjälper
              inte offentlig sektor samt den rapport som låg till grund för
              den artikeln, Invandringen och de offentliga finanserna . Han
              konstaterar att trots att det finns en gynnsam ålderssammansättning
              bland arbetskraftsinvandrarna räcker det inte, eftersom de börjar
              åldras, skaffar barn och ställer krav på den offentliga sektorn.
            </seg>
          </u>
          <u xml:id="i-1325e22536734f1f-1127" prev="i-1325e22536734f1f-1123" who="Q5969249">
            <seg>
              Det konstaterades också, som jag nämnde, av den norska statistiska
              centralbyrån att de produkter och tjänster som ökar med arbetskraftsinvandringen
              i huvudsak är mycket enkla produkter och tjänster som det inte
              saknas kompetens för i landet.
            </seg>
          </u>
          <u xml:id="i-1325e22536734f1f-1128" prev="i-1325e22536734f1f-1123" who="Q5969249">
            <seg>
              Jag vill fråga Tobias Billström: Har Jan Ekberg fel? Har norska
              statistiska centralbyrån fel? Vad har i så fall Tobias Billström
              för belägg för detta?
            </seg>
          </u>
          <note type="speaker">
            Anf. 140 Statsrådet TOBIAS BILLSTRÖM (M) replik:
          </note>
          <u xml:id="i-1325e22536734f1f-1129" next="i-1325e22536734f1f-1134" who="Q3112958">
            <seg>
              Herr talman! Jag tycker att Sverigedemokraterna inte ska vara
              så snabba med att ensidigt använda enskilda vetenskapliga rapporter
              utan försöka använda lite mer. Jag har nämligen också en rapport
              som jag skulle vilja presentera ett utdrag ur. Det är en rapport
              som skrevs 19992000 av herrarna Gott och Johnston: The migrant
              population in the UK: fiscal effects , Home Office RDS Occasional
              Paper No 77.
            </seg>
          </u>
          <u xml:id="i-1325e22536734f1f-1130" prev="i-1325e22536734f1f-1129" who="Q3112958">
            <seg>
              Varför är den intressant? Jo, där skriver man apropå de beräkningar
              som David Lång är mycket intresserad av att lyfta fram och som
              ska ge sken av att det inte blir några positiva nettoeffekter
              av arbetskraftsinvandringen om jag tillåter mig att göra en fri
              översättning eftersom jag inte pratar engelska i kammaren:
            </seg>
          </u>
          <u xml:id="i-1325e22536734f1f-1131" prev="i-1325e22536734f1f-1129" who="Q3112958">
            <seg>
              Det uppskattas att 19992000 bidrog migranterna i Storbritannien
              till ett värde av 31,2 miljarder brittiska pund i skatter och
              konsumerade under samma period 28,8 miljarder i ersättningar och
              socialförsäkringar, vilket alltså lämnar oss med ett fiskalt nettobidrag
              på ungefär 2,5 miljarder efter avrundning.
            </seg>
          </u>
          <u xml:id="i-1325e22536734f1f-1132" prev="i-1325e22536734f1f-1129" who="Q3112958">
            <seg>
              Den siffran tycker jag att David Lång ska ta med sig från den
              här debatten, och nästa gång vi har en debatt kring vetenskapliga
              papper kanske man ska komma ihåg att det finns flera olika bilder.
              Det finns inte en enda bild av detta.
            </seg>
          </u>
          <u xml:id="i-1325e22536734f1f-1133" prev="i-1325e22536734f1f-1129" who="Q3112958">
            <seg>
              Avslutningsvis: David Lång försade sig lite när han sade att
              de gärna ser ett samarbete med andra europeiska länder. Ja, det
              var just det. Var hamnar då Silicon Valley? Var hamnar Bangalore?
              Var hamnar den ekonomiska framtiden, som nu byggs i BRIC-länderna
              Brasilien, Ryssland, Indien och Kina? Låt mig också lägga till
              ett S för Sydafrika.
            </seg>
          </u>
          <u xml:id="i-1325e22536734f1f-1134" prev="i-1325e22536734f1f-1129" who="Q3112958">
            <seg>
              Hur ska vi förhålla oss till dem, om vi inte tillåter migration
              över gränserna till och från vårt land? Var någonstans i välståndsligorna
              kommer vi att hamna om inte medieföretagen expanderar till andra
              marknader, tar hit personal och utbildar sig? Jag tror att vi
              kommer att hamna väldigt långt ned då det är min bedömning.
            </seg>
          </u>
          <note type="speaker">
            Anf. 141 EVA-LENA JANSSON (S):
          </note>
          <u xml:id="i-1325e22536734f1f-1135" next="i-1325e22536734f1f-1139" who="Q3374622">
            <seg>
              Herr talman! Annelie Karlsson har egentligen sagt allt som behöver
              sägas, men jag ska göra ett tillägg utifrån det anförande som
              Tobias Billström höll och de svar han gav. Samuel Engblom, TCO,
              deltog i arbetskraftsinvandringsseminariet.
            </seg>
          </u>
          <u xml:id="i-1325e22536734f1f-1136" prev="i-1325e22536734f1f-1135" who="Q3374622">
            <seg>
              Jag ska läsa upp hans svar på vilka viktiga frågor som var att
              hantera:
            </seg>
          </u>
          <u xml:id="i-1325e22536734f1f-1137" prev="i-1325e22536734f1f-1135" who="Q3374622">
            <seg>
              Det är två förslag som TCO tycker är mest nödvändiga. Det ena
              är efterhandskontroll av att den utbetalade lönen stämmer med
              den utlovade. Det behöver inte leda till längre handläggningstider,
              vilket ministern antydde. Detta säger alltså TCO. Det är precis
              det som ministern säger här i kammaren.
            </seg>
          </u>
          <u xml:id="i-1325e22536734f1f-1138" prev="i-1325e22536734f1f-1135" who="Q3374622">
            <seg>
              TCO:s representant säger vidare: Det är kontroller som sker i
              efterhand och som dessutom kan göras ganska enkelt, smidigt och
              obyråkratiskt för de arbetsgivare som sköter sig. Migrationsverket
              kan samköra uppgifter om utlovad lön med Skatteverkets uppgifter
              om inbetalade skatter och avgifter. Om det finns avvikelser kan
              man göra djupare kontroller. ( ) Det andra är verksamma sanktioner
              mot arbetsgivare som bryter mot reglerna. Som flera har påtalat
              är det en konstig ordning att den enda som kan utsättas för en
              sanktion är den person som inte har fått den lön och de villkor
              som var utlovade. Detta är vad TCO sade på arbetskraftsinvandringsseminariet.
            </seg>
          </u>
          <u xml:id="i-1325e22536734f1f-1139" prev="i-1325e22536734f1f-1135" who="Q3374622">
            <seg>
              Jag vill också göra ett påpekande här i kammaren. Tobias Billström
              framhöll att det fanns en reservation där Sverigedemokraterna
              har följt med Socialdemokraterna och Vänsterpartiet. Jag vill
              påpeka att när det gäller just efterhandskontroller är regeringen
              och Sverigedemokraterna helt överens om att några sådana inte
              ska införas. Det är därför man har röstat emot det förslag som
              Socialdemokraterna och Vänsterpartiet står för, nämligen att det
              ska bli efterhandskontroller, precis som TCO och övriga fackförbund
              har krävt.
            </seg>
          </u>
          <note>
            Överläggningen var härmed avslutad.
          </note>
          <note>
            21 § Vitbok om pensioner
          </note>
          <note>
            Föredrogs
          </note>
          <note type="speaker">
            Anf. 142 KURT KVARNSTRÖM (S):
          </note>
          <u xml:id="i-1325e22536734f1f-1140" next="i-1325e22536734f1f-1153" who="Q3372970">
            <seg>
              Herr talman! I dag ska vi debattera pensionsfrågorna med anledning
              av att EU har återkommit med en vitbok om pensionssystemen i Europa.
              När jag tittar på talarlistan konstaterar jag att det är Pensionsgruppens
              ledamöter som kommer att debattera den här frågan, trots den kritik
              som har framförts från andra partier om att debatten i pensionsfrågorna
              är alldeles för sluten och sker i stängda rum. Det förvånar mig
              att de partier som har framfört denna kritik inte deltar i den
              här debatten.
            </seg>
          </u>
          <u xml:id="i-1325e22536734f1f-1141" prev="i-1325e22536734f1f-1140" who="Q3372970">
            <seg>
              Jag vill börja med att yrka bifall till utskottets förslag, som
              det faktiskt råder full enighet om. I utlåtandet markerar utskottet
              tydligt att pensionsfrågorna är nationella frågor som inte hör
              till EU:s kompetens. Det är ett mycket viktigt ställningstagande.
            </seg>
          </u>
          <u xml:id="i-1325e22536734f1f-1142" prev="i-1325e22536734f1f-1140" who="Q3372970">
            <seg>
              Det är dock bra att man gör en jämförelse av pensionssystemen
              mellan länderna för att se möjligheter till utveckling på olika
              sätt. Informationsutbyte i pensionsfrågorna är viktigt. Den kanske
              allra viktigaste delen i detta är att se hur våra pensionssystem
              fungerar när det blir allt vanligare att människor rör sig över
              gränserna och arbetar i olika länder och hur pensionerna då ska
              samordnas. Det finns stor anledning för EU att engagera sig i
              detta tillsammans med länderna.
            </seg>
          </u>
          <u xml:id="i-1325e22536734f1f-1143" prev="i-1325e22536734f1f-1140" who="Q3372970">
            <seg>
              Det finns anledning att se över vårt pensionssystem. Vi behöver
              troligen göra en del justeringar med anledning av den demografiska
              utveckling vi har framför oss. Ingen hade kunnat förutse att vi
              de senaste tio åren i genomsnitt blivit två år äldre i vårt land.
              Den utvecklingen ser vi även i andra länder.
            </seg>
          </u>
          <u xml:id="i-1325e22536734f1f-1144" prev="i-1325e22536734f1f-1140" who="Q3372970">
            <seg>
              Herr talman! Jag tänkte nu gå över till att diskutera vårt pensionssystem.
              Vi har nu fått den första delen av Pensionsåldersutredningen,
              och utifrån den kan vi konstatera att det är många saker som lyfts
              fram i den som inte går att åtgärda inom ramen för själva pensionssystemet.
              Det kommer att behövas omfattande åtgärder på arbetsmarknaden
              för att vi ska få rimliga pensioner i framtiden.
            </seg>
          </u>
          <u xml:id="i-1325e22536734f1f-1145" prev="i-1325e22536734f1f-1140" who="Q3372970">
            <seg>
              Jag vill här peka på några saker som vi socialdemokrater tycker
              är viktiga. Jag tänker ta upp fem områden:
            </seg>
          </u>
          <u xml:id="i-1325e22536734f1f-1146" prev="i-1325e22536734f1f-1140" who="Q3372970">
            <seg>
              Först tar jag upp arbetsmiljöfrågorna. Förutsättningen för framför
              allt kvinnor är att arbetsmiljön måste förbättras. Det måste bli
              möjligt för fler att arbeta heltid, men fler måste också orka
              arbeta längre för att de ska få en rimlig pension. Arbetslivet
              behöver förlängas för de allra flesta.
            </seg>
          </u>
          <u xml:id="i-1325e22536734f1f-1147" prev="i-1325e22536734f1f-1140" who="Q3372970">
            <seg>
              Den andra punkten är att åldersdiskrimineringen behöver bekämpas.
              Utredningen visar att det finns en åldersdiskriminering i arbetslivet
              i dag. Det måste bli tillåtet att arbeta kvar längre än i dag
              för dem som vill. Här behöver attityden från arbetsgivarna ändras.
              Det vi nu börjar se är att allt fler arbetsgivare köper ut sina
              äldre genom att använda förtida uttag av den allmänna pensionen
              utan att det i grunden finns några avtalade lösningar på det här
              området. Det behöver också hittas bättre former för deltidslösningar,
              så att fler orkar arbeta längre.
            </seg>
          </u>
          <u xml:id="i-1325e22536734f1f-1148" prev="i-1325e22536734f1f-1140" who="Q3372970">
            <seg>
              Den tredje punkten är det livslånga lärandet. Det blir allt tydligare
              hur viktig utbildningen är för att kunna finnas kvar på en alltmer
              utvecklad arbetsmarknad. Vi behöver hitta nya former för utbildningar
              i arbetslivet liksom möjlighet att utbilda sig högre upp i åldrarna.
            </seg>
          </u>
          <u xml:id="i-1325e22536734f1f-1149" prev="i-1325e22536734f1f-1140" who="Q3372970">
            <seg>
              Den fjärde punkten är rehabilitering och omställning. De ändringar
              som regeringen genomfört i sjukförsäkringen har lett till omfattande
              utförsäkringar. Effekterna från rehabiliteringskedjan har inte
              alls lett till att många människor har återfått sin arbetsförmåga,
              utan alltför många har hamnat långt från arbetsmarknaden. Det
              behövs ett helt annat arbete för att fler ska ha möjlighet att
              finnas kvar eller komma tillbaka till arbetslivet. Här vill jag
              se en utveckling av omställningsavtalen, så att de omfattar både
              rehabilitering och omställning för sjuka.
            </seg>
          </u>
          <u xml:id="i-1325e22536734f1f-1150" prev="i-1325e22536734f1f-1140" who="Q3372970">
            <seg>
              Den femte punkten är att fler behöver arbeta mer. Den del som
              oroar mig mest i dag är att alltför många inte har ett arbete
              att gå till. Med en arbetslöshet på ungefär 8 procent går pensionssystemet
              miste om viktiga inkomster, men det allra värsta är att dessa
              personer inte tjänar in tillräckligt till sin egen pension. De
              riskerar därigenom att bli förlorare den dag de ska ta ut sin
              egen pension. De tappar intjänande till det allmänna pensionssystemet,
              men de får heller ingen tjänstepension. Tjänstepensionen kommer
              ju att bli en allt viktigare del av den egna pensionen i framtiden.
            </seg>
          </u>
          <u xml:id="i-1325e22536734f1f-1151" prev="i-1325e22536734f1f-1140" who="Q3372970">
            <seg>
              Herr talman! Det finns många fler saker i vårt samhälle som kommer
              att påverka våra framtida pensioner. Jag tänker här nämna några
              möjliga förändringar som måste övervägas.
            </seg>
          </u>
          <u xml:id="i-1325e22536734f1f-1152" prev="i-1325e22536734f1f-1140" who="Q3372970">
            <seg>
              En av dem är behovet av att förstärka inkomsterna till pensionssystemet.
              Min bedömning är att det inte räcker att justera i pensionsåldrarna,
              utan avsättningen till pensionerna behöver höjas. Det kan ske
              på flera olika sätt. Att växla över delar från premiepensionen
              till det allmänna systemet kan vara ett. Att höja avgiften kan
              vara ett annat. Att använda en del av den allmänna löneavgift
              som löntagarna avstått från tidigare känns inte alls orimligt.
              Det kanske är så att taket ska höjas, på samma sätt som taken
              i sjukförsäkringen och a-kassan behöver höjas.
            </seg>
          </u>
          <u xml:id="i-1325e22536734f1f-1153" prev="i-1325e22536734f1f-1140" who="Q3372970">
            <seg>
              Som avslutning vill jag säga att vi socialdemokrater kommer att
              återkomma med förslag om att förändra beskattningen av våra pensioner.
              Pension och lön ska beskattas lika.
            </seg>
          </u>
          <note type="speaker">
            Anf. 143 LARS-ARNE STAXÄNG (M):
          </note>
          <u xml:id="i-1325e22536734f1f-1154" next="i-1325e22536734f1f-1165" who="Q6187608">
            <seg>
              Herr talman! Jag skulle vilja börja med att yrka bifall till
              socialförsäkringsutskottets förslag.
            </seg>
          </u>
          <u xml:id="i-1325e22536734f1f-1155" prev="i-1325e22536734f1f-1154" who="Q6187608">
            <seg>
              Det här utlåtandet handlar om en mycket viktig fråga för Europas
              stater. Många länder har nämligen fortfarande undermåliga pensionssystem
              som inte kommer att hålla för ökade demografiska påfrestningar.
              Dessutom kommer detta i högsta grad att påverka den ekonomiska
              stabiliteten både för enskilda stater och för Europasamarbetet
              i stort.
            </seg>
          </u>
          <u xml:id="i-1325e22536734f1f-1156" prev="i-1325e22536734f1f-1154" who="Q6187608">
            <seg>
              Därför har kommissionen skickat ut en vitbok med sikte på att
              få till långsiktiga förändringar för att säkerställa att staterna
              har tillräckligt bärkraftiga och trygga pensionssystem. I den
              här vitboken ställs ett antal mycket relevanta frågor, som man
              vill ha svar på, till varje EU-stats regering och parlament.
            </seg>
          </u>
          <u xml:id="i-1325e22536734f1f-1157" prev="i-1325e22536734f1f-1154" who="Q6187608">
            <seg>
              Man kan läsa den svenska Pensionsåldersutredningens betänkande.
              De har ett intressant kapitel om jämförelser mellan olika OECD-länder.
              Här framgår det med tydlighet att många av EU-länderna kommer
              att ha stora problem med sina ekonomier och pensionssystem om
              de inte gör något från grunden annorlunda. Det är framför allt
              tre fel som de europeiska pensionssystemen är behäftade med. De
              har ingen eller liten koppling till tillväxten. De har ingen eller
              liten koppling till livslängden. Och de har ingen eller liten
              koppling till arbete.
            </seg>
          </u>
          <u xml:id="i-1325e22536734f1f-1158" prev="i-1325e22536734f1f-1154" who="Q6187608">
            <seg>
              Det här är brister som även vårt tidigare ATP-system hade.
            </seg>
          </u>
          <u xml:id="i-1325e22536734f1f-1159" prev="i-1325e22536734f1f-1154" who="Q6187608">
            <seg>
              En annan sak som framgår när man läser dessa jämförelser är att
              det finns en rad undantag när det gäller att jobba ända fram till
              den statliga normåldern. Den kan vara 65 år. Den kan vara 67 år.
              Den kan i vissa länder vara 63 år eller till och med 60 år eller
              liknande. Har man arbetat ett visst antal år så är det i de flesta
              andra europeiska länder får man nämligen till och med gå i förtida
              pension. Detta gör att det i många länder fortfarande inte är
              ovanligt att gå i pension till och med en bit före 60 års ålder.
            </seg>
          </u>
          <u xml:id="i-1325e22536734f1f-1160" prev="i-1325e22536734f1f-1154" who="Q6187608">
            <seg>
              Vad har då detta med Sveriges pensionssystem att göra? Vi har
              väl gjort vår läxa och konstruerat ett bättre och mer hållbart
              pensionssystem? Ja, det kanske vi har gjort rent tekniskt. Vi
              har dessutom en politisk stabilitet genom pensionsöverenskommelsen.
            </seg>
          </u>
          <u xml:id="i-1325e22536734f1f-1161" prev="i-1325e22536734f1f-1154" who="Q6187608">
            <seg>
              Men precis som talaren före mig pratade om tror jag inte att
              det räcker i framtiden. Vi ingår i Europa oavsett om vi är med
              eller utanför EU, oavsett om vi är med eller utanför EMU. Sveriges
              handel med omvärlden är till minst 65 procent inriktad på EU-länderna.
              Skulle det bli kraftiga obalanser för att man inte klarar sina
              pensionssystem kommer också Sverige att drabbas hårt.
            </seg>
          </u>
          <u xml:id="i-1325e22536734f1f-1162" prev="i-1325e22536734f1f-1154" who="Q6187608">
            <seg>
              Jag delar därför regeringens och utskottets syn på denna fråga.
            </seg>
          </u>
          <u xml:id="i-1325e22536734f1f-1163" prev="i-1325e22536734f1f-1154" who="Q6187608">
            <seg>
              Det är viktigt att Europas stater kommer i gång med det långsiktiga
              arbetet med att genomföra stabila statsfinanser och pensioner.
              Vi tycker att detta till stor del är en nationell fråga för varje
              nation. Men det hindrar inte att man hjälper varandra med jämförelser
              mellan staterna. Det är också viktigt att EU tar fram gemensamma
              regler så att EU:s medborgare på ett enkelt sätt kan arbeta i
              olika länder men ändå få tillgodoräkna sig pension på ett enkelt
              sätt, som också kan redovisas genom en gemensam kommunikationsbank
              i framtiden. Det är viktigt om vi ska kunna använda EU på ett
              maximalt bra sätt i framtiden.
            </seg>
          </u>
          <u xml:id="i-1325e22536734f1f-1164" prev="i-1325e22536734f1f-1154" who="Q6187608">
            <seg>
              Vi anser också att alla åtgärder för att det ska bli fler arbetade
              timmar är viktiga. Det gäller större jämställdhet i arbetslivet
              och en höjning av pensionsåldern utefter ett demografiskt synsätt.
              Men det handlar också om att vi använder det som Pensionsåldersutredningen
              har redovisat och kommer att redovisa i slutbetänkandet om ett
              år och att vi för fram och stärker vårt eget pensionssystem, så
              att vi kan ha ett pensionssystem som håller in i framtiden för
              våra barn och barnbarn.
            </seg>
          </u>
          <u xml:id="i-1325e22536734f1f-1165" prev="i-1325e22536734f1f-1154" who="Q6187608">
            <seg>
              Herr talman! Det är viktigt att framhålla att ju fler som arbetar
              i ett samhälle desto fler skattekronor får vi ihop till våra gemensamma
              åtaganden och inte minst till våra pensioner. Eftersom dagens
              arbetstagare betalar dagens pensionärer är det också så att framtidens
              arbetstagare betalar framtidens pensionärer.
            </seg>
          </u>
          <note type="speaker">
            Anf. 144 ULF NILSSON (FP):
          </note>
          <u xml:id="i-1325e22536734f1f-1166" next="i-1325e22536734f1f-1181" who="Q6012166">
            <seg>
              Herr talman! Det är naturligtvis viktigt både för ett samhälle
              och för de enskilda människorna i samhället att vi har ett pensionssystem
              som man kan lita på, som människor kan lita på och som håller
              ekonomiskt i både bra och dåliga tider.
            </seg>
          </u>
          <u xml:id="i-1325e22536734f1f-1167" prev="i-1325e22536734f1f-1166" who="Q6012166">
            <seg>
              När en stor majoritet i riksdagen på 1990-talet beslutade om
              riktlinjerna för ett nytt pensionssystem höll faktiskt det gamla
              ATP-systemet på att falla sönder. Framtida generationer kunde
              inte lita på att få ett tryggt pensionssystem.
            </seg>
          </u>
          <u xml:id="i-1325e22536734f1f-1168" prev="i-1325e22536734f1f-1166" who="Q6012166">
            <seg>
              De viktiga inslagen i det nya nu gällande pensionssystemet är
              just att det ska vara långsiktigt hållbart och pålitligt, ligga
              utanför statsbudgeten utan risk för plötsliga ogenomtänkta beslut
              och ha inbyggda balanssystem så att förhållandet mellan tillgångar
              och skulder är hållbart.
            </seg>
          </u>
          <u xml:id="i-1325e22536734f1f-1169" prev="i-1325e22536734f1f-1166" who="Q6012166">
            <seg>
              Vårt pensionssystem har uppmärksammats i många andra länder i
              världen, länder som själva har fått stora problem med att betala
              ut pensionerna.
            </seg>
          </u>
          <u xml:id="i-1325e22536734f1f-1170" prev="i-1325e22536734f1f-1166" who="Q6012166">
            <seg>
              Den här vitboken från EU-kommissionen, som ett enigt utskott
              i dag har ett yttrande över, talar just om de problem som vi ser
              i Europa i dag. Ett land som Grekland har, förutom alla andra
              ekonomiska problem, ett pensionssystem som lovar många gånger
              mer än vad det någonsin kan uppfylla. Vi har liknande problem
              med pensionssystemen i Italien och i åtskilliga andra länder.
              Därför vill man med vitboken starta en diskussion om hur EU-länderna
              ska kunna skapa ett tryggt och hållbart pensionssystem, var och
              en på sitt sätt.
            </seg>
          </u>
          <u xml:id="i-1325e22536734f1f-1171" prev="i-1325e22536734f1f-1166" who="Q6012166">
            <seg>
              Utgångspunkten är att det, om ett EU-lands pensionssystem havererar
              och det blir sociala spänningar och nöd, drabbar många andra i
              hela EU-gemenskapen och kanske andra länder också. Vi har alltså
              ett gemensamt intresse av att vi har ett fungerande och hållbart
              pensionssystem i alla europeiska länder och i första hand i EU-länderna.
            </seg>
          </u>
          <u xml:id="i-1325e22536734f1f-1172" prev="i-1325e22536734f1f-1166" who="Q6012166">
            <seg>
              De problem som vitboken lyfter fram är just de här sakerna. Hur
              kan vi anpassa den reella pensionsåldern till den ökade livslängden?
              Hur ska man på olika sätt motverka att människor tar ut pension
              för tidigt och att de slutar jobba för tidigt? Hur kan man stödja
              ett bättre yrkesliv genom bland annat bättre tillgång till livslångt
              lärande och anpassade arbetsplatser och bättre arbetsmiljö?
            </seg>
          </u>
          <u xml:id="i-1325e22536734f1f-1173" prev="i-1325e22536734f1f-1166" who="Q6012166">
            <seg>
              Vad som fortfarande är en utmaning i flera europeiska länder,
              hur märkligt vi än kan tycka att det är, är att införa samma pensionsålder
              för kvinnor och män och i övrigt se över så att pensionssystemen
              fungerar på ett jämställt sätt.
            </seg>
          </u>
          <u xml:id="i-1325e22536734f1f-1174" prev="i-1325e22536734f1f-1166" who="Q6012166">
            <seg>
              Det är några av de punkter som vitboken tar upp.
            </seg>
          </u>
          <u xml:id="i-1325e22536734f1f-1175" prev="i-1325e22536734f1f-1166" who="Q6012166">
            <seg>
              Jag kan då jämföra med Sverige som redan har ett pensionssystem
              som vi på många sätt kan vara stolta över men inte slå oss till
              ro med. Vi har tillsatt en pensionsåldersutredning, som nämndes
              här, som just arbetar med de här viktiga frågorna och som har
              presenterat ett delbetänkande. Det utredaren tittar på är hur
              vi kan komma ifrån alla de synliga och osynliga gränser som först
              och främst gör att människor nästan känner sig tvingade att avbryta
              arbetslivet vid 65 års ålder. Hur kan man göra det mer lönsamt
              att arbeta längre? Hur kan man ändra attityden, och hur ska man
              kunna motverka rent diskriminerande attityder?
            </seg>
          </u>
          <u xml:id="i-1325e22536734f1f-1176" prev="i-1325e22536734f1f-1166" who="Q6012166">
            <seg>
              Jag ska fatta mig ganska kort för en gångs skull, herr talman,
              för vi har inga delade meningar om detta.
            </seg>
          </u>
          <u xml:id="i-1325e22536734f1f-1177" prev="i-1325e22536734f1f-1166" who="Q6012166">
            <seg>
              Utskottet konstaterar att det är väldigt bra att EU tar upp det
              här till en öppen diskussion och att kommissionen kan stödja,
              skapa dialog, samla statistik och lämna information om hur pensionssystemen
              utvecklas. Samtidigt är vi överens om i utskottet att kraftigt
              understryka att besluten om pensionssystemen ska ligga på nationell
              nivå. Där är vi överens, och det är viktigt att framhålla.
            </seg>
          </u>
          <u xml:id="i-1325e22536734f1f-1178" prev="i-1325e22536734f1f-1166" who="Q6012166">
            <seg>
              Jag som är en mycket stor EU-vän sedan många år tillbaka vet
              ändå att ibland får man vara lite uppmärksam på att det kan vara
              en lite otydlig gräns för när EU öppnar för att föra över beslut
              på EU-nivå som vi tycker ska ligga på nationell nivå. Det finns
              ingenting som tyder på det i det här fallet. Men jag tycker ändå
              att det är bra att vi betonar att det är viktigt att alla europeiska
              länder har en dialog om hur man på olika sätt kan skapa ett hållbart
              pensionssystem men att själva besluten och de praktiska utformningarna
              ska ligga på nationell nivå.
            </seg>
          </u>
          <u xml:id="i-1325e22536734f1f-1179" prev="i-1325e22536734f1f-1166" who="Q6012166">
            <seg>
              För övrigt det glömde jag att säga pågår det arbeten i Sverige
              just nu med beredningar som regeringen har tillsatt efter det
              att pensionsgruppen har tillstyrkt det. Det handlar om att se
              över om PPM-fondernas framtid på något sätt behöver justeras,
              hur AP-fondernas organisation ska vara, hur vi kan förstärka det
              rent finansiella systemet och hur man kan göra praktiska tekniska
              justeringar i pensionssystemet för att undanröja vissa effekter
              som man kanske inte förutsåg när man skapade systemet för 1015
              år sedan.
            </seg>
          </u>
          <u xml:id="i-1325e22536734f1f-1180" prev="i-1325e22536734f1f-1166" who="Q6012166">
            <seg>
              Jag kommer att återkomma till pensionsdebatten. Jag utgår från,
              som Kurt Kvarnström, att systemets principer ska vara kvar. Jag
              kan naturligtvis vara öppen för en diskussion framöver om att
              göra vissa ändringar inom principens ram. Men jag vill inte i
              dag säga vad jag tycker om olika förslag, utan jag vill avvakta
              de beredningsförslag som kommer inom det närmaste året. Vi kommer
              säkert att ha anledning att ha en rejäl debatt, diskussion och
              dialog om pensionerna framöver när de olika arbetsgrupperna kommer
              med sina förslag.
            </seg>
          </u>
          <u xml:id="i-1325e22536734f1f-1181" prev="i-1325e22536734f1f-1166" who="Q6012166">
            <seg>
              Avslutningsvis är vi alltså ett enigt utskott som konstaterar
              att det är bra med en dialog och ett samarbete inom EU om pensioner
              och att det vore negativt för hela EU om några pensionssystem
              havererar. Samtidigt betonar ett enigt utskott att besluten om
              pensionerna ska ligga på nationell nivå.
            </seg>
          </u>
          <note>
            Jag yrkar bifall till utskottets förslag till beslut.
          </note>
          <note type="speaker">
            Anf. 145 KURT KVARNSTRÖM (S) replik:
          </note>
          <u xml:id="i-1325e22536734f1f-1182" next="i-1325e22536734f1f-1183" who="Q3372970">
            <seg>
              Herr talman! Det finns många frågor som vi är överens om när
              det gäller pensionerna.
            </seg>
          </u>
          <u xml:id="i-1325e22536734f1f-1183" prev="i-1325e22536734f1f-1182" who="Q3372970">
            <seg>
              Det var med viss förvåning som jag läste en av kvällstidningarna,
              där Ulf Nilssons partiledare går ut rätt så tydligt och säger
              att pensionsåldern bör vara 69 år. Då är min enkla fråga: Delar
              Ulf Nilsson sin partiledares uppfattning i frågan?
            </seg>
          </u>
          <note type="speaker">
            Anf. 146 ULF NILSSON (FP) replik:
          </note>
          <u xml:id="i-1325e22536734f1f-1184" next="i-1325e22536734f1f-1186" who="Q6012166">
            <seg>
              Herr talman! Det är en bra fråga, för jag tror att vi alla tycker
              att det är väldigt bra om den reella pensionsåldern höjs. Men
              vi har inte tagit ställning till att höja den formella pensionsåldern
              till 69 år, att folk inte skulle kunna pensionera sig förrän de
              är 69 år. Något sådant förslag har vi över huvud taget inte diskuterat.
            </seg>
          </u>
          <u xml:id="i-1325e22536734f1f-1185" prev="i-1325e22536734f1f-1184" who="Q6012166">
            <seg>
              Kurt Kvarnström får visa mig citatet. Men Folkpartiet driver
              ingen sådan politik, utan vi driver en öppning för att göra det
              möjligt och uppmuntra att människor inte ska sluta jobba så tidigt
              som de gör i dag. En tänkbar variant är att till exempel höja
              anställningstryggheten till 69 eller 70 år, men det är sådant
              som vi ska ta ställning till i senare diskussioner.
            </seg>
          </u>
          <u xml:id="i-1325e22536734f1f-1186" prev="i-1325e22536734f1f-1184" who="Q6012166">
            <seg>
              Tyvärr känner jag inte igen det här, men jag vågar ändå säga
              att det inte finns något folkpartiförslag om att sätta en lägsta
              gräns för pensionsåldern till 69 år.
            </seg>
          </u>
          <note type="speaker">
            Anf. 147 KURT KVARNSTRÖM (S) replik:
          </note>
          <u xml:id="i-1325e22536734f1f-1187" next="i-1325e22536734f1f-1189" who="Q3372970">
            <seg>
              Herr talman! Det är en rätt färsk uppgift. Den finns i Expressen
              i dag, så jag förstår om Ulf Nilsson kanske inte har hunnit se
              den än. Men jag förvånas lite över statsministerns utspel i regeringsförklaringen
              men också det utspel som Folkpartiets partiledare har gjort i
              sammanhanget. Det förvånar mig lite grann med tanke på den diskussion
              vi har i de här frågorna.
            </seg>
          </u>
          <u xml:id="i-1325e22536734f1f-1188" prev="i-1325e22536734f1f-1187" who="Q3372970">
            <seg>
              En annan mer öppen diskussion som jag tycker att man kan öppna
              för, som både Ulf Nilsson och Lars-Arne Staxäng pratar mycket
              för, är kombinationen av pensionssystem i Europa. Den kan man
              alltid fundera på.
            </seg>
          </u>
          <u xml:id="i-1325e22536734f1f-1189" prev="i-1325e22536734f1f-1187" who="Q3372970">
            <seg>
              Alltmer av vår pension i dag sparas på konton, och vi ska placera
              pengarna så att de har ett värde den dagen vi går i pension. En
              sak man kan fundera över är hur det då kommer att se ut i framtiden.
              Är det en styrka att utvecklingen i vårt pensionssystem gör att
              vi blir beroende av hur pengar placeras i andra länder eller är
              det en svaghet i vårt system? Det tror jag är en fråga som vi
              verkligen behöver fundera på, för det innebär att ju mer vi fonderar
              på egna konton, desto mer risker tar vi, i stället för att ha
              ett pensionssystem som är mer omfördelande mellan generationerna.
              Jag skulle gärna vilja höra hur Ulf Nilsson ser på den problematiken.
            </seg>
          </u>
          <note type="speaker">
            Anf. 148 ULF NILSSON (FP) replik:
          </note>
          <u xml:id="i-1325e22536734f1f-1190" next="i-1325e22536734f1f-1193" who="Q6012166">
            <seg>
              Herr talman! Tiden medger inte att ha en djupgående pensionsdiskussion
              nu. Men det är viktigt att ett pensionssystem garanterar människor
              som inte har ett dugg lust att fundera över var de ska placera
              sina pengar en trygg ålderdom och att man är garanterad att få
              tillbaka en del av det som man har tjänat in i form av pensionsrätter.
            </seg>
          </u>
          <u xml:id="i-1325e22536734f1f-1191" prev="i-1325e22536734f1f-1190" who="Q6012166">
            <seg>
              Vårt nuvarande pensionssystem är en kompromiss mellan ett visst
              mått av valfrihet, att kunna bestämma över hur en del ska placeras
              på aktiemarknaden och så vidare, och samtidigt ett obligatorium
              och den övervägande delen som vi alla vet att man inte själv placerar.
              Jag tror att man ska utgå från det, men var gränsen ska gå och
              vilka justeringar man ska göra får vi ha en seriös och långsiktig
              diskussion om.
            </seg>
          </u>
          <u xml:id="i-1325e22536734f1f-1192" prev="i-1325e22536734f1f-1190" who="Q6012166">
            <seg>
              Jag tycker att det är bra att det finns ett inslag av valfrihet
              i pensionssystemet, men det är också oerhört viktigt att det dels
              är obligatoriskt att vara med i ett allmänt pensionssystem, dels
              att man är garanterad en reell pensionsutbetalning när man blir
              gammal, oavsett om man har lust att fundera över placeringar av
              pengar eller inte. Var gränsen ska gå får vi diskutera vid ett
              annat tillfälle, men det är en viktig och intressant diskussion.
            </seg>
          </u>
          <u xml:id="i-1325e22536734f1f-1193" prev="i-1325e22536734f1f-1190" who="Q6012166">
            <seg>
              När det gäller vad statsministern sade var det helt uppenbart,
              även om alla som debatterade tolkade det som att han ville höja
              pensionsåldern. Han sade bara att det är fullt möjligt att tänka
              sig att folk jobbar till 75 i framtiden, men han sade ingenting
              om en obligatorisk pensionsålder. Framgår det att Jan Björklund
              har sagt det är jag övertygad om att han är felciterad.
            </seg>
          </u>
          <note type="speaker">
            Anf. 149 SOLVEIG ZANDER (C):
          </note>
          <u xml:id="i-1325e22536734f1f-1194" next="i-1325e22536734f1f-1206" who="Q4990884">
            <seg>
              Herr talman! Som vi har hört här måste ekonomin i EU fungera.
              En viktig del i den ekonomi som vi ju alla är beroende av är att
              våra pensionssystem fungerar, eller rättare sagt att vi kan få
              ersättning när vi inte själva kan arbeta. Det kan bland annat
              bero på ålderdom, och då är pensionen en väldigt viktig del.
            </seg>
          </u>
          <u xml:id="i-1325e22536734f1f-1195" prev="i-1325e22536734f1f-1194" who="Q4990884">
            <seg>
              Vi har också hört att det är skillnader i hur pensionssystemen
              fungerar i Europa. Det gynnar ju inte den fria rörligheten när
              det varierar så oerhört mycket. Därför finns det skäl, som framgår
              av vitboken, herr talman, för oss att dela med oss av våra erfarenheter.
              Det som vitboken går ut på är just att vi i EU:s länder ska dela
              med oss av erfarenheter av hur ett bra pensionssystem kan fungera.
            </seg>
          </u>
          <u xml:id="i-1325e22536734f1f-1196" prev="i-1325e22536734f1f-1194" who="Q4990884">
            <seg>
              Självklart behöver vi också göra en del med vårt eget pensionssystem.
              Vi har två system i Sverige, ett som ger en pension om vi har
              haft en arbetsinkomst och ett annat som helt och hållet bekostas
              av våra skattepengar.
            </seg>
          </u>
          <u xml:id="i-1325e22536734f1f-1197" prev="i-1325e22536734f1f-1194" who="Q4990884">
            <seg>
              Det vi hela tiden pratar om är det som innebär att vi arbetar.
              Det betyder att det är viktigt för oss att se till att det är
              fler som arbetar och att vi får möjlighet att också arbeta längre.
            </seg>
          </u>
          <u xml:id="i-1325e22536734f1f-1198" prev="i-1325e22536734f1f-1194" who="Q4990884">
            <seg>
              Ska vi få in mer pengar i vårt pensionssystem, vilket är angeläget,
              kostar det pengar hur vi än bär oss åt. Den stora frågan för oss
              här i Sverige är att komma fram till hur vi ska få mer pengar
              till vårt pensionssystem.
            </seg>
          </u>
          <u xml:id="i-1325e22536734f1f-1199" prev="i-1325e22536734f1f-1194" who="Q4990884">
            <seg>
              Vad är det som är viktigt att tänka på när vi talar om pensionerna?
              Jo, framför allt är det arbetstiden, som jag sade tidigare. Med
              tanke på den diskussion som var i kammaren alldeles nyss om att
              bestämma en pensionsålder vill jag från Centerpartiet bolla in:
              Varför ska vi ha en bestämd pensionsålder över huvud taget? Är
              det inte bättre att vi tar bort pensionsåldern och ser till att
              vi har fördelar av att jobba längre och att vårt trygghetssystem,
              det vill säga arbetslöshetsersättning, sjukersättning med mera,
              följer med så länge vi vill jobba i stället för att låsa upp oss
              vid en exakt ålder som är både hämmande och jobbig för många?
            </seg>
          </u>
          <u xml:id="i-1325e22536734f1f-1200" prev="i-1325e22536734f1f-1194" who="Q4990884">
            <seg>
              Det andra vi måste titta på är livslängden, hur länge vi förväntas
              arbeta och leva. Vi har sett när vi placerar våra pensionspengar
              i fonder att det finns stora skillnader mellan hur länge man tror
              att dessa pengar ska betalas ut. Det är också något som vi får
              lov att titta på i förhållande till vår livslängd.
            </seg>
          </u>
          <u xml:id="i-1325e22536734f1f-1201" prev="i-1325e22536734f1f-1194" who="Q4990884">
            <seg>
              Sist men inte minst är det angeläget att poängtera att vi alla
              måste få ökade kunskaper och möjlighet att skaffa oss kunskaper
              om hur vårt pensionssystem fungerar. Det är en brist i samhället
              i dag att så få känner till hur pensionssystemet fungerar. Jag
              är övertygad om att om vi visste mer skulle vi också förstå hur
              vi kan öka på våra pensioner den dagen vi behöver det. En viktig
              del är att informera våra ungdomar om hur det fungerar, och det
              borde ingå som ett obligatorium i skolan.
            </seg>
          </u>
          <u xml:id="i-1325e22536734f1f-1202" prev="i-1325e22536734f1f-1194" who="Q4990884">
            <seg>
              Det finns också hinder. Åldersdiskriminering är ett sådant. Våra
              arbetsgivare satsar inte tillräckligt mycket på oss när vi börjar
              närma oss ålderdomen. Och hör och häpna, herr talman, den inträffar
              redan vid 5055 års ålder! Det är alltså viktigt att vi tar bort
              åldersdiskrimineringen.
            </seg>
          </u>
          <u xml:id="i-1325e22536734f1f-1203" prev="i-1325e22536734f1f-1194" who="Q4990884">
            <seg>
              Arbetsmiljön är också en viktig del. Vi ska trivas på jobbet
              och få möjlighet att byta arbetsuppgifter. Det gör att vi stimuleras
              och att arbetsmiljön känns bättre.
            </seg>
          </u>
          <u xml:id="i-1325e22536734f1f-1204" prev="i-1325e22536734f1f-1194" who="Q4990884">
            <seg>
              Jämställdheten är också viktig. Det är ytterst angeläget att
              vi ser till att både kvinnor och män har en möjlighet att få lika
              höga löner, vilket dessutom medverkar till att pensionerna blir
              bättre.
            </seg>
          </u>
          <u xml:id="i-1325e22536734f1f-1205" prev="i-1325e22536734f1f-1194" who="Q4990884">
            <seg>
              Man får sig en tankeställare när man läser vitboken. Här står
              att befolkningen i åldern 60 år och äldre ökar med två miljoner
              varje år i EU. Då förstår vi att det finns all anledning att medverka
              till att våra pensionssystem i hela EU blir bättre så att vi kan
              känna en trygghet på ålderns höst.
            </seg>
          </u>
          <u xml:id="i-1325e22536734f1f-1206" prev="i-1325e22536734f1f-1194" who="Q4990884">
            <seg>
              Herr talman! Jag yrkar bifall till utskottets förslag i utlåtandet.
            </seg>
          </u>
          <note type="speaker">
            Anf. 150 LARS GUSTAFSSON (KD):
          </note>
          <u xml:id="i-1325e22536734f1f-1207" next="i-1325e22536734f1f-1222" who="Q5777864">
            <seg>
              Herr talman! Jag ska inledningsvis citera vad som står i början
              av socialförsäkringsutskottets utlåtande gällande vitbok om pensioner:
              Utskottet behandlar i detta utlåtande kommissionens Vitbok om
              en agenda för tillräckliga, trygga och långsiktigt bärkraftiga
              pensioner. Jag trodde nämligen att jag hade kommit fel när jag
              lyssnade på de inledande inläggen. Jag tänker i varje fall hålla
              mig till vad det handlar om och hoppas att ingen stör sig på det.
            </seg>
          </u>
          <u xml:id="i-1325e22536734f1f-1208" prev="i-1325e22536734f1f-1207" who="Q5777864">
            <seg>
              När några av ledamöterna från skatteutskottet och finansutskottet
              besökte OECD i Paris för några veckor sedan fick vi en genomgång
              av OECD:s uppfattning om ekonomin i EU och USA.
            </seg>
          </u>
          <u xml:id="i-1325e22536734f1f-1209" prev="i-1325e22536734f1f-1207" who="Q5777864">
            <seg>
              Flera av EU-länderna har stora, i vissa fall oöverstigliga, ekonomiska
              problem där en bidragande del av problemen kan kopplas till ohållbara
              pensionssystem som är underfinansierade. Sveriges nya pensionssystem
              är däremot ett föredöme för andra länder, vilket vi är tacksamma
              för.
            </seg>
          </u>
          <u xml:id="i-1325e22536734f1f-1210" prev="i-1325e22536734f1f-1207" who="Q5777864">
            <seg>
              I detta utlåtande om EU:s vitbok om pensioner påtalas också brister
              i och frånvaron av pensionssystem i vissa länder.
            </seg>
          </u>
          <u xml:id="i-1325e22536734f1f-1211" prev="i-1325e22536734f1f-1207" who="Q5777864">
            <seg>
              Det finns goda skäl för att EU:s länder har fungerande, verklighetsanpassade
              och ekonomiskt hållbara pensionssystem eftersom dessa har stor
              inverkan på nationernas ekonomier och därmed på alla EU:s länder.
            </seg>
          </u>
          <u xml:id="i-1325e22536734f1f-1212" prev="i-1325e22536734f1f-1207" who="Q5777864">
            <seg>
              Samtidigt måste det betonas att pensioner är ett nationellt ansvar
              och inget som ska hanteras av Europeiska unionen. Det är dock
              välkommet att EU-kommissionen vill ge råd och stöd till medlemsländerna,
              men jag upprepar att det är varje enskilt land som utifrån sina
              egna nationella förutsättningar bär ansvaret för sitt pensionssystem
              och för sina medborgare.
            </seg>
          </u>
          <u xml:id="i-1325e22536734f1f-1213" prev="i-1325e22536734f1f-1207" who="Q5777864">
            <seg>
              Herr talman! Förutsättningarna för ett hållbart pensionssystem
              är inte enbart av teknisk art utan bygger på hög sysselsättning,
              fungerande företag och många andra faktorer. Det ligger också
              i varje nations intresse att ta ansvar för att trygga inkomsterna
              för sina äldre medborgare. Det borde vara självklart att man inte
              kan utbetala mer i pension än vad som tillförs pensionssystemet.
            </seg>
          </u>
          <u xml:id="i-1325e22536734f1f-1214" prev="i-1325e22536734f1f-1207" who="Q5777864">
            <seg>
              Ett sådant exempel är att pensionsåldern långsiktigt måste anpassas
              till åldersutvecklingen, vilket även påtalas i utskottets utlåtande.
            </seg>
          </u>
          <u xml:id="i-1325e22536734f1f-1215" prev="i-1325e22536734f1f-1207" who="Q5777864">
            <seg>
              Andra insatser är att förbättra förutsättningarna för att kunna
              stanna längre på arbetsmarknaden och att fler kan få tillträde
              till densamma.
            </seg>
          </u>
          <u xml:id="i-1325e22536734f1f-1216" prev="i-1325e22536734f1f-1207" who="Q5777864">
            <seg>
              Arbetsmiljö är en viktig fråga och också en förutsättning för
              att fler ska kunna arbeta längre. Man ska också tryggt kunna byta
              mellan arbetsuppgifter. I annat fall blir man fast i en sektor,
              och i dag finns det inte arbetstillfällen som varar så länge som
              de gjorde för ett antal år sedan.
            </seg>
          </u>
          <u xml:id="i-1325e22536734f1f-1217" prev="i-1325e22536734f1f-1207" who="Q5777864">
            <seg>
              Vidare måste åldersdiskriminering motverkas. Det är ett moraliskt
              arbete och inte bara ett lagstiftningsarbete. Vi måste få en annan
              attityd till att arbeta längre och till att använda den enorma
              kompetens som finns i både utbildning och erfarenhet. Vi borde
              vara bättre på att ta till vara detta. Vi vet också att det är
              hälsofrämjande och stimulerande att arbeta längre för dem som
              så kan.
            </seg>
          </u>
          <u xml:id="i-1325e22536734f1f-1218" prev="i-1325e22536734f1f-1207" who="Q5777864">
            <seg>
              Vidare måste vi jobba för ökad jämställdhet. Fler måste ges möjlighet
              att jobba utifrån sina förutsättningar. Det kan handla om kvinnor,
              funktionshindrade och invandrare.
            </seg>
          </u>
          <u xml:id="i-1325e22536734f1f-1219" prev="i-1325e22536734f1f-1207" who="Q5777864">
            <seg>
              Det krävs dock mer än så. Företags- och skattepolitiken måste
              utformas för fler och växande företag och därmed för fler arbetstillfällen.
              Det har också en koppling. I Sverige kunde vi se ett resultat
              av detta mellan åren 2006 och 2008, innan krisen kom, då vi hade
              en exceptionellt stor uppräkning av inkomstpensionerna. Detta
              går att se på Pensionsmyndighetens hemsida för den som undrar.
            </seg>
          </u>
          <u xml:id="i-1325e22536734f1f-1220" prev="i-1325e22536734f1f-1207" who="Q5777864">
            <seg>
              Allt fler människor arbetar i olika länder. Detta är också en
              utmaning för pensionssystemen i de olika länderna. Vet man att
              man kan flytta mellan länder och genom samverkan mellan de olika
              pensionssystemen i slutändan få ut den pension man ska ha känner
              man sig inte förhindrad att flytta mellan länder.
            </seg>
          </u>
          <u xml:id="i-1325e22536734f1f-1221" prev="i-1325e22536734f1f-1207" who="Q5777864">
            <seg>
              Herr talman! Pensioner handlar om mycket mer än teknik och system,
              även om dessa är viktiga. Utan ekonomisk bärkraft finns inga pensioner
              att betala ut. Det är en sak som även borde vara självskrivet
              i varje land i EU, men det är det tyvärr inte.
            </seg>
          </u>
          <u xml:id="i-1325e22536734f1f-1222" prev="i-1325e22536734f1f-1207" who="Q5777864">
            <seg>
              Herr talman! Jag yrkar bifall till utskottets förslag i utlåtandet.
            </seg>
          </u>
          <note>
            Överläggningen var härmed avslutad.
          </note>
          <note>
            22 § Trafiksäkerhet
          </note>
          <note>
            Föredrogs
          </note>
          <note type="speaker">
            Anf. 151 LEIF PETTERSSON (S):
          </note>
          <u xml:id="i-1325e22536734f1f-1223" next="i-1325e22536734f1f-1233" who="Q3373346">
            <seg>
              Fru talman! Sverige är i mångt och mycket ett föregångsland när
              det gäller trafiksäkerhet. Vi har bland de lägsta talen för döda
              och svårt skadade i trafiken. Det ska vi vara glada och stolta
              över, men det får inte invagga oss i en falsk trygghet. År 2010
              hade vi det lägsta antalet dödade i trafiken i modern tid; år
              2011 gick siffran upp. Det visar bara att vi inte en gång för
              alla har vunnit slaget om dödade i trafiken utan att vi ständigt
              måste förbättra oss för att nå lägre tal för döda och svårt skadade.
              Den nollvision vi har i Sverige för detta område är en bra vision.
            </seg>
          </u>
          <u xml:id="i-1325e22536734f1f-1224" prev="i-1325e22536734f1f-1223" who="Q3373346">
            <seg>
              När nollvisionen antogs 1997 var den hånad och baktalad. Från
              många som i dag hyllar den som visionär och framåtsyftande hette
              det då att det var ett slag i luften, något som aldrig kunde nås
              och därför inte skulle uttalas. Kritikernas vision har kommit
              på skam. Nollvisionen är i dag ett hyllat begrepp världen över.
              Många länder imponeras och ser med respekt på Sveriges arbete
              på trafiksäkerhetsområdet. Jag tror att de som då hånade oss för
              denna vision har fått många chanser att ångra sina käcka och förnumstiga
              uttalanden. Nu verkar alla, åtminstone här i kammaren, vara överens
              om att nollvisionen är bra.
            </seg>
          </u>
          <u xml:id="i-1325e22536734f1f-1225" prev="i-1325e22536734f1f-1223" who="Q3373346">
            <seg>
              Som jag sade får vi inte slappna av och tänka att nu är det gjort.
              Då kommer talen för döda och svårt skadade på våra vägar att öka.
              Vi socialdemokrater anser att det behövs nya grepp för att komma
              ännu längre, ännu närmare nollvisionen. Ett sådant grepp är enligt
              vår mening en oberoende kommission som skulle få till uppgift
              att titta på våra farligaste vägar och föreslå åtgärder för att
              göra dessa säkrare. Trafikverkets jobb är naturligtvis bra, men
              lite nya grepp i denna fråga skulle inte skada.
            </seg>
          </u>
          <u xml:id="i-1325e22536734f1f-1226" prev="i-1325e22536734f1f-1223" who="Q3373346">
            <seg>
              Trafiksäkerheten är också en internationell fråga. Varje år omkommer
              1,3 miljoner människor världen över i trafikolyckor. Sverige kan
              med sitt goda trafiksäkerhetsarbete göra en stor insats för att
              hjälpa till. Detta måste ses som en global folkhälsoutmaning.
              Vi har dessutom en mängd frivilligorganisationer på trafiksäkerhetens
              område som kan dela med sig av sina erfarenheter både här hemma
              och i andra länder. Här har Sverige en exportprodukt av världsklass.
              Den går kanske inte att sälja men den lämpar sig väl för export,
              nu senast manifesterat i samarbetsavtalet med Kina. Där är trafiksäkerhet
              ett av de områden som vi ska samarbeta om. Det är ett gott betyg
              till svenskt trafiksäkerhetsarbete.
            </seg>
          </u>
          <u xml:id="i-1325e22536734f1f-1227" prev="i-1325e22536734f1f-1223" who="Q3373346">
            <seg>
              Fru talman! Låt mig också få uttala att vi med viss otålighet
              inväntar regeringens respons på fjolårets tillkännagivande vad
              gäller att använda teknisk utrustning under körning. Många tänker
              på mobiltelefoner, och det är riktigt, men det finns även annan
              utrusning som inte ska användas under bilkörning. Regeringspartierna
              har utlovat en proposition under hösten. Jag hoppas att detta
              håller och att frågan inte blir ytterligare en långbänk.
            </seg>
          </u>
          <u xml:id="i-1325e22536734f1f-1228" prev="i-1325e22536734f1f-1223" who="Q3373346">
            <seg>
              Som jag tidigare sade finns det en rad åtgärder som vi kan vidta
              här hemma i Sverige för att komma närmare nollvisionen. Hastighetsbegränsning
              kring förskolor och skolor är ett exempel. Här kan vi som lagstiftare
              bidra genom att underlätta för kommunerna att införa en hastighetsbegränsning
              på 30 kilometer per timme vid dessa inrättningar. Det kanske till
              och med ska vara den normala hatigheten förbi skolor och förskolor.
              Ett annat exempel är arbetsmiljön för vägarbetare. Otaliga är
              de fall där hastigheterna förbi vägarbetsplatser har varit alldeles
              för hög. Mobila hastighetskameror är en väg att gå. Ännu smalare
              förbifarter vid vägarbeten är en annan. Ett tredje exempel är
              bilar som körs av annan än ägaren och därför i vissa fall undgår
              att rapporteras vid trafikkameror. Här borde ett ägaransvar träda
              in när ägaren inte kan eller vill tala om vem som kört bilen vid
              det aktuella tillfället. Det skulle i så fall innebära att ägaren
              får betala bötesbeloppet eller i svårare fall få sitt körkort
              indraget.
            </seg>
          </u>
          <u xml:id="i-1325e22536734f1f-1229" prev="i-1325e22536734f1f-1223" who="Q3373346">
            <seg>
              En annan åtgärd som kan synas bagatellartad är att se till att
              reflexväst ingår i bilarnas utrustning. När man får ett stopp
              och tvingas ur sin bil är det av största vikt att man syns både
              i mörker och dagsljus. En sådan enkel åtgärd som att förse alla
              bilar med en reflexväst skulle spara människoliv på samma sätt
              som varningstriangeln gör det.
            </seg>
          </u>
          <u xml:id="i-1325e22536734f1f-1230" prev="i-1325e22536734f1f-1223" who="Q3373346">
            <seg>
              Fru talman! De allvarligaste och mest flagranta fallen av brister
              i trafiksäkerheten är när föraren kört alkoholpåverkad. Omkring
              125 människor per år omkommer i trafiken på grund av alkoholen.
              Genom att montera in effektiva och lättanvända alkolås i bilen
              skulle merparten av dessa olyckor aldrig ske. Vi socialdemokrater
              har tidigare krävt ett successivt införande av alkolås. Det kravet
              står vi fast vid. Börja med nyttotrafiken, tunga fordon, bussar
              och taxi. Fortsätt sedan med nya bilar. Även i offentlig upphandling
              måste man ställa krav på att alkolås ska ingå som förutsättning
              för att man ska få kontraktet. För att detta ska bli möjligt måste
              den svenska regeringen inta en mycket mer aktiv hållning i dessa
              frågor. När det gäller upphandling måste regeringen kraftfullt
              föra fram dessa krav till Sveriges Kommuner och Landsting, SKL.
              När det gäller alkolåsens införande i nya bilar är det inom EU
              som regeringen måste verka. Dagens regering är alldeles för passiv.
              En aktivare roll måste intas och man måste pressa på överallt
              där det går 125 människoliv står på spel.
            </seg>
          </u>
          <u xml:id="i-1325e22536734f1f-1231" prev="i-1325e22536734f1f-1223" who="Q3373346">
            <seg>
              Fru talman! Ett annat problem som vi i Sverige inte uppmärksammat
              särskilt mycket är motorcyklisternas säkerhet. Att köra motorcykel
              ger en frihetskänsla av stora mått, men det är också förknippat
              med faror. Många bilister uppfattar inte motorcykeln som ett fordon
              som man måste ta särskild hänsyn till, och kollisioner sker ofta
              på grund av detta. Ibland kanske man till och med tror att det
              är en moped. Många motorcyklister kör alldeles för fort och även
              det bidrar till olycksstatistiken. Ett problem som man nu börjar
              uppmärksamma är att de räcken som sätts upp utefter våra vägar,
              både mitträcken och räcken mot diken, inte är anpassade till motorcyklister.
              Underglidningsskydd håller nu på att utprovas av Trafikverket,
              och det är bra. Det är i linje med den motion som finns i detta
              ärende. Vi socialdemokrater anser att det är av stor vikt att
              man kommer till en bästa lösning på detta problem så att en omkullkörning
              med motorcykel inte behöver få så katastrofala konsekvenser som
              det annars kan få.
            </seg>
          </u>
          <u xml:id="i-1325e22536734f1f-1232" prev="i-1325e22536734f1f-1223" who="Q3373346">
            <seg>
              Så till en fråga som är av stor vikt, nämligen kompetenskrav
              för utryckningsförare. I dag finns inga sådana krav när det gäller
              framförande av utryckningsfordon. Alltför ofta hör vi talas om
              att en ambulans varit inblandad i en trafikolycka, ibland beroende
              på att den omgivande trafiken inte uppfattat ambulansen, ibland
              beroende på att föraren av ambulansen gjort en missbedömning eller
              handlat fel i en given situation. Detta senare kan förebyggas
              med en förarutbildning särskilt anpassad för framförande av utryckningsfordon.
              Ett krav på en sådan utbildning borde snarast införas i Sverige.
            </seg>
          </u>
          <u xml:id="i-1325e22536734f1f-1233" prev="i-1325e22536734f1f-1223" who="Q3373346">
            <seg>
              Fru talman! Jag står naturligtvis bakom alla socialdemokratiska
              reservationer i detta ärende men vill för tids vinnande yrka bifall
              endast till reservationerna 5 och 10.
            </seg>
          </u>
          <note>
            I detta anförande instämde Monica Green, Roza Güclü Hedin, Lars
            Johansson, Lars Mejern Larsson, Suzanne Svensson och Anders Ygeman
            (alla S).
          </note>
          <note type="speaker">
            Anf. 152 ANNIKA LILLEMETS (MP):
          </note>
          <u xml:id="i-1325e22536734f1f-1234" next="i-1325e22536734f1f-1249" who="Q4962191">
            <seg>
              Fru talman! Människor är inte perfekta. Vi gör misstag och fel,
              och i trafiken kan följderna bli ödesdigra. Det handlar om liv
              och död. Mycket görs för att trafiken ska bli säkrare, och de
              allra flesta trafikanter tar ansvar och gör sitt bästa för att
              inte skada sig själva eller andra.
            </seg>
          </u>
          <u xml:id="i-1325e22536734f1f-1235" prev="i-1325e22536734f1f-1234" who="Q4962191">
            <seg>
              Ändå dör och skadas människor i trafiken, och det är de oskyddade
              trafikanterna som proportionellt sett drabbas hårdast. Cykelolyckorna
              ökar, och antalet gående som dödades ökade kraftigt från 2010
              till 2011. Denna trend måste vändas.
            </seg>
          </u>
          <u xml:id="i-1325e22536734f1f-1236" prev="i-1325e22536734f1f-1234" who="Q4962191">
            <seg>
              Ett av den svenska transportpolitikens övergripande mål är hänsynsmålet,
              det vill säga att transportsystemets utformning, funktion och
              användning ska anpassas till att ingen ska dödas eller skadas
              allvarligt. Detta tar vi i Miljöpartiet på största allvar. Som
              det står i betänkandet bör vägtransportsystemet vara utformat
              så att det tar hänsyn till att människor begår misstag, samtidigt
              som det är viktigt att trafikanternas eget ansvar lyfts fram.
              Det handlar om frihet och trygghet, att alla ska kunna röra sig
              i trafiken utan att behöva vara rädda för att dödas eller skadas.
            </seg>
          </u>
          <u xml:id="i-1325e22536734f1f-1237" prev="i-1325e22536734f1f-1234" who="Q4962191">
            <seg>
              Vi föreslår därför i flera reservationer tillsammans med Socialdemokraterna
              och Vänsterpartiet ytterligare ett antal åtgärder som kan bidra
              till att öka trafiksäkerheten. Det handlar om sådant som att hindra
              alkoholpåverkade från att köra bil, att minska hastigheterna på
              vägarna och att göra arbetsmiljön för vägarbetare mindre farlig.
            </seg>
          </u>
          <u xml:id="i-1325e22536734f1f-1238" prev="i-1325e22536734f1f-1234" who="Q4962191">
            <seg>
              Låt mig tala om några av åtgärderna. Farten dödar. Nio av tio
              fotgängare som blir påkörda av en bil som kör i 30 kilometer i
              timmen klarar sig, medan nio av tio som blir påkörda av en bil
              som kör i 50 kilometer i timmen dör, detta enligt uppgift från
              NTF, Nationalföreningen för trafiksäkerhetens främjande.
            </seg>
          </u>
          <u xml:id="i-1325e22536734f1f-1239" prev="i-1325e22536734f1f-1234" who="Q4962191">
            <seg>
              Låga hastigheter där många fotgängare och cyklister rör sig borde
              vara självklart. Särskilt utsatta är barn. Inte förrän i tolvårsåldern
              är barn mogna att klara sig på egen hand i komplicerade trafikmiljöer.
              Så lång tid tar det nämligen för syn, hörsel och uppmärksamhet
              att utvecklas tillräckligt. Barn kan inte sprida sin uppmärksamhet.
              De gör en sak i taget, till exempel cyklar, och då märker de inte
              bilar som kommer. Det går inte att forcera och träna fram dessa
              förmågor, utan bilisterna måste anpassa sig till barnen, inte
              barnen till bilisterna.
            </seg>
          </u>
          <u xml:id="i-1325e22536734f1f-1240" prev="i-1325e22536734f1f-1234" who="Q4962191">
            <seg>
              Många barn har väldigt begränsad rörelsefrihet numera. Om man
              skjutsas till skolan varje dag fast man egentligen bor på gång-
              eller cykelavstånd går man miste om både motion och frihet. Det
              blir en ond cirkel när föräldrar inte vågar annat än skjutsa sina
              barn till skolan därför att det är så mycket bilar där, eftersom
              alla skjutsar sina barn till skolan.
            </seg>
          </u>
          <u xml:id="i-1325e22536734f1f-1241" prev="i-1325e22536734f1f-1234" who="Q4962191">
            <seg>
              Om bilisterna saktar ned kan barnen få större frihet, och det
              är ofta, men inte alltid, 30 kilometer i timmen som gäller utanför
              skolor och förskolor. Vanligtvis är det kommunerna som har ansvaret,
              men ibland ligger skolor och förskolor vid statliga vägar som
              Trafikverket ansvarar för. Det förekommer faktiskt att kommunala
              beslut om hastighetsbegränsningar överklagas till Transportstyrelsen
              och att beslut upphävs. Kommuner har fått ta fram 50-skyltarna
              igen.
            </seg>
          </u>
          <u xml:id="i-1325e22536734f1f-1242" prev="i-1325e22536734f1f-1234" who="Q4962191">
            <seg>
              Vi i Miljöpartiet anser att regeringen bör ge Trafikverket i
              uppdrag att utfärda en maxhastighet på 30 kilometer i timmen i
              tätbebyggda områden med oskyddade trafikanter. Som ett led i detta
              tycker vi därför att möjligheten att begränsa hastigheten till
              30 kilometer i timmen utanför samtliga förskolor i Sverige ska
              undersökas.
            </seg>
          </u>
          <u xml:id="i-1325e22536734f1f-1243" prev="i-1325e22536734f1f-1234" who="Q4962191">
            <seg>
              Fru talman! Barn har samma rätt till säker trafikmiljö var de
              än bor. Höga hastigheter är en risk, alkohol en annan. Det borde
              vara självklart att inget barn ska riskera att skjutsas av en
              onykter förare till skolan. Många kommuner ställer krav på att
              fordon som används till skolskjuts ska vara utrustade med alkolås
              men ännu inte alla.
            </seg>
          </u>
          <u xml:id="i-1325e22536734f1f-1244" prev="i-1325e22536734f1f-1234" who="Q4962191">
            <seg>
              Enligt Motorförarnas helnykterhetsförbund har man i Frankrike
              beslutat att alla skolbussar i landet ska ha alkolås. Så måste
              det bli även i Sverige. Och inte bara skolelever, utan alla som
              reser med färdtjänst eller offentligt upphandlade resor ska förstås
              slippa riskera att köras av en onykter förare.
            </seg>
          </u>
          <u xml:id="i-1325e22536734f1f-1245" prev="i-1325e22536734f1f-1234" who="Q4962191">
            <seg>
              Krav på alkolås i offentlig upphandling bör vara självklart,
              och vi vill att Sverige ska kräva alkolås för all nyttotrafik.
              Regeringen bör säkerställa att alla statliga myndigheter kräver
              alkolås när de handlar upp fordon och också uppmana kommuner och
              landsting att göra samma sak. Allt fler gör det, men det finns
              verkligen anledning att driva frågan mer aktivt från regering
              och riksdag.
            </seg>
          </u>
          <u xml:id="i-1325e22536734f1f-1246" prev="i-1325e22536734f1f-1234" who="Q4962191">
            <seg>
              Alkolås är ett bra verktyg för att hindra onyktra förare från
              att sätta sig vid ratten och därmed förvandla bilen till ett mordredskap.
              Det är angeläget att driva på arbetet mycket hårdare från svensk
              sida för att alkolås ska användas både i vårt land och i EU. Så
              snart som det är tekniskt möjligt bör alla nya bilar ha alkolås
              som standardutrustning, till att börja med fordon i yrkesmässig
              trafik och sedan privatfordon.
            </seg>
          </u>
          <u xml:id="i-1325e22536734f1f-1247" prev="i-1325e22536734f1f-1234" who="Q4962191">
            <seg>
              Alla som döms för rattfylleri borde få installera alkolås i sin
              bil för att kunna få tillbaka körkortet. Det gjordes en utredning
              som tillsattes av dåvarande regering 2004 med många bra förslag
              som bör följas upp och bli verklighet.
            </seg>
          </u>
          <u xml:id="i-1325e22536734f1f-1248" prev="i-1325e22536734f1f-1234" who="Q4962191">
            <seg>
              Vad gäller användning av mobiltelefoner och annan elektronisk
              utrustning under bilkörning räknar vi med att regeringen i höst
              återkommer med lagförslag som gör det otillåtet att använda mobiltelefonen
              på ett trafikfarligt sätt. VTI har konstaterat att man kör sämre
              om man samtidigt pratar i telefon, vilket kanske inte är så förvånande.
              Även om det har visat sig i andra länder att alla inte respekterar
              ett förbud mot att använda telefon när de kör anser vi ändå att
              en lag fyller en viktig funktion, inte minst normerande.
            </seg>
          </u>
          <u xml:id="i-1325e22536734f1f-1249" prev="i-1325e22536734f1f-1234" who="Q4962191">
            <seg>
              Jag yrkar bifall till reservation 5 om insatser mot alkohol vid
              bilkörning. Givetvis står jag bakom alla våra reservationer, men
              för tids vinnande avstår jag från att yrka bifall till de andra.
            </seg>
          </u>
          <note>
            I detta anförande instämde Stina Bergström (MP).
          </note>
          <note type="speaker">
            Anf. 153 TONY WIKLANDER (SD):
          </note>
          <u xml:id="i-1325e22536734f1f-1250" next="i-1325e22536734f1f-1260" who="Q6241274">
            <seg>
              Fru talman! Vi har återigen en trafikdebatt framför oss, och
              återigen kommer jag att något nämna ett ämne som börjar bli en
              segsliten historia.
            </seg>
          </u>
          <u xml:id="i-1325e22536734f1f-1251" prev="i-1325e22536734f1f-1250" who="Q6241274">
            <seg>
              Jag tror i alla fall att vi alla i det här utskottet har ambitionen
              att få en säkrare och bättre trafik i vårt land. Synen på medlen
              att nå de här målen kan dock variera. I stort sett står jag bakom
              utskottets betänkande, men jag vill ändå säga att jag yrkar bifall
              till reservation 6 i punkt 9 vad avser mobiltelefonerande vid
              ratten samt reservation 9 under punkt 15 som talar om pricksystem
              för trafikförseelser.
            </seg>
          </u>
          <u xml:id="i-1325e22536734f1f-1252" prev="i-1325e22536734f1f-1250" who="Q6241274">
            <seg>
              Låt mig som sagt var nämna några ord angående den segslitna historien
              om mobiltelefoni vid ratten. Det verkar bara vara ett försöksheat
              igen. Jag tror att det är tredje gången vi står och snackar om
              det, och det blir väl andra gången som jag blir ensam om att vidhålla
              att jag tror att en lagstiftning i den här frågan är väsentlig.
              Jag tror inte att det sker någonting annat. Vi är det sista landet
              i Europa som fortfarande inte har någon som helst reglering på
              det här området. Det är mycket märkligt. Varje gång slutar det
              med att regeringen ska utreda vidare, och så ska man återrapportera.
            </seg>
          </u>
          <u xml:id="i-1325e22536734f1f-1253" prev="i-1325e22536734f1f-1250" who="Q6241274">
            <seg>
              Sådant kan man bli luttrad av.
            </seg>
          </u>
          <u xml:id="i-1325e22536734f1f-1254" prev="i-1325e22536734f1f-1250" who="Q6241274">
            <seg>
              Jag ska säga någonting om den hittillsvarande beredningen just
              i den här frågan. Vi hade för en tid sedan VTI hos oss med en
              föredragning. Jag kände i stort sett igen den sedan vi själva
              var på VTI ett par dagar något år tidigare. I stort sett var det
              detsamma. Någon ledamot reste frågan om man hade tittat på amerikanska
              undersökningar. Det hade man gjort. Vi fick dock ett besked som
              fick mig att studsa till lite grann, och det var att man fann
              inte att de var seriösa. Man nämnde till och med ordet oseriösa.
            </seg>
          </u>
          <u xml:id="i-1325e22536734f1f-1255" prev="i-1325e22536734f1f-1250" who="Q6241274">
            <seg>
              De flesta av oss ledamöter gissar jag går igenom motortidningar.
              Den största av dem som heter Motor och är från Motormännens Riksförbund
              hade redan för en månad sedan en stor artikel om en studie i Kalifornien.
              Det är California Office of Traffic Safety som gjort den vid Berkeleyuniversitetet.
              De talar klart och tydligt om att det har haft ett avsevärt resultat
              när lagen har börjat gälla om förbuden. Det var alltså 47 procent
              färre dödsolyckor. Under de aktuella fyra åren minskade samtidigt
              det totala antalet döda i trafiken med 22 procent.
            </seg>
          </u>
          <u xml:id="i-1325e22536734f1f-1256" prev="i-1325e22536734f1f-1250" who="Q6241274">
            <seg>
              Med all respekt för VTI vill jag inte gärna avfärda Berkeleyuniversitetet
              som särskilt oseriöst. Det tror jag skulle verka lite magstarkt
              från svensk sida i så fall.
            </seg>
          </u>
          <u xml:id="i-1325e22536734f1f-1257" prev="i-1325e22536734f1f-1250" who="Q6241274">
            <seg>
              Jag vidhåller således att det inte är mycket att vänta på, för
              jag misstänker att när regeringen återkommer till hösten, eller
              när det nu kan bli, står vi med precis samma svar igen som vi
              hittills har fått. Om de rödgröna partierna nu har gett upp beklagar
              jag det. Det borde man inte göra, men jag får naturligtvis böja
              mig för fakta och invänta ännu en återrapportering. Under tiden
              ber jag som sagt att få reservera mig och menar att vi skulle
              ha fattat beslut här i dag.
            </seg>
          </u>
          <u xml:id="i-1325e22536734f1f-1258" prev="i-1325e22536734f1f-1250" who="Q6241274">
            <seg>
              Några ord bara om vår andra reservation, om pricksystem för trafikförseelser.
              Jag kan kort och gott nämna att i flera europeiska länder har
              man liknande system. Vi har även haft det i Sverige, om jag inte
              är alldeles felunderrättad. Enligt utvärderingar märks en mätbar
              effekt i form av minskat antal dödsfall i trafiken. Det är de
              frågorna som vi tar på största allvar.
            </seg>
          </u>
          <u xml:id="i-1325e22536734f1f-1259" prev="i-1325e22536734f1f-1250" who="Q6241274">
            <seg>
              Vi menar med vårt yrkande att ett pricksystem ska införas för
              körkortsinnehavare där tre förseelser leder till indraget körkort.
              Vi tycker att det vore väl värt att pröva, även om det har varit
              uppe i kammaren tidigare och avvisats.
            </seg>
          </u>
          <u xml:id="i-1325e22536734f1f-1260" prev="i-1325e22536734f1f-1250" who="Q6241274">
            <seg>
              Med det redan sagda och med de betänkligheter jag hade i form
              av reservationer biträder jag utskottets hemställan i övrigt.
            </seg>
          </u>
          <note type="speaker">
            Anf. 154 SIV HOLMA (V):
          </note>
          <u xml:id="i-1325e22536734f1f-1261" next="i-1325e22536734f1f-1271" who="Q4609260">
            <seg>
              Fru talman! Trafiken har under ett par generationer genomgått
              en mycket stor förändring, och transporterna av såväl människor
              som gods ställer ständigt nya krav på säkerheten. Att vi arbetar
              med en nollvision för i trafiken omkomna är det enda vettiga,
              även om det kan tyckas ouppnåeligt.
            </seg>
          </u>
          <u xml:id="i-1325e22536734f1f-1262" prev="i-1325e22536734f1f-1261" who="Q4609260">
            <seg>
              När vi ser efter i de europeiska tabellerna över antalet omkomna
              i vägtrafiken per 100 000 invånare och körda kilometer finner
              vi att Sverige ligger i topp, det vill säga att vi har lägsta
              antalet trafikdöda i relation till folkmängd och körda mil. Detta
              är givetvis bra, men ändå är varje dödsolycka en tragedi för dem
              som drabbas. Och tyvärr har en viss ökning skett det senast mätta
              året, vilket bör få oss att skärpa ambitionen ytterligare. Det
              som är bra kan alltid bli bättre, och hela tiden har vi nollvisionen
              som mål. Detta är vi alla givetvis överens om.
            </seg>
          </u>
          <u xml:id="i-1325e22536734f1f-1263" prev="i-1325e22536734f1f-1261" who="Q4609260">
            <seg>
              Fru talman! Vänsterpartiet har en övergripande syn på trafiken
              som bidrar till att öka säkerheten på vägarna. Att satsa på kollektivtrafiken,
              på järnvägen och på andra miljömässigt vettiga kommunikationsmedel,
              är också ett sätt att avlasta vägtrafiken intensitet och därmed
              minska olycksriskerna. Vår tid präglas dessutom av just jakt på
              tid, ett påstått rationellt tänkande som ofta slår tillbaka. Stressen
              inne i människan ökar också risken för olyckor.
            </seg>
          </u>
          <u xml:id="i-1325e22536734f1f-1264" prev="i-1325e22536734f1f-1261" who="Q4609260">
            <seg>
              I trafikutskottets betänkande nr 12 stöder vi samtliga reservationer
              från Vänsterpartiet, ofta tillsammans med S och MP, men jag vill
              ändå nämna ett par rubriker: Hastighetsbegränsning vid skolor,
              inte minst vid förskolorna då barnen lämnas och hämtas. Att sänka
              hastigheten vid dessa platser är mer än nödvändigt.
            </seg>
          </u>
          <u xml:id="i-1325e22536734f1f-1265" prev="i-1325e22536734f1f-1261" who="Q4609260">
            <seg>
              I semestertider råkar vi alla ut för inbromsningar och ibland
              tålamodsprövande köer när ny asfalt breds ut över körbanan, men
              också detta arbeta med att förbättra vägbanan är nödvändigt och
              därför måste hastigheten anpassas för vägarbetarnas säkerhet.
            </seg>
          </u>
          <u xml:id="i-1325e22536734f1f-1266" prev="i-1325e22536734f1f-1261" who="Q4609260">
            <seg>
              Fru talman! Den viktigaste reservationen är nr 5 under punkt
              7, som handlar om insatser mot alkohol vid bilkörning. Härvidlag
              är alkolås ett bra sätt att omöjliggöra promillehaltig bilkörning
              och därmed öka trafiksäkerheten. Åter och åter inträffar tragiska
              dödsolyckor med påverkade förare bakom ratten. Ofta blir barn
              och ungdomar offer för dessa omständigheter, och detta bör med
              alla till buds stående medel motverkas. Med andra ord vill vi
              lyfta fram denna reservation.
            </seg>
          </u>
          <u xml:id="i-1325e22536734f1f-1267" prev="i-1325e22536734f1f-1261" who="Q4609260">
            <seg>
              Fru talman! Avslutningsvis vill jag förtydliga Vänsterpartiets
              ställningstagande i den fråga som i betänkandet har fått och som
              brukar få mest uppmärksamhet, det vill säga mobiltelefoni och
              elektronisk utrustning.
            </seg>
          </u>
          <u xml:id="i-1325e22536734f1f-1268" prev="i-1325e22536734f1f-1261" who="Q4609260">
            <seg>
              Resultatet från ett stort antal studier visar att körförmågan
              försämras avsevärt när mobilen används vid bilkörning. Orsaken
              är att förarens uppmärksamhet på trafiksituationen försämras och
              att kontrollen över bilen påverkas och blir ojämnare.
            </seg>
          </u>
          <u xml:id="i-1325e22536734f1f-1269" prev="i-1325e22536734f1f-1261" who="Q4609260">
            <seg>
              Flera andra länder har förbud mot telefonanvändandet under körning.
              Det vanligaste är förbud mot användning av handhållna mobiltelefoner.
              Olycksanalyser har emellertid visat att det inte är någon större
              skillnad mellan att använda handhållna eller handsfria mobiltelefoner.
              Det är själva telefonanvändandet som är problemet. Ett telefonsamtal
              leder till ett slags tunnelseende och uppvisar liknande effekter
              som vid trötthet och alkoholpåverkan.
            </seg>
          </u>
          <u xml:id="i-1325e22536734f1f-1270" prev="i-1325e22536734f1f-1261" who="Q4609260">
            <seg>
              En av de viktigaste faktorerna för att undvika olyckor är att
              föraren är helt koncentrerad på att köra bil. Vänsterpartiet har
              tidigare pekat på behovet av ökade informations- och utbildningsinsatser.
              Sådana insatser är fortfarande aktuella för att komma åt mobilanvändandet
              vid bilkörning. Men vi vill också undersöka om lagstiftning skulle
              kunna förändra och reducera användandet av mobiltelefoni och elektronisk
              utrustning vid bilkörning.
            </seg>
          </u>
          <u xml:id="i-1325e22536734f1f-1271" prev="i-1325e22536734f1f-1261" who="Q4609260">
            <seg>
              Vi har därför bestämt oss för att avvakta resultatet av tillkännagivandet
              från förra året. Det finns en uttalad tidpunkt för när regeringen
              ska komma tillbaka till riksdagen, det vill säga under 2012, med
              förslag på åtgärder som behöver vidtas för att reducera mobilanvändandet
              vid körning. Som bekant, och till skillnad mot Sverigedemokraterna,
              har vi en annan syn på tillkännagivandet, eftersom det fortfarande
              är cirka ett halvår kvar till slutet av 2012. Det betyder att
              vi inte har gett upp, och jag tror att min uppfattning delas av
              både Miljöpartiet och Socialdemokraterna. Det är alltså drygt
              ett halvår kvar på året. Det finns således tid kvar för regeringen
              att gå riksdagens beställning till mötes.
            </seg>
          </u>
          <note type="speaker">
            Anf. 155 ELIZA ROSZKOWSKA ÖBERG (M):
          </note>
          <u xml:id="i-1325e22536734f1f-1272" next="i-1325e22536734f1f-1292" who="Q4991094">
            <seg>
              Fru talman! Sverige är världsledande när det gäller trafiksäkerhet.
              År 2011 dödades 319 personer i trafiken. Detta är en högre siffra
              än år 2010 då 266 personer miste livet, men fortfarande i linje
              med att nå målet av högst 220 dödade år 2020, och det är det näst
              lägsta antalet dödsfall sedan 40-talet. Det är inte bara i absoluta
              tal Sverige har bra resultat när det gäller trafiksäkerhet. Enligt
              OECD:s trafiksäkerhetsorgan hade Sverige år 2010 den lägsta andelen
              omkomna, 2,8 döda per 100 000 invånare och körda fordonskilometer,
              bland alla analyserade 34 länder.
            </seg>
          </u>
          <u xml:id="i-1325e22536734f1f-1273" prev="i-1325e22536734f1f-1272" who="Q4991094">
            <seg>
              Under årets resultatkonferens för trafiksäkerhet redovisades
              att Sveriges mål skulle kunna revideras och skärpas ytterligare
              till högst 133 omkomna i vägtrafiken år 2020.
            </seg>
          </u>
          <note>
            Vårt arbete med trafiksäkerhet uppmärksammas också internationellt.
            I början av maj tilldelades Sverige ett internationellt pris i
            New York för nollvisionen. Prince Michael International Road Safety
            Award, som priset heter, delades ut av själva Hans Kungliga Höghet
            Prins Michael av Kent.
          </note>
          <u xml:id="i-1325e22536734f1f-1274" prev="i-1325e22536734f1f-1272" who="Q4991094">
            <seg>
              Fru talman! Vi är bra på trafiksäkerhet, men som vår infrastrukturminister
              Catharina Elmsäter-Svärd säger: Den dagen vi slutar vilja bli
              bättre slutar vi vara bra. Det finns många utmaningar för vårt
              fortsatta trafiksäkerhetsarbete.
            </seg>
          </u>
          <u xml:id="i-1325e22536734f1f-1275" prev="i-1325e22536734f1f-1272" who="Q4991094">
            <seg>
              Trafiksäkerhetsfrågorna berör de flesta av oss. Många av oss
              kör bil och många cyklar. Även gående räknas som trafikanter,
              och även de oskyddade trafikanternas säkerhet är viktig. Farorna
              i trafiken är många.
            </seg>
          </u>
          <u xml:id="i-1325e22536734f1f-1276" prev="i-1325e22536734f1f-1272" who="Q4991094">
            <seg>
              Trots ett bra övergripande resultat för år 2011 ser vi en oroande
              utveckling just när det gäller oskyddade trafikanter. 53 gående
              och 21 cyklister miste livet förra året. Cyklisterna utgör numera
              den största andelen av de allvarligt skadade i trafiken år 2011
              var 41 procent av dem cyklister. Många singelolyckor tyder på
              att det finns problem med underhåll av infrastruktur för gående
              och cyklister, som halka och grus.
            </seg>
          </u>
          <u xml:id="i-1325e22536734f1f-1277" prev="i-1325e22536734f1f-1272" who="Q4991094">
            <seg>
              Risker i trafiken utgörs även, ironiskt nog, av förarna själva
              när de kör för trötta, är påverkade av alkohol eller andra droger
              eller helt enkelt kör för fort. Risken för en olycka ökar markant
              när flera av dessa faktorer förekommer samtidigt. Bristande omdöme,
              risktagande och ignorans av trafikregler beror oftast på dåliga
              attityder.
            </seg>
          </u>
          <u xml:id="i-1325e22536734f1f-1278" prev="i-1325e22536734f1f-1272" who="Q4991094">
            <seg>
              Hur gör vi då för att förändra attityder till exempelvis hastigheter?
              Det är på något sätt fortfarande socialt accepterat att man kör
              för fort. Vissa personer tycker till och med att det är häftigt
              med fart.
            </seg>
          </u>
          <u xml:id="i-1325e22536734f1f-1279" prev="i-1325e22536734f1f-1272" who="Q4991094">
            <seg>
              Om vi kräver 30 km per timme vid alla Sveriges förskolor, som
              S, MP och V föreslår, kör vi över kommunernas och Trafikverkets
              analyser av säkerhet, tillgänglighet och miljö och riskerar att
              respekten för hastighetsbegränsningarna minskar när de upplevs
              som omotiverat låga.
            </seg>
          </u>
          <u xml:id="i-1325e22536734f1f-1280" prev="i-1325e22536734f1f-1272" who="Q4991094">
            <seg>
              Om vi inför krav på alkolås i alla nya bilar kommer många att
              avstå från att köpa ny bil på grund av krånglet och priset. Om
              vi inför krav på handsfree och förbud mot sms som SD föreslår
              kommer folk att trassla med sladdarna under körning, försöka sms:a
              under ratten och sannolikt inte bry sig om förbuden efter ett
              år, som i de länder som infört liknande regler gällande mobiltelefoner.
            </seg>
          </u>
          <u xml:id="i-1325e22536734f1f-1281" prev="i-1325e22536734f1f-1272" who="Q4991094">
            <seg>
              Vi måste fundera över vad som ger mest effekt: insikten, kunskapen
              och attityden eller massor med lagar och förbud som ingen följer?
              En ansvarsfull politik för ansvarsfulla förare, säkra fordon och
              säker infrastruktur är lösningen. Den politiken för Alliansen.
            </seg>
          </u>
          <u xml:id="i-1325e22536734f1f-1282" prev="i-1325e22536734f1f-1272" who="Q4991094">
            <seg>
              Fordon blir allt säkrare. Trots att det inte finns ett lagligt
              krav på bilbältespåminnare finns de i nästan alla nya bilar. Detta
              innebär stora effekter, eftersom det visar sig att åtta av tio
              som tidigare inte använde bilbälte spänner fast sig i en bil utrustad
              med en irriterande plingande bilbältespåminnare. Fordonstillverkare
              utrustar fordon med krockkuddar, antisladdsystem och andra diverse
              förarstödssystem som inte bara underlättar körningen och gör det
              trivsammare, utan rent av kan rädda liv. Bilen kan varna föraren
              när denne är för trött för att köra och även bromsa in ifall man
              håller på att krocka eller köra över någon.
            </seg>
          </u>
          <u xml:id="i-1325e22536734f1f-1283" prev="i-1325e22536734f1f-1272" who="Q4991094">
            <seg>
              Jag hoppas att den tekniska utvecklingen går i den riktningen
              att vi även får mer användarvänliga och mindre kostsamma alkolås,
              så att fler väljer att utrusta sina bilar med sådana system.
            </seg>
          </u>
          <u xml:id="i-1325e22536734f1f-1284" prev="i-1325e22536734f1f-1272" who="Q4991094">
            <seg>
              Ett system som gör motorcyklar mycket säkrare är ABS, låsningsfria
              bromsar. Det är glädjande att så många av dem som skaffar sig
              egna motorcyklar tänker på detta. Andelen nysålda motorcyklar
              med låsningsfria bromsar var 62 procent år 2011, jämfört med cirka
              30 procent bara två år tidigare, och detta utan krav i lagen.
            </seg>
          </u>
          <u xml:id="i-1325e22536734f1f-1285" prev="i-1325e22536734f1f-1272" who="Q4991094">
            <seg>
              Säker infrastruktur är den andra viktiga delen för trafiksäkerheten.
              Genom att ställa höga krav på kvaliteten och trafiksäkerheten
              vid planering, utbyggnad, drift och underhåll av vägar får vi
              infrastruktur som tar hänsyn till att människor begår misstag.
              Alliansregeringen gör de här satsningarna, som blivit eftersatta
              efter en rad år med en socialdemokratisk regering.
            </seg>
          </u>
          <u xml:id="i-1325e22536734f1f-1286" prev="i-1325e22536734f1f-1272" who="Q4991094">
            <seg>
              Utbyggnaden av mötesfria vägar bidrar starkt till att antalet
              allvarliga möteskollisioner minskar. Under 2011 omkom mer än 200
              personer på vägar med mötande trafik och bara 38 på de mötesfria
              vägarna, trots att nästan hälften av vägarbetet på statliga vägar
              sker på mötesfria vägar. Det är dock viktigt att infrastrukturen
              planeras, byggs och underhålls med tanke på alla trafikantgrupper,
              inklusive oskyddade trafikanter. Mitträcken och sidobarriärer
              är oftast designade för ökad säkerhet för personbilar men kan
              vara farliga för motorcyklister. Därför är jag glad att Svinningevägen
              i min hemkommun Österåker valts till att prova underglidningsskydd
              för motorcyklister.
            </seg>
          </u>
          <u xml:id="i-1325e22536734f1f-1287" prev="i-1325e22536734f1f-1272" who="Q4991094">
            <seg>
              Här vill jag även lyfta fram det viktiga arbete som kommunerna
              gör för att förbättra trafikmiljön i tätorterna. Eftersom en av
              de största utmaningarna är att öka de oskyddade trafikanternas
              säkerhet ökar kommunernas roll i trafiksäkerhetsarbetet, då drift
              och underhåll behöver bli betydligt bättre för cyklister och fotgängare.
            </seg>
          </u>
          <u xml:id="i-1325e22536734f1f-1288" prev="i-1325e22536734f1f-1272" who="Q4991094">
            <seg>
              Den tredje delen i trafiksäkerhetspusslet är säkra förare. Rätt
              utbildade, riskmedvetna och koncentrerade förare lever efter trafikreglerna
              och framför sina fordon på ett trafiksäkert sätt. Vi har infört
              riskutbildningar för dem som tar körkort, men arbetet med attityder
              måste fortsätta. Kunskaper och insikter om hastigheter och distraktion
              under körning är angelägna ämnen. Förhållningssätt till alkohol,
              droger och trötthet i trafiken är en annan knäckfråga.
            </seg>
          </u>
          <u xml:id="i-1325e22536734f1f-1289" prev="i-1325e22536734f1f-1272" who="Q4991094">
            <seg>
              Regler och lagar ska vara uppbyggda på ett sådant sätt att människor
              förstår dem. Då ökar acceptansen och regelefterlevnaden. Hastighetsbegränsningarna
              är ett bra exempel. Därför införde vi mindre intervaller för hastighetsbegränsningar,
              så att förarna upplever att siffrorna på skyltarna är relevanta
              och rättar sig efter hur hårt man trycker på gaspedalen. Även
              reglerna som gäller distraktion under körning måste vara tydliga.
              Regeringen tittar närmare på frågan och återkommer under året.
            </seg>
          </u>
          <u xml:id="i-1325e22536734f1f-1290" prev="i-1325e22536734f1f-1272" who="Q4991094">
            <seg>
              År 2010 infördes körkort villkorat med alkolås som ett permanent
              system, vilket innebär att man vid rattfylleribrott i stället
              för körkortsåterkallelse kan få fortsätta att köra, men i en bil
              utrustad med alkolås. På så sätt når vi den största riskgruppen,
              människor som upprepade gånger kör onyktra.
            </seg>
          </u>
          <note>
            Rattfylleriets omfattning har minskat från 2010 till 2011. Även
            i statistiken över dödsolyckor syns den gynnsamma utvecklingen,
            enligt en rapport från Trafikverket, Analys av trafiksäkerhetsutvecklingen
            2011 . För att ytterligare bekämpa alkohol i trafiken och främja
            användandet av alkolås införde vi skattefrihet för alkolås i förmånsbilar,
            vilket gäller från och med den 1 juli 2011.
          </note>
          <u xml:id="i-1325e22536734f1f-1291" prev="i-1325e22536734f1f-1272" who="Q4991094">
            <seg>
              För att förarna ska vara säkra förare måste vi arbeta med attityder,
              beteenden och värderingar. Det måste vara ett ständigt arbete,
              en ständig strävan att öka trafiksäkerheten. Den dagen vi slutar
              vilja bli bättre slutar vi vara bra.
            </seg>
          </u>
          <u xml:id="i-1325e22536734f1f-1292" prev="i-1325e22536734f1f-1272" who="Q4991094">
            <seg>
              Fru talman! Jag yrkar bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker">
            Anf. 156 LEIF PETTERSSON (S) replik:
          </note>
          <u xml:id="i-1325e22536734f1f-1293" next="i-1325e22536734f1f-1297" who="Q3373346">
            <seg>
              Fru talman! Det är bra att Eliza Roszkowska Öberg noterar att
              Sverige får pris för nollvisionen en nollvision som Moderaterna
              var motståndare till när den infördes, en vision som Moderaterna
              gjorde allt för att prata ned när den infördes. Men det är bra
              att vi är överens om att nollvisionen är någonting bra nu.
            </seg>
          </u>
          <u xml:id="i-1325e22536734f1f-1294" prev="i-1325e22536734f1f-1293" who="Q3373346">
            <seg>
              Men anförandet väcker en del frågor. Jag har noterat fyra.
            </seg>
          </u>
          <note>
            Den första är: Kommer det verkligen en proposition om teknisk
            utrustning och mobiltelefoni någon gång under året?
          </note>
          <u xml:id="i-1325e22536734f1f-1295" prev="i-1325e22536734f1f-1293" who="Q3373346">
            <seg>
              Den andra frågan är: Står ni kvar vid förra årets tillkännagivande?
              Jag tyckte att ditt anförande var minst sagt märkligt från den
              utgångspunkten. Står ni kvar vid det tillkännagivande vi var överens
              om förra året?
            </seg>
          </u>
          <u xml:id="i-1325e22536734f1f-1296" prev="i-1325e22536734f1f-1293" who="Q3373346">
            <seg>
              Den tredje frågan är: Varför är ni motståndare till att alkolås
              ska införas inom nyttotrafiken? Är det rimligt att skolbarn, färdtjänstkunder
              och andra riskerar att åka med rattfulla personer?
            </seg>
          </u>
          <u xml:id="i-1325e22536734f1f-1297" prev="i-1325e22536734f1f-1293" who="Q3373346">
            <seg>
              Den fjärde frågan, som du inte alls berörde i ditt anförande
              men som kanske kan få ett svar nu, är: Varför vill ni inte införa
              krav på utbildning för förare av utryckningsfordon?
            </seg>
          </u>
          <note type="speaker">
            Anf. 157 ELIZA ROSZKOWSKA ÖBERG (M) replik:
          </note>
          <u xml:id="i-1325e22536734f1f-1298" next="i-1325e22536734f1f-1300" who="Q4991094">
            <seg>
              Fru talman! Ja, det stämmer att riksdagen riktade ett tillkännagivande
              till regeringen under förra riksmötet. Det har också kommit två
              rapporter från VTI, Statens väg- och transportforskningsinstitut,
              som har sammanställt relevant forskning på området. Forskarna
              säger där att det är själva samtalet som är problemet. Och det
              stämmer att det kan påverka körförmågan när man pratar i mobiltelefon,
              och när man pratar över huvud taget.
            </seg>
          </u>
          <u xml:id="i-1325e22536734f1f-1299" prev="i-1325e22536734f1f-1298" who="Q4991094">
            <seg>
              Men regeringen har lovat att återkomma till oss under 2012, och
              då är det viktigt att eventuell lagstiftning och de regler som
              vi har är teknikneutrala och långsiktigt hållbara. Vi kan inte
              bara säga att det är förbjudet att sms:a. Då kommer människor
              kanske att uppdatera sina facebookkonton eller twittra. Det måste
              vara någonting som gör att förarna förstår att det gäller att
              köra bil när man kör bil. Man ska inte vara distraherad, för då
              är det vårdslöshet i trafik.
            </seg>
          </u>
          <u xml:id="i-1325e22536734f1f-1300" prev="i-1325e22536734f1f-1298" who="Q4991094">
            <seg>
              När det gäller alkolås och frågan om att utrusta samtliga bilar
              tycker jag att det är bra att den tekniska utveckling som pågår
              går i den riktningen att det blir bättre alkolås som fungerar
              snabbare så att priserna kan sänkas på sikt. Det måste vara en
              rimlig lösning som fungerar för människor som ska köpa nya bilar,
              så att det inte blir jättedyrt och jättekrångligt. Då kan de som
              hör till riskgruppen, som ofta kör onyktra, ändå undvika att köra
              bilar som är utrustade med alkolås.
            </seg>
          </u>
          <note type="speaker">
            Anf. 158 LEIF PETTERSSON (S) replik:
          </note>
          <u xml:id="i-1325e22536734f1f-1301" next="i-1325e22536734f1f-1304" who="Q3373346">
            <seg>
              Fru talman! Jag vill uppmana Eliza Roszkowska Öberg att göra
              två saker: Läs på och lyssna!
            </seg>
          </u>
          <u xml:id="i-1325e22536734f1f-1302" prev="i-1325e22536734f1f-1301" who="Q3373346">
            <seg>
              Läs på vårt gemensamma enhälliga tillkännagivande till regeringen
              i fjol! Det är teknikneutralt. Det handlar inte alls om att förbjuda
              vissa saker, som sms eller någonting annat. Det är utformat så
              att det kan komma teknikneutralt i en proposition från regeringen.
            </seg>
          </u>
          <u xml:id="i-1325e22536734f1f-1303" prev="i-1325e22536734f1f-1301" who="Q3373346">
            <seg>
              Lyssna på vad jag säger! Varför är ni emot alkolås inom nyttotrafiken?
              Det var det jag frågade om, inte alkolås i bilar i största allmänhet.
              Vi vet att ett sådant krav kommer att mötas av problem när det
              gäller Europeiska unionen, i fråga om likvärdighet och så vidare.
            </seg>
          </u>
          <u xml:id="i-1325e22536734f1f-1304" prev="i-1325e22536734f1f-1301" who="Q3373346">
            <seg>
              Jag vill också ha svar på den fjärde frågan, varför ni är emot
              att införa krav på särskild utbildning för förare av utryckningsfordon.
            </seg>
          </u>
          <note type="speaker">
            Anf. 159 ELIZA ROSZKOWSKA ÖBERG (M) replik:
          </note>
          <u xml:id="i-1325e22536734f1f-1305" next="i-1325e22536734f1f-1307" who="Q4991094">
            <seg>
              Fru talman! Jag hann tyvärr inte svara på alla frågor. Det var
              många frågor, och vi har begränsad tid i en replik. Jag ber om
              ursäkt.
            </seg>
          </u>
          <u xml:id="i-1325e22536734f1f-1306" prev="i-1325e22536734f1f-1305" who="Q4991094">
            <seg>
              Jag kan nu börja med att svara på Leif Petterssons fråga angående
              kompetenskrav för förare av utryckningsfordon. Jag instämmer absolut
              i att de som kör till exempel ambulans eller polisbil måste vara
              rätt utbildade för att kunna köra bil i svåra situationer med
              högre hastigheter ofta i tät trafik. Men jag tycker att sådan
              kompetens och sådana utbildningar ska genomföras av arbetsgivare.
              Du pratade om olika krav på olika yrkesgrupper, och det kan behövas
              specifik kompetens för specifika yrken. Jag tycker att respektive
              arbetsgivare bör ansvara både för utbildningarna och för att se
              till att de som kör utryckningsfordon har tillräcklig kompetens
              för att utföra sitt arbete.
            </seg>
          </u>
          <u xml:id="i-1325e22536734f1f-1307" prev="i-1325e22536734f1f-1305" who="Q4991094">
            <seg>
              När det gäller alkolås vill jag påminna om den förändring vi
              har gjort som jag tycker är väldigt bra, att vi har skattebefriat
              alkolås för förmånsbilar så att det inte höjer värdet för förmånsbilar.
              När den tekniska utvecklingen går i den riktningen att alkolås
              blir snabbare, mer användarvänliga och billigare tror jag att
              fler och fler kommer att utrusta sina fordon med sådana alkolås,
              både privata fordon och så kallad nyttotrafik.
            </seg>
          </u>
          <note type="speaker">
            Anf. 160 ANNIKA LILLEMETS (MP) replik:
          </note>
          <u xml:id="i-1325e22536734f1f-1308" next="i-1325e22536734f1f-1311" who="Q4962191">
            <seg>
              Fru talman! Eliza Roszkowska Öberg talar om ansvarsfulla förare
              och verkar ha en relativt uppgiven syn på vitsen med lagar och
              regler. Problemet är att alla förare och trafikanter inte alltid
              är ansvarsfulla, och lagar och regler måste kompensera när man
              gör fel.
            </seg>
          </u>
          <u xml:id="i-1325e22536734f1f-1309" prev="i-1325e22536734f1f-1308" who="Q4962191">
            <seg>
              Det jag tänkte fråga om är om Eliza Roszkowska Öberg anser att
              det är rimligt att barn och andra oskyddade trafikanter som bor
              i olika kommuner har olika skydd och olika säkerhet. Så är det
              tyvärr nu vad gäller hastighetsbegränsning till 30 utanför skolor
              och förskolor och i bostadsområden.
            </seg>
          </u>
          <u xml:id="i-1325e22536734f1f-1310" prev="i-1325e22536734f1f-1308" who="Q4962191">
            <seg>
              Det har förekommit att kommuner som vill sänka hastigheten till
              30 utanför skolor har fått beslutet överklagat av privatpersoner.
              Trafikverket uppmanar kommunerna att sänka hastigheten, men andra
              statliga myndigheter har gett personer som överklagat rätt. Kommunen
              har då inte kunnat sänka hastigheten, utan det har fått vara 50
              kilometer i timmen.
            </seg>
          </u>
          <u xml:id="i-1325e22536734f1f-1311" prev="i-1325e22536734f1f-1308" who="Q4962191">
            <seg>
              Då undrar jag: Tycker Eliza Roszkowska Öberg att det är rimligt
              att säkerheten och möjligheten att cykla och gå till skolan och
              röra sig säkrare där beror på var man bor i Sverige?
            </seg>
          </u>
          <note type="speaker">
            Anf. 161 ELIZA ROSZKOWSKA ÖBERG (M) replik:
          </note>
          <u xml:id="i-1325e22536734f1f-1312" next="i-1325e22536734f1f-1317" who="Q4991094">
            <seg>
              Fru talman! Jag kan bara berätta att jag under en trafiksäkerhetskonferens,
              resultatkonferensen, pratade med några poliser om just trafiksituationen
              vid skolor. En polisman sade till mig: Tänk på att det är samma
              stressade mammor och pappor som klagar som också själva kör för
              fort när de lämnar barnen i skolan eller förskolan.
            </seg>
          </u>
          <u xml:id="i-1325e22536734f1f-1313" prev="i-1325e22536734f1f-1312" who="Q4991094">
            <seg>
              Jag tycker att det är det som är kärnan i problemet. De som klagar
              högst är också de som kör fortast. Vi måste titta på att även
              när vi har hastighetsbegränsningar på många ställen är det redan
              30 kilometer i timmen finns det människor som inte respekterar
              dem.
            </seg>
          </u>
          <u xml:id="i-1325e22536734f1f-1314" prev="i-1325e22536734f1f-1312" who="Q4991094">
            <seg>
              För att svara på frågan om det ska vara precis samma trafiksäkerhet
              i olika kommuner tycker jag att vi absolut måste ställa högsta
              krav på barns säkerhet och generellt oskyddade trafikanters säkerhet.
              Det visar sig att det är just det som är problemområdet numera,
              nämligen att det är cyklister och gående som dör i trafiken. Vi
              måste säkerställa att övergångsställen är säkrare och att gång-
              och cykelbanor är säkra.
            </seg>
          </u>
          <u xml:id="i-1325e22536734f1f-1315" prev="i-1325e22536734f1f-1312" who="Q4991094">
            <seg>
              Jag tror inte på att vi ska köra över kommunernas bestämmande
              i frågan och tycka att vi bättre än Trafikverket kan bestämma
              över hastighetsbegränsningarna vid varenda skola och förskola.
            </seg>
          </u>
          <u xml:id="i-1325e22536734f1f-1316" prev="i-1325e22536734f1f-1312" who="Q4991094">
            <seg>
              Man måste ta hänsyn till de förutsättningar som finns runt skolor
              och förskolor och titta på vilken trafiklösning som finns där.
              Man måste titta på tillgängligheten och miljöfrågorna och även
              på hälsan.
            </seg>
          </u>
          <u xml:id="i-1325e22536734f1f-1317" prev="i-1325e22536734f1f-1312" who="Q4991094">
            <seg>
              Det är en mycket mer komplex fråga än att bara säga: Så här ska
              det vara. Men vi måste absolut titta på barnsäkerhet i trafiken.
            </seg>
          </u>
          <note type="speaker">
            Anf. 162 ANNIKA LILLEMETS (MP) replik:
          </note>
          <u xml:id="i-1325e22536734f1f-1318" next="i-1325e22536734f1f-1320" who="Q4962191">
            <seg>
              Fru talman! Men det är så att kommunerna körs över av statliga
              myndigheter, exempelvis länsstyrelsen, som det var i det här fallet.
              Kommunen ville ha 30 kilometer i timmen utanför skolor och förskolor,
              men de fick inte, helt enkelt. Så är det.
            </seg>
          </u>
          <u xml:id="i-1325e22536734f1f-1319" prev="i-1325e22536734f1f-1318" who="Q4962191">
            <seg>
              Jag ser inte annat än att om vi ska uppfylla det som Eliza Roszkowska
              Öberg säger och som jag verkligen instämmer i att vi ska ha högsta
              krav för säkerheten för barn och oskyddade trafikanter då måste
              det vara möjligt. Det måste vara 30 kilometer i timmen överallt
              då, utanför skolor och i bostadsområdena ute i landet.
            </seg>
          </u>
          <u xml:id="i-1325e22536734f1f-1320" prev="i-1325e22536734f1f-1318" who="Q4962191">
            <seg>
              Jag vill också fråga dig om krav på alkolås i skolbussar, som
              man har för alla skolbussar i till exempel Frankrike. Varför ska
              barn i vissa kommuner inte kunna vara säkra på att de har en nykter
              förare när de körs till skolan, medan andra är det? Varför ska
              det vara upp till kommunerna?
            </seg>
          </u>
          <note type="speaker">
            Anf. 163 ELIZA ROSZKOWSKA ÖBERG (M) replik:
          </note>
          <u xml:id="i-1325e22536734f1f-1321" next="i-1325e22536734f1f-1325" who="Q4991094">
            <seg>
              Fru talman! Jag tycker det är bra att kommunerna oftast, enligt
              vad jag har hört, bestämmer sig under upphandling för att skolskjuts
              ska ske med alkolåsutrustade bilar. Det tycker jag är bra. Men
              jag tycker inte att vi ska säga det härifrån riksdagens sida här
              och nu.
            </seg>
          </u>
          <u xml:id="i-1325e22536734f1f-1322" prev="i-1325e22536734f1f-1321" who="Q4991094">
            <seg>
              Du berättar om några beslut, att hastighetsgränsen sänktes vid
              skolor men att det sedan blev högre hastighet. Det kan man överklaga
              till Transportstyrelsen. Som jag har läst inte minst i vårt betänkande
              säger Transportstyrelsen att det bara har varit enstaka fall där
              någon har överklagat de lokala trafikföreskrifterna om hastighetsbegränsning
              till 30 kilometer i timmen vid skolor och förskolor.
            </seg>
          </u>
          <u xml:id="i-1325e22536734f1f-1323" prev="i-1325e22536734f1f-1321" who="Q4991094">
            <seg>
              Här vill jag påpeka en gång till vad som kanske är det viktigaste:
              Det finns väldigt många skyltar runt om i landet. Men det är inte
              alla människor som lever efter de hastighetsbegränsningarna. Den
              kanske största utmaningen är hur vi påverkar attityderna så att
              de som kör på våra vägar verkligen respekterar hastighetsbegränsningarna.
            </seg>
          </u>
          <u xml:id="i-1325e22536734f1f-1324" prev="i-1325e22536734f1f-1321" who="Q4991094">
            <seg>
              De forskare som arbetar med analysen av trafiksäkerhetsarbetet
              i Sverige pekar på hur vi ska göra så att människor lever efter
              de regler som redan finns.
            </seg>
          </u>
          <u xml:id="i-1325e22536734f1f-1325" prev="i-1325e22536734f1f-1321" who="Q4991094">
            <seg>
              Det finns fortfarande mycket att göra. Jag instämmer i det Annika
              Lillemets säger om att vi måste arbeta för ännu bättre trafiksäkerhet.
              Som jag sade i mitt anförande: Vi är bra, men det betyder inte
              att vi kommer att sluta arbeta med trafiksäkerhetsfrågorna, utan
              vi fortsätter att arbeta för ökad trafiksäkerhet.
            </seg>
          </u>
          <note type="speaker">
            Anf. 164 LARS TYSKLIND (FP):
          </note>
          <u xml:id="i-1325e22536734f1f-1326" next="i-1325e22536734f1f-1344" who="Q6217745">
            <seg>
              Fru talman! Jag börjar med att yrka bifall till förslaget i betänkandet
              och avslag på samtliga reservationer. Sedan vill jag också instämma
              i Eliza Roszkowska Öbergs anförande, med den gedigna genomgång
              som hon har haft i ämnet trafiksäkerhet.
            </seg>
          </u>
          <u xml:id="i-1325e22536734f1f-1327" prev="i-1325e22536734f1f-1326" who="Q6217745">
            <seg>
              När vi talar om trafiksäkerhet är utgångspunkten naturligtvis
              nollvisionen, vilket har nämnts här flera gånger. Då handlar det
              om transportinfrastruktursystemet, att det är utformat så att
              det finns utrymme för att göra misstag.
            </seg>
          </u>
          <u xml:id="i-1325e22536734f1f-1328" prev="i-1325e22536734f1f-1326" who="Q6217745">
            <seg>
              Men det är ändå väldigt viktigt att lyfta fram att ansvaret för
              säkerheten måste delas mellan den som utformar systemet och den
              som använder systemet. Det gäller inte minst hastigheterna, som
              har diskuterats här vid några tillfällen.
            </seg>
          </u>
          <u xml:id="i-1325e22536734f1f-1329" prev="i-1325e22536734f1f-1326" who="Q6217745">
            <seg>
              När man diskuterar delmål på vägen mot inga dödade i trafiken
              finns det en liten paradox inbyggd, för det finns liksom inte
              något lämpligt antal dödade ett lämpligt årtal. Finessen med nollvisionen
              är att vi har bestämt oss för att det ska vara noll.
            </seg>
          </u>
          <u xml:id="i-1325e22536734f1f-1330" prev="i-1325e22536734f1f-1326" who="Q6217745">
            <seg>
              Man kan se på siffrorna från 2010 och 2011, som Eliza Roszkowska
              Öberg redovisade. När vi kom till 266 dödade år 2010 kändes det
              som en historiskt låg siffra. På något vis känns det som ett bakslag
              när siffran året efter är 319. Men som har nämnts här tidigare
              får vi ändå konstatera att det är de två lägsta siffror som har
              funnits i Sverige sedan 1940-talet.
            </seg>
          </u>
          <u xml:id="i-1325e22536734f1f-1331" prev="i-1325e22536734f1f-1326" who="Q6217745">
            <seg>
              Man kan inte se att detta skulle vara någon typ av trendbrott,
              utan det får ses som en variation mellan åren. Men det är ändå
              viktigt att hålla fast vid nollvisionen.
            </seg>
          </u>
          <u xml:id="i-1325e22536734f1f-1332" prev="i-1325e22536734f1f-1326" who="Q6217745">
            <seg>
              Det delmål som har satts upp om högst 220 omkomna år 2020 finns
              inom räckhåll. Men det är ändå intressant att lyfta fram det som
              nämndes, att gruppen för nationell samverkan i en rapport nu i
              april gör analysen att vi kan revidera målet till 133 i stället,
              och då ska vi naturligtvis göra det. Om det går måste vi naturligtvis
              höja våra ambitioner.
            </seg>
          </u>
          <u xml:id="i-1325e22536734f1f-1333" prev="i-1325e22536734f1f-1326" who="Q6217745">
            <seg>
              Fru talman! När det gäller samverkan och trafiksäkerhet har kommunerna
              en viktig roll. Samverkan är ju grunden för att vi ska kunna jobba
              med trafiksäkerhet, att man jobbar på alla nivåer, inte minst
              när det gäller de oskyddade trafikanternas villkor. Statistiken
              visar just att det är inom gruppen oskyddade trafikanter som det
              är ett ökat antal omkomna under det senaste året.
            </seg>
          </u>
          <u xml:id="i-1325e22536734f1f-1334" prev="i-1325e22536734f1f-1326" who="Q6217745">
            <seg>
              En viktig del är lämpligt avvägda hastighetsbegränsningar, inte
              minst i miljöer där det vistas barn, till exempel vid skolor och
              förskolor. Det har Annika Lillemets tagit upp tidigare i dag.
            </seg>
          </u>
          <u xml:id="i-1325e22536734f1f-1335" prev="i-1325e22536734f1f-1326" who="Q6217745">
            <seg>
              Den hastighetsöversyn som görs i många kommuner, med stöd av
              bland annat Trafikverket, har visat sig vara ett framgångsrecept.
              Det handlar om en process där hastighetsgränserna måste sättas
              utifrån en grundlig analys sträcka för sträcka med hänsyn till
              trafiksäkerhet, framkomlighet och miljö. Den processen måste till
              för att man ska kunna få nödvändig acceptans och respekt för de
              hastighetsgränser som slutligen sätts.
            </seg>
          </u>
          <u xml:id="i-1325e22536734f1f-1336" prev="i-1325e22536734f1f-1326" who="Q6217745">
            <seg>
              Fru talman! Jag har vid ett tidigare tillfälle lyft fram min
              hemkommun Strömstad som ett bra exempel på hur man via ombyggnad
              av gaturummet och hastighetsnedsättning till 30 kilometer i timmen
              har fått en betydligt säkrare trafikmiljö. Jag noterade även att
              Stina Bergström lyfte fram Strömstad i en interpellationsdebatt
              för någon vecka sedan, och det gladde mig lite.
            </seg>
          </u>
          <u xml:id="i-1325e22536734f1f-1337" prev="i-1325e22536734f1f-1326" who="Q6217745">
            <seg>
              Men i och med att de nya hastighetsgränserna infördes 2008 har
              man i Strömstad gått vidare med detta. När man gjorde den första
              rundan fanns inte gränsen på 40 kilometer i timmen. Man har nu
              ytterligare differentierat hastighetsgränserna och utnyttjat att
              skylta ganska mycket med 40 kilometer i timmen.
            </seg>
          </u>
          <u xml:id="i-1325e22536734f1f-1338" prev="i-1325e22536734f1f-1326" who="Q6217745">
            <seg>
              Det har gjort att man har fått ett ännu bättre anpassat system
              och framför allt mycket bättre acceptans. När man diskuterar just
              spannet mellan 30 och 50 kilometer i timmen med de ansvariga visar
              det sig att det var lite väl stort. Efterlevnaden av hastighetsgränserna
              har blivit betydligt bättre med en sådan hastighet, när hastigheten
              upplevs relevant i förhållande till gaturummet.
            </seg>
          </u>
          <u xml:id="i-1325e22536734f1f-1339" prev="i-1325e22536734f1f-1326" who="Q6217745">
            <seg>
              Jag vet att liknande arbete pågår i många kommuner. Jag vet att
              man i en annan bohuslänsk kommun, Lysekil, håller på med precis
              samma sak. Då jobbar man också med 30, 40 och 50 kilometer i timmen.
            </seg>
          </u>
          <u xml:id="i-1325e22536734f1f-1340" prev="i-1325e22536734f1f-1326" who="Q6217745">
            <seg>
              Egentligen känner jag inte riktigt igen bilden att kommunerna
              inte kan jobba väldigt långt, så att man har 30 kilometer i timmen
              vid skolor och förskolor. Det måste handla om något i processen
              som inte riktigt accepteras. Som jag sade är det viktigt att man
              gör processen grundligt.
            </seg>
          </u>
          <u xml:id="i-1325e22536734f1f-1341" prev="i-1325e22536734f1f-1326" who="Q6217745">
            <seg>
              Fru talman! Till sist några ord om punkten mobiltelefoni och
              elektronisk utrustning. Från Folkpartiets sida tycker vi att det
              är väldigt konstruktivt att vi nu avvaktar resultatet av den beredning
              som pågår i Näringsdepartementet. Siv Holma sade också att det
              pågår en sådan process. Att i det läget gå ut och reservera sig
              känns lite kontraproduktivt.
            </seg>
          </u>
          <u xml:id="i-1325e22536734f1f-1342" prev="i-1325e22536734f1f-1326" who="Q6217745">
            <seg>
              Man kan väl ändå konstatera att i de rapporter som regeringen
              har tagit emot från Statens väg- och transportforskningsinstitut,
              VTI, är slutsatsen att det är svårt att vara en bra bilförare
              samtidigt som man gör något som tar uppmärksamheten från vägen.
              Det är liksom det som är grundproblemet.
            </seg>
          </u>
          <u xml:id="i-1325e22536734f1f-1343" prev="i-1325e22536734f1f-1326" who="Q6217745">
            <seg>
              Och eventuell lagstiftning bör vara teknikneutral och inrikta
              sig på det vårdslösa beteendet. Fortfarande gäller ju den devis
              som jag framförde förra gången vi diskuterade detta. Är man alltför
              specifik i sina förbud är det en stor tendens att andra vårdslösa
              beteenden upplevs som tillåtna.
            </seg>
          </u>
          <u xml:id="i-1325e22536734f1f-1344" prev="i-1325e22536734f1f-1326" who="Q6217745">
            <seg>
              Men vi får väl se hur den här processen går. Det viktiga är att
              vi får en effektiv lagstiftning som människor verkligen rättar
              sig efter. Precis som Eliza Roszkowska Öberg var inne på är det
              detta vi måste jobba på. Det är attityder och beteenden som man
              måste förändra. Det handlar inte om exakta och specificerade tekniska
              utrustningar.
            </seg>
          </u>
          <note type="speaker">
            Anf. 165 ANNELIE ENOCHSON (KD):
          </note>
          <u xml:id="i-1325e22536734f1f-1345" next="i-1325e22536734f1f-1365" who="Q4768959">
            <seg>
              Fru talman! Det här betänkandet, som vi nu debatterar och diskuterar,
              är ett intressant betänkande utifrån att det är allas vår trafikmiljö
              och trafiksäkerhet.
            </seg>
          </u>
          <u xml:id="i-1325e22536734f1f-1346" prev="i-1325e22536734f1f-1345" who="Q4768959">
            <seg>
              Sverige har genom sin satsning på nollvisionen rönt en stor internationell
              uppmärksamhet, och många länder har följt vår vision om noll döda
              i trafiken. Men vägen dit är inte enkel, och den är inte lätt.
            </seg>
          </u>
          <u xml:id="i-1325e22536734f1f-1347" prev="i-1325e22536734f1f-1345" who="Q4768959">
            <seg>
              Målet att närma oss noll är nu satt till max 220 döda i trafiken
              år 2020. Tyvärr visade förra årets statistik på 319 döda personer
              i trafiken. Det innebär en ökning från året dessförinnan. Ändock
              ligger Sverige bland de jämförbara länder som har det lägsta antalet
              trafikdödade per 100 000 invånare och körda fordonskilometer.
            </seg>
          </u>
          <note>
            International Traffic Safety Data and Analysis Group, som tillhör
            OECD, har sammanställt uppgifter för 34 länder om antalet trafikdödade.
            Under 2010 hade Sverige 2,8 trafikdödade per 100 000 invånare
            och fordonskilometer. Under 2010 var motsvarande genomsnitt för
            EU-länderna 6,2.
          </note>
          <u xml:id="i-1325e22536734f1f-1348" prev="i-1325e22536734f1f-1345" who="Q4768959">
            <seg>
              Bakom alla dessa siffror och statistik döljer sig många tragedier
              och familjer som i ett ögonblick hamnar i djup sorg när en anhörig
              dör. Vi måste därför fortsätta att oförtrutet arbeta vidare med
              att öka trafiksäkerheten för att minska antalet döda.
            </seg>
          </u>
          <u xml:id="i-1325e22536734f1f-1349" prev="i-1325e22536734f1f-1345" who="Q4768959">
            <seg>
              Det är Trafikverkets uppgift att bygga säkra vägar. Det är kommunernas
              uppgift att genomföra hastighetsöversyner på sina vägar för att
              minska olycksriskerna. Det är fordonstillverkarnas uppgift att
              bygga säkrare bilar och utrusta sina bilar med teknik för att
              underlätta för föraren att vara en säker och alert trafikant.
              Men ytterst är det individens ansvar, förarens ansvar, att efterleva
              hastighetsbegränsningarna, använda bilbältet och köra nyktert
              för att just kunna vara en säker förare.
            </seg>
          </u>
          <u xml:id="i-1325e22536734f1f-1350" prev="i-1325e22536734f1f-1345" who="Q4768959">
            <seg>
              Att köra nyktert är för mig en självklarhet, och jag skulle önska
              att poliserna ökade sina insatser just på detta område för att
              minska antalet alkoholpåverkade förare. Jag hörde någon säga att
              det är lika vanligt att möta en berusad förare i en storstad som
              det är att möta en taxi, och taxibilar finns det gott om i storstäderna.
            </seg>
          </u>
          <u xml:id="i-1325e22536734f1f-1351" prev="i-1325e22536734f1f-1345" who="Q4768959">
            <seg>
              Fru talman! Jag vill också kommentera en reservation om insatser
              mot alkohol vid bilkörning. Som jag sade tidigare är det självklart
              att förare ska vara nyktra när de kör. I en reservation från S,
              MP och V efterlyser man att de som installerar ett alkolås inte
              ska få höjt förmånsvärde på sin tjänstebil.
            </seg>
          </u>
          <u xml:id="i-1325e22536734f1f-1352" prev="i-1325e22536734f1f-1345" who="Q4768959">
            <seg>
              Detta har alliansregeringen redan genomfört, som Eliza nämnde,
              genom skatteutskottets betänkande SkU29 förra riksdagsåret. Där
              undantas alkolås från sådan extrautrustning som höjer förmånsvärdet
              vid beräkning av värdet av bilförmån. Den nya bestämmelsen trädde
              i kraft den 1 juli förra året, och den kommer att tillämpas vid
              2012 års taxering. Det är alltså först då man kan tillämpa den.
            </seg>
          </u>
          <u xml:id="i-1325e22536734f1f-1353" prev="i-1325e22536734f1f-1345" who="Q4768959">
            <seg>
              Oppositionen efterlyser också att man ska permanenta ett försök
              så att de som döms för rattfylleri måste använda alkolås för att
              kunna återfå sitt körkort. Även detta har alliansregeringen redan
              genomfört genom ett beslut hösten 2010 gällande trafikutskottets
              betänkande nr 7 om ändringar i körkortslagen. Denna ändring innebär
              att de som döms för rattfylleri får behålla sitt körkort om alkolås
              installeras och vissa andra krav uppfylls.
            </seg>
          </u>
          <u xml:id="i-1325e22536734f1f-1354" prev="i-1325e22536734f1f-1345" who="Q4768959">
            <seg>
              Jag vill också kort kommentera motionen om alkobommar i hamnar,
              även om det inte finns någon reservation om det. I betänkandet
              skriver vi i utskottet att Trafikverkets skyltfond har beviljat
              medel för att Motorförarnas Helnykterhetsförbund i samarbete med
              polisen och andra aktörer ska genomföra prov med alkobommar vid
              färjelägen. Försöket innehåller både ny teknik och ett nytt sätt
              att övervaka. Försöket inleds under 2012.
            </seg>
          </u>
          <u xml:id="i-1325e22536734f1f-1355" prev="i-1325e22536734f1f-1345" who="Q4768959">
            <seg>
              Ja, det stämmer. Jag vet att MHF har kontakt med Stena färjerederi
              och med lokala politiker i Göteborg för att försöka få denna försöksverksamhet
              i gång redan i augusti. Jag kan bara önska lycka till och säga
              att det inte är en dag för tidigt, för onyktra lastbilsförare
              i tunga långtradare måste bort från våra vägar.
            </seg>
          </u>
          <u xml:id="i-1325e22536734f1f-1356" prev="i-1325e22536734f1f-1345" who="Q4768959">
            <seg>
              Min sista kommentar rör mobiltelefoni och elektronisk utrustning.
              I förra årets betänkande om trafiksäkerhet, som många har nämnt
              här, riktade utskottet ett tillkännagivande till regeringen om
              att regeringen bör beakta den forskning som gjorts och pågår på
              området för att sedan återkomma till riksdagen senast under 2012
              med förslag till de åtgärder som kan erfordras eller redovisa
              vidtagna åtgärder när det gäller mobiltelefonerande vid bilkörning.
            </seg>
          </u>
          <u xml:id="i-1325e22536734f1f-1357" prev="i-1325e22536734f1f-1345" who="Q4768959">
            <seg>
              Utskottet framhöll också att förarens koncentration vid bilkörning
              är en av de viktigaste faktorerna för att undvika olyckor. Utskottet
              påpekade vidare att mobiltelefonens speciella ställning måste
              tas på allvar.
            </seg>
          </u>
          <u xml:id="i-1325e22536734f1f-1358" prev="i-1325e22536734f1f-1345" who="Q4768959">
            <seg>
              I Danmark infördes redan 1998 ett krav på att förare som använder
              mobiltelefoner måste använda handsfree. Förra året bötfälldes
              42 000 danska förare för att de brutit mot denna lag och regel.
            </seg>
          </u>
          <u xml:id="i-1325e22536734f1f-1359" prev="i-1325e22536734f1f-1345" who="Q4768959">
            <seg>
              En dansk polis hävdar att detta är en bra grund för att påverka
              allmänhetens medvetande om att allt mobilprat är farligt i trafiken
              och att man på sikt vill få en ändrad attityd till att människor
              pratar i mobil medan de kör. Det ska upplevas lika fel att prata
              i mobiltelefon medan man kör som att köra onykter, säger polisen
              Andresen vid danska polisens trafikcenter.
            </seg>
          </u>
          <u xml:id="i-1325e22536734f1f-1360" prev="i-1325e22536734f1f-1345" who="Q4768959">
            <seg>
              Vårt andra grannland, Norge, införde så sent som den 15 mars
              2000 ett förbud för fordonsförare att använda handhållna mobiltelefoner
              under körning.
            </seg>
          </u>
          <u xml:id="i-1325e22536734f1f-1361" prev="i-1325e22536734f1f-1345" who="Q4768959">
            <seg>
              Jag kan därför tycka att det är lite märkligt att VTI i sin rapport
              till regeringen hävdar att det inte spelar någon roll om det är
              handsfree eller inte, utan det är själva hanteringen av mobiltelefonen
              i sig som ökar risken.
            </seg>
          </u>
          <u xml:id="i-1325e22536734f1f-1362" prev="i-1325e22536734f1f-1345" who="Q4768959">
            <seg>
              Utan att vara forskare kan jag däremot lätt dra slutsatsen att
              den som har handsfree i bilen och därmed bägge händerna på ratten
              påverkas mindre än den som kör med en hand eller klämmer luren
              mellan axeln och huvudet och samtidigt försöker köra bilen. Att
              köra med bägge händerna på ratten och hålla dem kvart i två var
              något jag fick lära mig när jag tog körkort. Det borde gälla i
              dag också.
            </seg>
          </u>
          <u xml:id="i-1325e22536734f1f-1363" prev="i-1325e22536734f1f-1345" who="Q4768959">
            <seg>
              Det saknas statistik som visar att mobiltelefoner varit orsak
              till bilolyckor. Om polisen vid varje bilolycka med personskador
              fick omhänderta mobiltelefonen skulle man lätt kunna konstatera
              om föraren vid olyckstillfället var sysselsatt med mobilprat eller
              med sms.
            </seg>
          </u>
          <u xml:id="i-1325e22536734f1f-1364" prev="i-1325e22536734f1f-1345" who="Q4768959">
            <seg>
              VTI säger vidare i sin rapport att det är 23 gånger farligare
              att sms:a medan man kör än att inte göra det. Det är alltså lika
              farligt att sms:a som att köra kraftigt berusad.
            </seg>
          </u>
          <u xml:id="i-1325e22536734f1f-1365" prev="i-1325e22536734f1f-1345" who="Q4768959">
            <seg>
              VTI:s två rapporter håller just nu på att beredas i Näringsdepartementet.
              Regeringen avser att återkomma senare i höst. Jag avvaktar till
              dess men vill samtidigt framhålla att lag kan vara förebyggande
              och normativ, och i detta fall behövs det.
            </seg>
          </u>
          <note>
            Jag yrkar bifall till förslaget i betänkandet och avslag på alla
            motioner.
          </note>
          <note type="speaker">
            Anf. 166 ANDERS ÅKESSON (C):
          </note>
          <u xml:id="i-1325e22536734f1f-1366" next="i-1325e22536734f1f-1375" who="Q6255521">
            <seg>
              Fru talman! Det har väl inte undgått någon att det här betänkandet
              handlar om trafiksäkerhet.
            </seg>
          </u>
          <u xml:id="i-1325e22536734f1f-1367" prev="i-1325e22536734f1f-1366" who="Q6255521">
            <seg>
              Många liksom jag konstaterar att trots höga ambitioner och många
              åtgärder är det alltför många som dödas och skadas i trafiken.
              För Centerpartiet och alliansregeringen är det självklart att
              fortsätta att arbeta för att nollvisionen, att ingen dödas eller
              allvarligt skadas i trafiken, ska bli verklighet. Tillsammans
              med en säker infrastruktur och säkra fordon krävs fokusering på
              trafikanten och trafikantens ansvar. Den enskildes eget ansvar
              och trafikbeteende är en avgörande faktor för att antalet omkomna
              i trafiken ska minska och att nollvisionen, som vi så hårt eftertraktar,
              ska bli möjlig att uppnå.
            </seg>
          </u>
          <u xml:id="i-1325e22536734f1f-1368" prev="i-1325e22536734f1f-1366" who="Q6255521">
            <seg>
              Fru talman! Nästan alla människor, barn och vuxna, befinner sig
              i någon form av trafikmiljö varje dag i vårt land. Att trafiken
              då är säker att vistas i är oerhört viktigt. Det förutsätter ett
              ständigt utvecklat trafiksäkerhetsarbete som i sin tur, skulle
              jag vilja påstå, består av tre centrala delar: säker infrastruktur,
              säkra fordon och säkra trafikanter.
            </seg>
          </u>
          <u xml:id="i-1325e22536734f1f-1369" prev="i-1325e22536734f1f-1366" who="Q6255521">
            <seg>
              Att utveckla våra vägar och våra fordon så att de blir så säkra
              som möjligt är en gemensam uppgift för forskning, näringsliv och
              myndigheter. Tillsammans kan dessa aktörer skapa och verkställa
              innovationer som minskar risken att dö i trafiken. Noll döda och
              noll allvarligt skadade i trafiken är en viktig vision.
            </seg>
          </u>
          <u xml:id="i-1325e22536734f1f-1370" prev="i-1325e22536734f1f-1366" who="Q6255521">
            <seg>
              Jag vill i detta sammanhang passa på att lyfta fram det femte
              transportslaget it, informationstekniken. För en högre trafiksäkerhet
              utgör it utan tvekan en mycket stor möjlighet. De tekniska system
              som finns i våra fordon och längs våra vägar utvecklas ständigt
              och hjälper oss genom att de hindrar oss från att somna, varnar
              oss för köer eller uppmärksammar oss på fotgängare eller annat.
            </seg>
          </u>
          <u xml:id="i-1325e22536734f1f-1371" prev="i-1325e22536734f1f-1366" who="Q6255521">
            <seg>
              Fru talman! Konsekvenserna av de misstag som vi som trafikanter
              trots allt gör kan mildras genom säkra vägar, förlåtande sidoområden
              och säkrare fordon. Helt avgörande för att nå framgång i trafiksäkerhetsarbetet
              är dock varje enskild trafikants beteende och minskade risktagande.
              Vi kommer aldrig någonsin att kunna överlåta ansvaret på tekniska
              system eller samhällets myndigheter. Det viktigaste för att komma
              till rätta med de värsta riskerna som vårt eget beteende skapar
              är hastigheten, alkoholen, drogerna och bältesanvändningen. Varje
              trafikant måste göras väl medveten om vilka risker man utsätter
              sig själv och andra för. Särskilt utsatta i den trafikmiljö som
              vi i stort sett alla vistas i varje dag är de oskyddade trafikanterna
              som går, cyklar eller kör andra tvåhjuliga fordon.
            </seg>
          </u>
          <u xml:id="i-1325e22536734f1f-1372" prev="i-1325e22536734f1f-1366" who="Q6255521">
            <seg>
              När det gäller beteende och ansvar har körkortsutbildningen en
              central roll för att skapa trygga trafikanter. Denna roll behöver
              stärkas, inte minst inför det att unga, förväntansfulla och nybakade
              körkortsinnehavare ger sig ut på sin premiärtur på moped, motorcykel
              eller i bil.
            </seg>
          </u>
          <u xml:id="i-1325e22536734f1f-1373" prev="i-1325e22536734f1f-1366" who="Q6255521">
            <seg>
              Fru talman! Avslutningsvis: De absolut största riskerna i trafiken
              utgörs dock av en väldigt liten grupp trafikanter. Av ett stort
              antal utandningsprov som görs i vårt land år 2011 gjordes 2,5
              miljoner tester vet vi att andelen nyktra förare har ökat från
              99,71 procent till 99,75 procent. Alkohol och droger är en sådan
              riskfaktor som få utsätter sig för men som nästan alltid leder
              till väldigt ödesdigra konsekvenser.
            </seg>
          </u>
          <u xml:id="i-1325e22536734f1f-1374" prev="i-1325e22536734f1f-1366" who="Q6255521">
            <seg>
              Trots att rattfylleristerna är få och antalet minskande återfaller
              många av dem gång på gång. För att stoppa dessa risktagare krävs
              effektiva och riktade insatser. Av det skälet har, precis som
              tidigare nämnts, alliansregeringen infört obligatoriskt alkolås
              för dömda rattfyllerister. Det är en åtgärd som kan verkställas
              omedelbart och som självklart försvårar ett återfallsbrott.
            </seg>
          </u>
          <u xml:id="i-1325e22536734f1f-1375" prev="i-1325e22536734f1f-1366" who="Q6255521">
            <seg>
              Målet är självklart alkolås i alla nya bilar, men vi vet att
              det tar årtionden innan alla bilar i vår fordonspark har alkolås.
              Till dess är det oerhört viktigt att snabbt stoppa de individer
              som i dag återkommande utsätter sina medtrafikanter för livsfara.
            </seg>
          </u>
          <note>
            Överläggningen var härmed avslutad.
          </note>
          <note>
            23 § Cykeltrafik
          </note>
          <note>
            Föredrogs
          </note>
          <note type="speaker">
            Anf. 167 MONICA GREEN (S):
          </note>
          <u xml:id="i-1325e22536734f1f-1376" next="i-1325e22536734f1f-1390" who="Q3358763">
            <seg>
              Fru talman! Nu ska vi tala om cykeln. Vi behöver underlätta för
              cykeln som transportsätt. Cykeln är bra för miljön, för folkhälsan
              och för den enskildes privatekonomi. Det krävs en säkrare trafikmiljö
              även för cyklister, fler cykelstråk och bättre cykelvägar.
            </seg>
          </u>
          <u xml:id="i-1325e22536734f1f-1377" prev="i-1325e22536734f1f-1376" who="Q3358763">
            <seg>
              Vi behandlade nyss betänkandet om trafiksäkerhet, och cyklister
              är en trafikgrupp som är väldigt utsatt eftersom de är oskyddade
              trafikanter. Det vill vi ändra på.
            </seg>
          </u>
          <u xml:id="i-1325e22536734f1f-1378" prev="i-1325e22536734f1f-1376" who="Q3358763">
            <seg>
              Det uppfattas som lite hurtigt och nästan lite udda att ta cykeln
              till jobbet, affären och fritidsaktiviteterna. Vi tycker att det
              borde vara tvärtom, att det skulle vara det naturliga att ta cykeln
              på de korta sträckorna. Vi skulle spara både pengar och miljön.
              Ofta skulle vi också spara tid, och som grädde på moset skulle
              vi bli friskare.
            </seg>
          </u>
          <u xml:id="i-1325e22536734f1f-1379" prev="i-1325e22536734f1f-1376" who="Q3358763">
            <seg>
              Hur ska vi nå dit? Ja, med trafiksäkrare cykelvägar och cykelleder
              och möjlighet att ta med cykeln på kollektiva transportmedel.
              Det borde kunna finnas cykelpooler i tätorterna vid busshållsplatser
              och tågstationer, och det borde finnas bra cykelparkering med
              tak.
            </seg>
          </u>
          <u xml:id="i-1325e22536734f1f-1380" prev="i-1325e22536734f1f-1376" who="Q3358763">
            <seg>
              Jag vill också nämna att jag skrev på Facebook alldeles nyligen
              att jag skulle ha den här cykeldebatten. Då fick jag kommentaren:
              Tänk på att även cyklister ska följa trafikreglerna! Och så är
              det givetvis. Även cyklister ska markera tydligt och följa de
              regler som finns. Då minskar vi olyckorna drastiskt.
            </seg>
          </u>
          <u xml:id="i-1325e22536734f1f-1381" prev="i-1325e22536734f1f-1376" who="Q3358763">
            <seg>
              Fru talman! I fredags cyklade jag på den nyinvigda cykelvägen
              mellan Mariestad och Lidköping, längs Vänerns strand. Den ingår
              i Kinnekulles biosfärsområde. Det var en fantastisk upplevelse.
              Jag välkomnar alla initiativ till liknande cykelvägar eller cykelleder.
              Vi skulle kunna göra betydligt fler sådana i hela landet, och
              det finns fler exempel. Men vi är inte tillräckligt bra. Både
              Danmark och Holland har kommit betydligt längre än Sverige.
            </seg>
          </u>
          <u xml:id="i-1325e22536734f1f-1382" prev="i-1325e22536734f1f-1376" who="Q3358763">
            <seg>
              Här väntar vi. Ja, vad är det vi väntar på? Vi väntar på den
              särskilde utredaren. Förra årets debatt gick ut på att utskottet
              var i stort sett enigt, men man hänvisade till regeringens särskilde
              cykelutredare som skulle vara klar med utredningen i maj 2012.
              Och vad händer nu? Jo, nu hänvisar utskottet återigen till regeringens
              särskilde cykelutredare, för utredaren har fått förlängd tid.
              Så hur blir det nästa år? Kommer vi att ha några skarpa förslag
              att ta ställning till då?
            </seg>
          </u>
          <u xml:id="i-1325e22536734f1f-1383" prev="i-1325e22536734f1f-1376" who="Q3358763">
            <seg>
              Medan vi väntar och hänvisar minskar cykelns andel av persontransporterna,
              trots att vi har den politiska ambitionen att den ska öka. Och
              det finns flera skäl till det. Cykeln har inte en framträdande
              roll i ett integrerat planeringssystem.
            </seg>
          </u>
          <u xml:id="i-1325e22536734f1f-1384" prev="i-1325e22536734f1f-1376" who="Q3358763">
            <seg>
              I Trafikverkets kapacitetsutredning som kom nyligen framgår det
              att kortväga cykelresor utgör ungefär 10 procent. I rapporten
              finns en prognos som visar att resandet med nästan alla färdsätt
              kommer att öka med 13 procent de kommande tio åren. Men cykelresorna
              kommer bara att öka med 1 procent om vi inte gör något.
            </seg>
          </u>
          <u xml:id="i-1325e22536734f1f-1385" prev="i-1325e22536734f1f-1376" who="Q3358763">
            <seg>
              En undersökning visar att 20 procent av alla kortväga arbets-
              och fritidsresor skulle kunna göras med cykel. Med starka styrmedel
              finns det potential för att 50 procent av alla kortväga resor
              skulle kunna göras med cykel.
            </seg>
          </u>
          <u xml:id="i-1325e22536734f1f-1386" prev="i-1325e22536734f1f-1376" who="Q3358763">
            <seg>
              Nyligen hänvisade jag till ett gott exempel i min valkrets. Det
              finns också dåliga exempel, och jag ska nämna ett. Mellan Skövde
              och Varnhem måste jag som cyklist välja mellan en grusad tvättbrädeväg
              och en hårt trafikerad två-plus-ett-väg. Där vill jag naturligtvis
              ha en asfalterad cykelväg. Annars väljer jag den hårt trafikerade
              två-plus-ett-vägen, och det är inte bra för trafiksäkerheten.
              Det är dessutom väldigt obehagligt att cykla där. Men att cykla
              på en tvättbräda med grus är ingen höjdare heller, fru talman.
            </seg>
          </u>
          <u xml:id="i-1325e22536734f1f-1387" prev="i-1325e22536734f1f-1376" who="Q3358763">
            <seg>
              Vätternrundan är ett fantastiskt, gigantiskt arrangemang med
              23 000 cyklister. Tävlande och motionärer tar sig de 30 milen
              runt Vättern. Det är anmärkningsvärt att denna stora cykeltävling
              inte är bilfri. Arrangörerna jobbar hårt för att den ska bli bilfri
              eller åtminstone enkelriktad. Jag stöder detta arbete.
            </seg>
          </u>
          <u xml:id="i-1325e22536734f1f-1388" prev="i-1325e22536734f1f-1376" who="Q3358763">
            <seg>
              Vi socialdemokrater står givetvis bakom alla våra reservationer,
              men för tids vinnande yrkar jag bifall till reservation nr 2.
              Det är en av de reservationer som vi har gemensamt med V och MP.
              Vi vill att cykelvägarna ska öka, inte minska, och där man gör
              om vägar till två-plus-ett-vägar ska det givetvis gå att cykla
              bredvid eller i anslutning till vägen. Det behövs alltså cykelväg
              intill en två-plus-ett-väg.
            </seg>
          </u>
          <u xml:id="i-1325e22536734f1f-1389" prev="i-1325e22536734f1f-1376" who="Q3358763">
            <seg>
              Vi vill också intensifiera arbetet med att göra cyklandet mer
              säkert. Cyklister är mycket utsatta, som jag sade i min inledning.
              Skaderisken för cyklister är nio gånger högre än för bilister.
              Det vill vi ändra på.
            </seg>
          </u>
          <note>
            Avslutningsvis: Cykla mer! Följ trafikreglerna som cyklist! Inför
            fler och enklare cykelvägar! Underlätta för kombinationen av cykel
            och kollektivtrafik!
          </note>
          <u xml:id="i-1325e22536734f1f-1390" prev="i-1325e22536734f1f-1376" who="Q3358763">
            <seg>
              Med alla dessa styrmedel kan vi bli friskare, gladare och rikare.
            </seg>
          </u>
          <note>
            I detta anförande instämde Roza Güclü Hedin, Lars Johansson,
            Lars Mejern Larsson, Désirée Liljevall, Leif Pettersson, Suzanne
            Svensson och Anders Ygeman (alla S).
          </note>
          <note type="speaker">
            Anf. 168 STINA BERGSTRÖM (MP):
          </note>
          <u xml:id="i-1325e22536734f1f-1391" next="i-1325e22536734f1f-1409" who="Q4938708">
            <seg>
              Fru talman! Det ska vara enkelt att cykla. Det är det i Freiburg
              i södra Tyskland. Veckan före påsk var vi några miljöpartister
              som tog nattåget dit ned och hyrde cyklar. Det var härligt att
              i strålande sol trampa runt på fina, breda, asfalterade cykelvägar.
            </seg>
          </u>
          <u xml:id="i-1325e22536734f1f-1392" prev="i-1325e22536734f1f-1391" who="Q4938708">
            <seg>
              När vi skulle korsa vägar och gator behövde vi inte stå och vänta,
              för i Freiburg har cyklisterna företräde. Ibland cyklade vi på
              gator utan cykelbana. Men även det kändes lugnt och tryggt, för
              i Freiburg kör bilarna aldrig mer än 30 kilometer i timmen. Inte
              heller behövde vi åka några omvägar, för i Freiburg är det tillåtet
              för cyklister att cykla mot enkelriktat.
            </seg>
          </u>
          <u xml:id="i-1325e22536734f1f-1393" prev="i-1325e22536734f1f-1391" who="Q4938708">
            <seg>
              I Freiburg var det var smidigt att ta med sig cyklarna på de
              regionala tågen, och vid det stora cykelgaraget vid järnvägsstationen
              kunde man parkera sin cykel bakom lås och bom. Man kunde också
              lämna in den på lagning och hyra cyklar där.
            </seg>
          </u>
          <u xml:id="i-1325e22536734f1f-1394" prev="i-1325e22536734f1f-1391" who="Q4938708">
            <seg>
              Fru talman! Jag hoppas att Kent Johansson, regeringens cykelutredare,
              åker till Freiburg. Jag hoppas att Fredrik Reinfeldt och Anders
              Borg åker till Köpenhamn och cyklar runt och träffar danska politiker
              och pratar cykling. Om de gör det och lyssnar, lär och skrider
              till handling skulle det bli enklare att cykla även i Sverige.
            </seg>
          </u>
          <u xml:id="i-1325e22536734f1f-1395" prev="i-1325e22536734f1f-1391" who="Q4938708">
            <seg>
              Fru talman! Det ska vara enkelt att cykla var namnet på den motion
              som jag och fem andra miljöpartister lämnade in till riksdagen
              i höstas och vars förslag vi ska debattera i dag. Cykelfrämjande
              åtgärder döptes den om till när den registrerades, och det är
              också ett bra namn. Främja cyklandet är nämligen just det Miljöpartiet
              vill.
            </seg>
          </u>
          <u xml:id="i-1325e22536734f1f-1396" prev="i-1325e22536734f1f-1391" who="Q4938708">
            <seg>
              I Holland sker 25 procent av resorna på cykel, i Danmark 18 procent.
              Vi ligger långt efter med futtiga 10 procent. Hur kommer vi upp
              i dansk och holländsk nivå? Och hur ska vi nå Kapacitetsutredningens
              förslag att 50 procent av de kortväga resorna ska cyklas år 2050?
            </seg>
          </u>
          <u xml:id="i-1325e22536734f1f-1397" prev="i-1325e22536734f1f-1391" who="Q4938708">
            <seg>
              Precis som Monica Green undrar jag var den där cykelutredningen
              har tagit vägen och när vi kommer att få den presenterad för oss.
            </seg>
          </u>
          <u xml:id="i-1325e22536734f1f-1398" prev="i-1325e22536734f1f-1391" who="Q4938708">
            <seg>
              Men vi kanske inte behöver en cykelutredning, för jag kan berätta
              för regeringen vad som behöver göras för att främja cyklandet.
              Man behöver bygga fler cykelvägar, införa enklare trafikregler
              för cyklister, förbättra trafiksäkerheten för cyklisterna och
              göra det lättare att ta med cykeln på bussen och tåget.
            </seg>
          </u>
          <u xml:id="i-1325e22536734f1f-1399" prev="i-1325e22536734f1f-1391" who="Q4938708">
            <seg>
              I dagens betänkande står det: Enligt regeringens bedömning är
              den enskilt viktigaste åtgärden för att öka cykelresandet att
              åstadkomma förbättrad infrastruktur för cyklister.
            </seg>
          </u>
          <u xml:id="i-1325e22536734f1f-1400" prev="i-1325e22536734f1f-1391" who="Q4938708">
            <seg>
              Det låter bra, men i regeringens plan för i år finns bara 24
              miljoner avsatt till cykelvägar. Det räcker till ungefär 16 kilometer
              cykelväg i hela landet. 16 kilometer är inte särskilt mycket.
              Det räcker inte ens till en cykelväg mellan Kil och Karlstad.
            </seg>
          </u>
          <u xml:id="i-1325e22536734f1f-1401" prev="i-1325e22536734f1f-1391" who="Q4938708">
            <seg>
              Fru talman! Det är inte bara det att man inte bygger cykelvägar
              vid det nationella vägnätet. Man bygger också bort möjligheten
              att cykla. Monica Green talade om det. Jag tänker på alla vägar
              som nu görs om till två-plus-ett-vägar med mitträcke. Det är jättebra
              ur trafiksäkerhetssynpunkt för bilisterna. Men den tidigare vägrenen
              görs om till körfält, och cyklisterna tvingas ned i diket.
            </seg>
          </u>
          <u xml:id="i-1325e22536734f1f-1402" prev="i-1325e22536734f1f-1391" who="Q4938708">
            <seg>
              Det här kan vi se flera exempel på hemma i Värmland. I Fagerås
              i närheten av där jag bor har man vid väg 45 lyckats med konststycket
              att bygga bort gång- och cykelvägen till busshållplatsen. Nu går
              och cyklar folk på körfältet för att kunna ta sig till bussen.
              De mest försiktiga travar dock i diket.
            </seg>
          </u>
          <u xml:id="i-1325e22536734f1f-1403" prev="i-1325e22536734f1f-1391" who="Q4938708">
            <seg>
              Miljöpartiet vill satsa 500 statliga miljoner ytterligare per
              år på cykelvägar. Vi vill också göra det obligatoriskt att bygga
              cykel- och gångvägar samtidigt som man bygger mitträcken.
            </seg>
          </u>
          <u xml:id="i-1325e22536734f1f-1404" prev="i-1325e22536734f1f-1391" who="Q4938708">
            <seg>
              Fru talman! Det här handlar också om trafiksäkerhet. Ett annat
              viktigt krav för trafiksäkerhet är hastighetsbegränsning. I städer
              och tätorter där man blandar bilar, cyklande och gående måste
              man ha en hastighetsbegränsning på 30 kilometer i timmen. Varför?
              Det har sagts många gånger förut här i kammaren, men det tål att
              upprepas: Forskningen visar att när en cyklist eller fotgängare
              blir påkörd av en bil som kör i 30 kilometer per timme klarar
              nio av tio livhanken; kör bilen i 50 dör nio av tio. Miljöpartiet
              tycker att det är 30 som ska gälla i miljöer där mjuka människor
              och hårda bilar ska samsas.
            </seg>
          </u>
          <u xml:id="i-1325e22536734f1f-1405" prev="i-1325e22536734f1f-1391" who="Q4938708">
            <seg>
              Fru talman! Miljöpartiet vill genom enklare trafikregler göra
              det enklare att cykla. Vi vill att det ska vara lagligt att cykla
              mot enkelriktat, som i Freiburg. Finns det något mer irriterande
              än att, när man har bråttom till ett möte och nästan kommit fram,
              upptäcka att man måste cykla runt hela kvarteret för att den sista
              biten är enkelriktad? Det är bra med enkelriktade gator i staden,
              men på de allra flesta gatorna är det inget problem för en cykel
              och en bil att mötas. Att cykla mot enkelriktat är redan tillåtet
              i många andra europeiska länder som Holland, Schweiz, Danmark,
              Frankrike, England, Österrike och Belgien. Varför inte också i
              Sverige?
            </seg>
          </u>
          <u xml:id="i-1325e22536734f1f-1406" prev="i-1325e22536734f1f-1391" who="Q4938708">
            <seg>
              Vi tycker att zebralagen ska gälla även för cyklister. I dag
              har fotgängarna företräde vid ett övergångsställe; bilisterna
              måste stanna. Vi tycker att samma sak ska gälla när en cykelbana
              korsar en gata. Så är det redan i andra, mer cykeltillvända länder.
            </seg>
          </u>
          <u xml:id="i-1325e22536734f1f-1407" prev="i-1325e22536734f1f-1391" who="Q4938708">
            <seg>
              Det är också viktigt att kunna cykla en del av sin resa. Det
              ska vara lätt att ta med sig cykeln på kollektivtrafiken, men
              kanske inte på alla bussar och tåg. Det skulle till exempel fungera
              dåligt om alla som åker med X 2000 på morgonen från Karlstad till
              Stockholm skulle vilja plocka med sig cyklarna, men det är viktigt
              att det finns tåg mellan Karlstad och Stockholm där det går att
              göra det. Så är det inte i dag.
            </seg>
          </u>
          <u xml:id="i-1325e22536734f1f-1408" prev="i-1325e22536734f1f-1391" who="Q4938708">
            <seg>
              En del länstrafikbolag, till exempel Värmlandstrafik, har infört
              möjligheten att ta med sig cykeln. Det är jättebra, men detta
              är inte bara en regional fråga. Om det ska vara möjligt att resa
              runt i Sverige med cykel är det viktigt med samordning. Därför
              vill Miljöpartiet ha in det som ett krav i kollektivtrafiklagen
              på både upphandlad och kommersiell trafik. Det funkar inte på
              alla tåg, men det måste finnas möjlighet överallt i Sverige, och
              det måste vara enhetliga regler.
            </seg>
          </u>
          <u xml:id="i-1325e22536734f1f-1409" prev="i-1325e22536734f1f-1391" who="Q4938708">
            <seg>
              Fru talman! Självklart står jag bakom Miljöpartiets samtliga
              reservationer i det här betänkandet, men för tids vinnande yrkar
              jag bifall endast till reservationerna 2 och 3.
            </seg>
          </u>
          <note type="speaker">
            Anf. 169 SIV HOLMA (V):
          </note>
          <u xml:id="i-1325e22536734f1f-1410" next="i-1325e22536734f1f-1427" who="Q4609260">
            <seg>
              Fru talman! Jag yrkar bifall till reservationerna 2 och 5 som
              Vänsterpartiet står bakom tillsammans med Miljöpartiet och Socialdemokraterna,
              nämligen Åtgärder i trafikens infrastruktur för cykling och Underlättande
              av kombinerade resor med cykel.
            </seg>
          </u>
          <u xml:id="i-1325e22536734f1f-1411" prev="i-1325e22536734f1f-1410" who="Q4609260">
            <seg>
              Förra gången vi debatterade cykelpolitiken var den 28 april förra
              året. Då hänvisade utskottsmajoriteten till att regeringen utsett
              en särskild utredare, Kent Johansson, med uppgift att se över
              de regler som påverkar förutsättningarna för att få fler att använda
              cykeln. Uppdraget skulle redovisas senast den 1 maj i år. Det
              har i dag gått nästan en månad sedan datumet passerade och ingenting
              hörs om utredningen. Kanske det blev platt fall. Det verkar i
              alla fall ha blivit ett platt fall i stor tystnad.
            </seg>
          </u>
          <u xml:id="i-1325e22536734f1f-1412" prev="i-1325e22536734f1f-1410" who="Q4609260">
            <seg>
              Utskottsmajoriteten abdikerar i betänkandet från sitt nationella
              ansvar och gömmer sig bakom den kommunala nivån genom att hänvisa
              till att det är kommunen som har det största ansvaret.
            </seg>
          </u>
          <u xml:id="i-1325e22536734f1f-1413" prev="i-1325e22536734f1f-1410" who="Q4609260">
            <seg>
              En intressant uppgift i betänkandet finner man i Trafikverkets
              rapport Transportsystemets behov av kapacitetshöjande åtgärder
              förslag till lösningar till år 2025 och utblick mot år 2050 .
              I rapporten anges en prognos för persontransporter mellan 2001
              och 2020 som visar att antalet resor med alla färdsätt kommer
              att öka med 13 procent, medan cykelresorna under nämnda period
              kommer att öka med endast 1 procent. Samtidigt visar undersökningar
              på att ca 20 procent av korta arbets- och fritidsresor med bil
              skulle kunna ersättas med gång och cykel. Rapporten visar att
              det till 2050 är realistiskt att 30 procent av de kortväga resorna
              skulle kunna ske med cykel. Med starka styrmedel finns det alltså
              en potential att cykling till och med kan utgöra hälften av samtliga
              kortväga resor, förutsatt att infrastruktur, drift och underhåll
              anpassas. Det finns en jämförelse med att i Köpenhamn cyklar över
              50 procent som har mindre än tio kilometer till arbetet eller
              studieorten. Av dem som har mellan två och fem kilometer till
              arbetet alternativt studieorten cyklar 64 procent.
            </seg>
          </u>
          <u xml:id="i-1325e22536734f1f-1414" prev="i-1325e22536734f1f-1410" who="Q4609260">
            <seg>
              Ser man på olycksutvecklingen för cyklister är det generellt
              sett en trafikantgrupp som är mycket utsatt. Skaderisken har beräknats
              till nio gånger högre för cyklister än för biltrafikanter. Det
              är viktigt att ha i minnet.
            </seg>
          </u>
          <u xml:id="i-1325e22536734f1f-1415" prev="i-1325e22536734f1f-1410" who="Q4609260">
            <seg>
              Fru talman! Fortfarande får cykeltrafiken ca 2 procent av statens
              anslag inom den nationella planen, men det är runt 10 procent
              av samtliga transporter som sker med cykel. Visserligen är siffran
              10 procent en relativt gammal beräkning från 2006, men vi har
              inget färskare. Trafikanalys skulle publicera en färsk resvaneundersökning
              i maj. Nu har nästan hela maj månad hunnit gå och ingenting finns
              att tillgå på Trafikanalys hemsida.
            </seg>
          </u>
          <u xml:id="i-1325e22536734f1f-1416" prev="i-1325e22536734f1f-1410" who="Q4609260">
            <seg>
              Detta visar på ett tydligt sätt problematiken med den moderatledda
              regeringens cykelpolitik, och det är att det är mycket snack och
              lite verkstad. Det återstår en hel del för regeringspartiernas
              företrädare att bevisa. Det räcker inte med att hänvisa till den
              kommunala eller regionala nivån. Det krävs mer offensiva åtgärder
              på nationell nivå från regeringens och riksdagens sida. Där vill
              Vänsterpartiet gå från ord till handling och göra offensiva satsningar
              för att underlätta användningen av cykeln som transportmedel.
              Vi satsar också i vår budget upp mot 700 miljoner kronor mer per
              år än regeringen.
            </seg>
          </u>
          <u xml:id="i-1325e22536734f1f-1417" prev="i-1325e22536734f1f-1410" who="Q4609260">
            <seg>
              Vi pekar på behovet av bättre cykelinfrastruktur i form av fler
              cykelstråk, cykelvägar och cykelparkeringar och bättre möjligheter
              att ta med cykeln på andra transportslag såsom buss och tåg. Det
              finns dessutom behov av att fastställa en målsättning att halvera
              antalet allvarligt skadade cyklister fram till 2020. Detta för
              att ytterligare fokusera på arbetet med att öka trafiksäkerheten
              för cyklister.
            </seg>
          </u>
          <u xml:id="i-1325e22536734f1f-1418" prev="i-1325e22536734f1f-1410" who="Q4609260">
            <seg>
              Fru talman! Framför allt är det viktigt att synliggöra cykelns
              potential som ett framtidsinriktat transportmedel på kortare distanser.
              Det finns fem skäl för att ta vara på cykelns potential:
            </seg>
          </u>
          <u xml:id="i-1325e22536734f1f-1419" prev="i-1325e22536734f1f-1410" who="Q4609260">
            <seg>
              För det första är den miljö- och klimatvänlig. Om fler cyklar
              är det lättare att nå de av riksdagen uppsatta miljökvalitetsmålen.
              Det är framför allt målen om god luftkvalitet, begränsad klimatpåverkan
              och en god bebyggd miljö som berörs.
            </seg>
          </u>
          <u xml:id="i-1325e22536734f1f-1420" prev="i-1325e22536734f1f-1410" who="Q4609260">
            <seg>
              För det andra kan den ge ökad trafiksäkerhet. Studier visar att
              ju fler människor som använder sig av cykel i stället för bil,
              desto färre olyckor och döda. Länder som har en hög andel cykeltrafik
              har lägre antal döda i trafiken än länder med liten cykeltrafik.
              Detta förutsätter investeringar i cykelinfrastrukturen. Att andelen
              cyklister minskar, vilket det finns tendenser till i Sverige,
              kan jag inte tolka på annat sätt än att vi har stor brist på trafiksäkra
              cykelvägar. Stina Bergström nämnde 30-kilometersvägarna.
            </seg>
          </u>
          <u xml:id="i-1325e22536734f1f-1421" prev="i-1325e22536734f1f-1410" who="Q4609260">
            <seg>
              För det tredje blir det billigare för samhället. Inom transportpolitiken
              råder det alltid konkurrens om pengar mellan trafikslagen. Om
              en större andel av medlen går till cykeltrafiken skulle samhällets
              kostnader kunna minska eftersom det för kortare sträckor behövs
              cykelbanor i större utsträckning. Schablonkostnaden för en ny
              cykelväg per längdmeter är ungefär 1 2001 300 kronor.
            </seg>
          </u>
          <u xml:id="i-1325e22536734f1f-1422" prev="i-1325e22536734f1f-1410" who="Q4609260">
            <seg>
              För det fjärde förbättrar man hälsan. Att många människor är
              fysiskt inaktiva skapar problem. Forskning visar på att det är
              regelbundenheten som främjar hälsan. Cykeln skulle i det sammanhanget
              kunna vara ett viktigt komplement.
            </seg>
          </u>
          <u xml:id="i-1325e22536734f1f-1423" prev="i-1325e22536734f1f-1410" who="Q4609260">
            <seg>
              För det femte får fler chans att förflytta sig. Ett av de transportpolitiska
              målen är ökad tillgänglighet. Barn och unga som saknar tillgång
              till bil kan kompensera detta genom att ges bättre förutsättningar
              för att använda cykeln.
            </seg>
          </u>
          <u xml:id="i-1325e22536734f1f-1424" prev="i-1325e22536734f1f-1410" who="Q4609260">
            <seg>
              Fru talman! Här har alltså regeringen, precis som vid det förra
              tillfället vi diskuterade cykelpolitiken, världens chans att göra
              mer verkstad av alla positiva ord i betänkandet om cykelns betydelse.
              Tänk bara detta att kunna få en ändring till stånd när det gäller
              städernas bebyggelse- och trafiksystem. I dag anpassas den i huvudsak
              utifrån biltrafiken. Det borde vara en självklarhet att även cyklister
              ska kunna färdas på ett bra vägnät med god standard, bra vägvisning,
              tillfredsställande belysning och tillgång till cykelparkeringar.
            </seg>
          </u>
          <u xml:id="i-1325e22536734f1f-1425" prev="i-1325e22536734f1f-1410" who="Q4609260">
            <seg>
              Här skulle den borgerliga regeringen kunna ha ambitionen att
              rejält öka anslaget till åtgärder i trafikens infrastruktur för
              cykling i budgeten från och med 2013.
            </seg>
          </u>
          <u xml:id="i-1325e22536734f1f-1426" prev="i-1325e22536734f1f-1410" who="Q4609260">
            <seg>
              Det måste vara enkelt och säkert för människor att ta cykeln
              och kunna byta till tåg och buss eller, om man så vill, kunna
              ta med sig cykeln på tåget eller bussen. Det behövs mer resurser
              för att stimulera utbyggnaden av fler cykelbanor, säkrare cykelöverfarter
              och fler klimatskyddade cykelparkeringar. Man behöver också underlätta
              för dem som vill ta med cykeln på tåg och buss.
            </seg>
          </u>
          <u xml:id="i-1325e22536734f1f-1427" prev="i-1325e22536734f1f-1410" who="Q4609260">
            <seg>
              Fru talman! För att få en bättre cykelinfrastruktur räcker det
              inte med de futtiga förstärkningar per år som har beskrivits här.
              Det behövs mer, och menar man allvar med att fler ska använda
              cykeln är det viktigt att initialt satsa rejält.
            </seg>
          </u>
          <note type="speaker">
            Anf. 170 LOTTA FINSTORP (M):
          </note>
          <u xml:id="i-1325e22536734f1f-1428" next="i-1325e22536734f1f-1449" who="Q4948092">
            <seg>
              Fru talman! I detta betänkande behandlas som sagt cykelfrågor,
              och jag vill börja med att yrka bifall till förslaget i betänkandet
              och avslag på samtliga reservationer.
            </seg>
          </u>
          <u xml:id="i-1325e22536734f1f-1429" prev="i-1325e22536734f1f-1428" who="Q4948092">
            <seg>
              Cykeln är ett utmärkt transportmedel utifrån flera perspektiv,
              och jag vill främst framhålla miljö, hälsa och framkomlighet.
              I propositionen Mål för framtidens resor och transporter som kom
              2008 anges att en av faktorerna för att uppfylla funktionsmålet
              tillgänglighet är att förutsättningarna för cykling ska förbättras.
              Alliansregeringen har tagit fasta på cykeln som ett viktigt transportmedel
              genom att lyfta upp cykelfrågorna till ett eget budgetområde.
            </seg>
          </u>
          <u xml:id="i-1325e22536734f1f-1430" prev="i-1325e22536734f1f-1428" who="Q4948092">
            <seg>
              Historiskt byggdes våra tätorter för bilen och inte för cyklisterna.
              Därför ser också utmaningarna i våra kommuner och regioner olika
              ut och måste därför främst hanteras på kommunal nivå. Det är våra
              lokala företrädare som har en unik kunskap om invånarnas behov
              av transportlösningar för den samordnade resan.
            </seg>
          </u>
          <u xml:id="i-1325e22536734f1f-1431" prev="i-1325e22536734f1f-1428" who="Q4948092">
            <seg>
              För att stärka cykelns roll som transportmedel även på regional
              och nationell nivå gav alliansregeringen 2006 uppdrag till ett
              antal myndigheter. Dåvarande Vägverket, Banverket och Nutek fick
              då parallella regeringsuppdrag att analysera olika möjligheter
              att förbättra förutsättningarna för cykling. Den utredningen lades
              sedan till grund för de bedömningar som regeringen redovisade
              i propositionen Framtidens resor och transporter infrastruktur
              för hållbar tillväxt .
            </seg>
          </u>
          <u xml:id="i-1325e22536734f1f-1432" prev="i-1325e22536734f1f-1428" who="Q4948092">
            <seg>
              Fru talman! I samtliga utredningar och rapporter konstaterades
              då, alltså 2006, att cykelns andel av persontransporterna hade
              minskat trots politiska ambitioner om att andelen skulle öka.
              Skälet till denna negativa cykelutveckling var samstämmig: Cykeln
              var inte integrerad i planeringssystemen. Det saknades kunskaper
              om effektsamband samt nationella data om aktuell cykeltrafik och
              cykelinfrastruktur.
            </seg>
          </u>
          <u xml:id="i-1325e22536734f1f-1433" prev="i-1325e22536734f1f-1428" who="Q4948092">
            <seg>
              Sedan 2006 har dock mycket hänt. Regeringen har fortsatt lyfta
              fram cykeln, inte minst genom att 2010 tillsätta en särskild utredare
              för att se över de regler som påverkar förutsättningarna för att
              cykla. Översynens huvudsyfte är att öka cykeltrafiken och göra
              den säkrare.
            </seg>
          </u>
          <u xml:id="i-1325e22536734f1f-1434" prev="i-1325e22536734f1f-1428" who="Q4948092">
            <seg>
              Av direktiven framgår att utredaren i första hand ska se över
              de bestämmelser som reglerar planering och utformning av trafikmiljön
              samt trafikreglerna för cykeltrafik men även förutsättningar för
              cykelparkering och möjligheten att ta med cykeln på buss och tåg.
              Uppdraget, som är förlängt, ska redovisas i oktober 2012 och kommer
              att ge svar på alla de frågor som kommer fram i de motioner som
              finns med i betänkandet.
            </seg>
          </u>
          <u xml:id="i-1325e22536734f1f-1435" prev="i-1325e22536734f1f-1428" who="Q4948092">
            <seg>
              Fru talman! Regeringen har gett Trafikverket i samarbete med
              Transportstyrelsen och i samråd med Sveriges Kommuner och Landsting
              samt andra berörda myndigheter och organisationer i uppdrag att
              utarbeta en strategi och handlingsplan för ökad säker cykling.
              Rapporten heter precis så, Ökad och säker cykling , och den har
              lämnats till Näringsdepartementet i november 2011. Där framgår
              att störst potential för att få en ökad säker cykling finns inom
              och nära de större tätorterna. Rapporten konstaterar också att
              infrastrukturåtgärder som leder till ett sammanhängande cykelnät
              av många anses som en av de viktigaste faktorerna för att cyklingen
              ska öka och också bli säkrare.
            </seg>
          </u>
          <u xml:id="i-1325e22536734f1f-1436" prev="i-1325e22536734f1f-1428" who="Q4948092">
            <seg>
              Därför är det av största vikt att kommunerna avsätter medel till
              cykelåtgärder längs det kommunala väg- och gatunätet i de större
              tätorterna. Det bedöms i rapporten som den faktor som har störst
              potential för att åstadkomma ett sammanhängande cykelnät och därmed
              i högsta grad bidra till en säker och ökad cykling.
            </seg>
          </u>
          <u xml:id="i-1325e22536734f1f-1437" prev="i-1325e22536734f1f-1428" who="Q4948092">
            <seg>
              Utskottet ser därför förstås positivt på att det i den trafikslagsövergripande
              nationella planen för utvecklingen av transportsystemet 20102012
              har avsatts ungefär 944 miljoner kronor för cykelåtgärder. Därtill
              ska läggas kommunal medfinansiering. På många platser i Sverige
              byggs nu cykelvägar, och enbart under 2010 byggdes 83 kilometer
              nya sträckor. Kattegattleden som vi talade om i den förra debatten
              vi hade om cykel håller på att byggas färdigt, och det blir ungefär
              34 mil cykelväg längs Kattegatt.
            </seg>
          </u>
          <u xml:id="i-1325e22536734f1f-1438" prev="i-1325e22536734f1f-1428" who="Q4948092">
            <seg>
              Tack vare den nationella planens tydliga intention är cykelfrågorna
              högt uppe på agendan i kommuner och regioner. I åtgärdsplaneringen
              20102021 återfinns nya cykelvägar längs statliga vägar och statsbidrag
              till kommunala cykelvägar, skyltningsåtgärder och cykelparkeringar.
            </seg>
          </u>
          <u xml:id="i-1325e22536734f1f-1439" prev="i-1325e22536734f1f-1428" who="Q4948092">
            <seg>
              Fru talman! Hela landet är satt i rörelse. Det cyklas alltmer,
              vilket mätningar i våra större tätorter visar. Det är egentligen
              bara där man mäter det säkert och också har mätningar bakåt i
              tiden att jämföra med. Men det finns självklart en större potential.
              Det leder naturligtvis till utmaningar i kommuner och i regioner
              för att minska olyckor och underlätta framkomligheten för att
              få ännu fler att cykla.
            </seg>
          </u>
          <u xml:id="i-1325e22536734f1f-1440" prev="i-1325e22536734f1f-1428" who="Q4948092">
            <seg>
              Cykeln som fordon är inne i en utvecklingsfas. De går snabbare,
              och el- och liggcyklar blir allt vanligare. Detta ställer större
              krav på infrastrukturen, eftersom medelhastigheten och medelreselängden
              ökar, vilket kan påverka resvanorna positivt, även detta enligt
              rapporten Ökad och säker cykling .
            </seg>
          </u>
          <u xml:id="i-1325e22536734f1f-1441" prev="i-1325e22536734f1f-1428" who="Q4948092">
            <seg>
              Rapporten konstaterar därför att det krävs ett nytt synsätt där
              cykeln i princip bör betraktas som ett eget trafikslag. Cyklingens
              roll i ett hela-resan-perspektiv behöver utvecklas, inte minst
              när det gäller kopplingen till kollektivtrafik.
            </seg>
          </u>
          <u xml:id="i-1325e22536734f1f-1442" prev="i-1325e22536734f1f-1428" who="Q4948092">
            <seg>
              Kommunala och regionala cykelstrategier tas nu fram över hela
              Sverige, och i de dokument jag har tagit del av betonas vikten
              av att knyta ihop det befintliga cykelnätet och koppla det till
              övriga transportsystem.
            </seg>
          </u>
          <u xml:id="i-1325e22536734f1f-1443" prev="i-1325e22536734f1f-1428" who="Q4948092">
            <seg>
              Tack vare den nya kollektivtrafiklagen kan en förbättrad samordning
              ske, eftersom regionerna eller länen senast den 1 oktober i år
              måste ha antagit sina trafikförsörjningsprogram där cykeln naturligtvis
              är en väldigt viktig del.
            </seg>
          </u>
          <u xml:id="i-1325e22536734f1f-1444" prev="i-1325e22536734f1f-1428" who="Q4948092">
            <seg>
              Fru talman! I de här trafikförsörjningsprogrammen ska samhällsplanering
              och samordning finnas med, inte minst i form av de kommunala treårsplanerna.
              I Sörmland, som jag känner till bäst, kommer dessutom cykel- och
              kollektivtrafik att integreras i digitala reseplanerare. Därför
              är regeringens kommande utredning av största vikt avseende reglering,
              infrastruktur, samverkan, samspel samt kunskapsuppbyggnad och
              kommunikation.
            </seg>
          </u>
          <u xml:id="i-1325e22536734f1f-1445" prev="i-1325e22536734f1f-1428" who="Q4948092">
            <seg>
              Fru talman! Cykeltrafiken är inne i en utvecklingsfas och sysselsätter
              våra kommunala företrädare och planerare. I Örebro byggs expressvägar
              för cyklister och mellan Lund och Malmö planeras en cykelmotorväg.
              En beräkning från Trafikverket visar att med denna motorväg för
              cyklister kommer antalet att öka med 364 per dag.
            </seg>
          </u>
          <u xml:id="i-1325e22536734f1f-1446" prev="i-1325e22536734f1f-1428" who="Q4948092">
            <seg>
              Med flera cyklister och högre farter ökar också antalet olyckor.
              Sverige är mycket framgångsrikt avseende nollvisionen för bilismen,
              och nu är även fokus satt på cykelolyckor. I en nyligen gjord
              rapport visar statistik från Folksam att hälften av skadorna i
              trafiken drabbar cyklister. Som vi har hört tidigare är det 19
              cyklister som dess värre har omkommit under 2011.
            </seg>
          </u>
          <u xml:id="i-1325e22536734f1f-1447" prev="i-1325e22536734f1f-1428" who="Q4948092">
            <seg>
              Nu kommer VTI att undersöka saken djupare. Enligt VTI finns det
              ett mörkertal i de offentliga siffrorna, eftersom de bygger på
              polisrapporterade olyckor. VTI kommer genom intervjuer att söka
              svar på hur cyklister skadar sig och varför. Utifrån de svaren
              ska man förbättra cykelmiljön då man vet exakt vad man ska rikta
              in sig på.
            </seg>
          </u>
          <u xml:id="i-1325e22536734f1f-1448" prev="i-1325e22536734f1f-1428" who="Q4948092">
            <seg>
              Som ett led i ökad säker cykeltrafik arbetar Trafikverket med
              en översyn av vägar med mitträcken som inskränker cyklandet. Försöksverksamhet
              pågår i Skåne med ett centrerat dubbelriktat körfält för motorfordon
              i kombination med två cykelfält.
            </seg>
          </u>
          <u xml:id="i-1325e22536734f1f-1449" prev="i-1325e22536734f1f-1428" who="Q4948092">
            <seg>
              Fru talman! Cykeln är på frammarsch, och alliansregeringen har
              skapat förutsättningar för den nya utvecklingsfas som vi befinner
              oss i. Därför vill jag ännu en gång yrka bifall till förslaget
              i betänkandet och avslag på samtliga reservationer.
            </seg>
          </u>
          <note type="speaker">
            Anf. 171 STINA BERGSTRÖM (MP) replik:
          </note>
          <u xml:id="i-1325e22536734f1f-1450" next="i-1325e22536734f1f-1455" who="Q4938708">
            <seg>
              Fru talman! Det gläder mig att Lotta Finstorp tog upp cykelmotorvägen
              mellan Malmö och Lund i sitt anförande. Det projektet drivs nämligen
              av föregångaren till mig i trafikutskottet, Karin Svensson Smith
              från Miljöpartiet.
            </seg>
          </u>
          <u xml:id="i-1325e22536734f1f-1451" prev="i-1325e22536734f1f-1450" who="Q4938708">
            <seg>
              Det var inte därför jag begärde replik på Lotta Finstorp, utan
              jag vill ställa en fråga med anledning av den införda cykeltullen
              på Ölandsbron.
            </seg>
          </u>
          <u xml:id="i-1325e22536734f1f-1452" prev="i-1325e22536734f1f-1450" who="Q4938708">
            <seg>
              Jag kommer ihåg när man kunde cykla på bron. Jag har själv gjort
              det när jag skulle hälsa på min mormor som bodde i Glömminge på
              Öland. Men 1995 byggde Trafikverket om cykelbanan till en körfil
              för bilar. Bron blev alltså en två-plus-ett-väg, och cykling förbjöds
              på bron.
            </seg>
          </u>
          <u xml:id="i-1325e22536734f1f-1453" prev="i-1325e22536734f1f-1450" who="Q4938708">
            <seg>
              Fram tills för några år sedan löste Trafikverket det hela med
              gratis cykelbuss för cyklister. Man kunde alltså enkelt transportera
              sig mellan brofästena utan avgift. År 2009 införde man en avgift
              på bussen, och sedan tog man bort bussen helt. I dag går de kringliggande
              kommunerna ihop med en lokal aktör om en cykelfärja, och man får
              betala 80 kronor för att ta sig över sundet med cykel.
            </seg>
          </u>
          <u xml:id="i-1325e22536734f1f-1454" prev="i-1325e22536734f1f-1450" who="Q4938708">
            <seg>
              Trafikverket har alltså infört cykeltull på Ölandsbron genom
              att först avgiftsbelägga cykelbussen och sedan hänvisa till en
              ännu dyrare båtöverfart. Förut var det mellan 20 000 och 30 000
              cyklar som togs över bron. När man avgiftsbelade bussen kom man
              ned till 5 700 cyklister i stället.
            </seg>
          </u>
          <u xml:id="i-1325e22536734f1f-1455" prev="i-1325e22536734f1f-1450" who="Q4938708">
            <seg>
              Fru talman! Jag skulle vilja ställa en fråga till Lotta Finstorp.
              Tycker Lotta Finstorp att det här är ett sätt att främja cyklingen?
            </seg>
          </u>
          <note type="speaker">
            Anf. 172 LOTTA FINSTORP (M) replik:
          </note>
          <u xml:id="i-1325e22536734f1f-1456" next="i-1325e22536734f1f-1458" who="Q4948092">
            <seg>
              Fru talman! Jag skulle nästan vilja ställa en motfråga till Stina
              Bergström. Varför kan inte en cyklist betala 80 kronor för en
              överfart?
            </seg>
          </u>
          <u xml:id="i-1325e22536734f1f-1457" prev="i-1325e22536734f1f-1456" who="Q4948092">
            <seg>
              Jag tycker faktiskt att det känns väldigt märkligt att ifrågasätta
              varför man ska betala en avgift. Analysen av varför det är färre
              cyklister som åker över till Öland nu tror inte jag att någon
              av oss här inne har sett. Att de 80 kronorna har hindrat cyklisterna
              från att åka över därför att det är en för hög kostnad har jag
              väldigt svårt att tro.
            </seg>
          </u>
          <u xml:id="i-1325e22536734f1f-1458" prev="i-1325e22536734f1f-1456" who="Q4948092">
            <seg>
              Jag tycker faktiskt att man ibland får betala för sina förnödenheter
              och inte att allting ska vara gratis. Någonstans betalar man ju,
              och jag tror inte att 80 kronor är någonting som hindrar mig som
              cyklist från att ta min cykel över till Öland.
            </seg>
          </u>
          <note type="speaker">
            Anf. 173 STINA BERGSTRÖM (MP) replik:
          </note>
          <u xml:id="i-1325e22536734f1f-1459" next="i-1325e22536734f1f-1463" who="Q4938708">
            <seg>
              Fru talman! Det är ju lite spännande. Det är väl ändå så att
              när vi inför avgifter, till exempel trängselavgifter i städerna,
              är det för att vi vill minska bilismen inne i städerna. Jag tycker
              inte att det är så svårt att tänka sig att det blir precis samma
              sak när man inför en avgift för cyklister som vill ta sig över
              bron. Det skulle vara intressant att se vad som skulle hända om
              man gjorde detsamma för bilarna som tas över Ölandsbron. Det har
              man ju inte gjort.
            </seg>
          </u>
          <u xml:id="i-1325e22536734f1f-1460" prev="i-1325e22536734f1f-1459" who="Q4938708">
            <seg>
              Det man har gjort, vilket jag tycker är spännande på Öland, är
              att man har fått pengar från EU till upplevelseturism, en cykelled
              som går över hela Öland. Det är 90 miljoner kronor som satsas
              på detta. Det heter Fyr till fyr, och det är faktiskt en miljöpartist
              här också som har tagit initiativ till detta. Det är för att locka
              folk att cykla på Öland. Det är väldigt bra om folk cyklar på
              Öland i stället för att åka bil, för bilismen på Öland är också
              ett stort problem med de små, smala vägarna.
            </seg>
          </u>
          <u xml:id="i-1325e22536734f1f-1461" prev="i-1325e22536734f1f-1459" who="Q4938708">
            <seg>
              Jag tycker ändå att det är märkligt att cyklisterna ska behöva
              betala en cykeltull för att ta sig över till ön, om man nu inte
              har en bil förstås att hänga cykeln bakpå. Då kan man ju ta cykeln
              gratis över till Öland.
            </seg>
          </u>
          <u xml:id="i-1325e22536734f1f-1462" prev="i-1325e22536734f1f-1459" who="Q4938708">
            <seg>
              På flera andra ställen är det faktiskt så att Trafikverket sköter
              överfarten för cyklar med färjetrafik utan att ta ut en avgift.
              Vi i Miljöpartiet har motionerat om att det även bör gälla för
              överfarten från fastlandet till Öland. Vi tycker inte att man
              ska kunna ta bort möjligheten att cykla när man bygger två-plus-ett-vägar.
            </seg>
          </u>
          <u xml:id="i-1325e22536734f1f-1463" prev="i-1325e22536734f1f-1459" who="Q4938708">
            <seg>
              Vi har ju fått avslag på den här motionen, och jag skulle återigen
              vilja ställa frågan till Lotta Finstorp: Är det verkligen sjyst
              att om jag är cyklist måste jag betala 80 kronor för att ta mig
              över till Öland, om jag nu inte har en bil att hänga cykeln på?
            </seg>
          </u>
          <note type="speaker">
            Anf. 174 LOTTA FINSTORP (M) replik:
          </note>
          <u xml:id="i-1325e22536734f1f-1464" next="i-1325e22536734f1f-1465" who="Q4948092">
            <seg>
              Fru talman! Som jag tidigare har sagt tycker jag att 80 kronor
              är realistiskt att betala för att få med sig cykeln över till
              ön. Jag ser inga som helst problem med det.
            </seg>
          </u>
          <u xml:id="i-1325e22536734f1f-1465" prev="i-1325e22536734f1f-1464" who="Q4948092">
            <seg>
              Sedan är jag väldigt glad för att din partikamrat har tagit initiativ
              till det här EU-projektet och cykelleden Fyr till fyr. Det är
              väldigt bra, tycker jag.
            </seg>
          </u>
          <note type="speaker">
            Anf. 175 MONICA GREEN (S) replik:
          </note>
          <u xml:id="i-1325e22536734f1f-1466" next="i-1325e22536734f1f-1469" who="Q3358763">
            <seg>
              Fru talman! Det är roligt att Lotta Finstorp är nöjd och glad
              och säger att det rör på sig. Visst rör det på sig i Cykelsverige,
              åtminstone i storstäderna. Men vi har ju konstaterat och Kapacitetsutredningen
              har konstaterat att andelen cyklister inte alls ökar i den takt
              som andelen andra trafikanter gör. Jag har lite svårt att se varför
              Lotta Finstorp verkar nöjd med sakernas tillstånd.
            </seg>
          </u>
          <u xml:id="i-1325e22536734f1f-1467" prev="i-1325e22536734f1f-1466" who="Q3358763">
            <seg>
              Dessutom hänvisar Lotta Finstorp återigen till den särskilda
              utredaren. Där ska vi få svar på alla frågor. Så lät det även
              förra året.
            </seg>
          </u>
          <u xml:id="i-1325e22536734f1f-1468" prev="i-1325e22536734f1f-1466" who="Q3358763">
            <seg>
              Jag har ändå två frågor redan nu. Det handlar om två-plus-ett-vägarna,
              där det har blivit säkrare för bilister men svårare för cyklister
              att ta sig fram. Det finns alltså i dag inget krav på att se till
              att det finns en cykelväg i anslutning till den nya två-plus-ett-väg
              som dras fram. Vad tycker Lotta Finstorp om det? Tycker hon att
              det ska införas ett sådant krav?
            </seg>
          </u>
          <u xml:id="i-1325e22536734f1f-1469" prev="i-1325e22536734f1f-1466" who="Q3358763">
            <seg>
              Dessutom har jag en fråga när det gäller Vätternrundan. Skulle
              det inte vara väldigt bra för denna stora cykeltävling om den
              skulle kunna göras bilfri, eller åtminstone enkelriktad. Vad gör
              ni åt det?
            </seg>
          </u>
          <note type="speaker">
            Anf. 176 LOTTA FINSTORP (M) replik:
          </note>
          <u xml:id="i-1325e22536734f1f-1470" next="i-1325e22536734f1f-1475" who="Q4948092">
            <seg>
              Fru talman! Som jag nämnde i mitt anförande tycker jag att det
              är viktigt att lokala och regionala företrädare, som vet bäst
              var cykelstråken behövs i deras region eller i deras kommun, också
              är med och finansierar. Jag ser inga som helst problem med det.
              Men de ska också vara med och peka ut var stråken behövs.
            </seg>
          </u>
          <u xml:id="i-1325e22536734f1f-1471" prev="i-1325e22536734f1f-1470" who="Q4948092">
            <seg>
              Jag har ett exempel. Mellan Katrineholm och Valla i Sörmland
              byggde man en två-plus-ett-väg. Där var Katrineholms kommun med
              och finansierade en alldeles utmärkt cykelväg som går parallellt
              med den stora vägen. Det berodde på att de visste att många av
              jobbarna cyklade in till Katrineholm på morgonen. Jag tror inte
              att man alltid på nationell nivå kan peka ut sådant. När det då
              är en kommunal angelägenhet är det också viktigt att man är med
              och medfinansierar.
            </seg>
          </u>
          <u xml:id="i-1325e22536734f1f-1472" prev="i-1325e22536734f1f-1470" who="Q4948092">
            <seg>
              Vi är den lagstiftande församlingen. Jag tycker inte alls att
              vi är där än att vi måste lagstifta om att det ska se ut på ett
              visst sätt med cykelväg vid en två-plus-ett-väg, utan jag vill
              gärna låta våra kommunala företrädare från alla partier vara med
              och bestämma på sin nivå.
            </seg>
          </u>
          <u xml:id="i-1325e22536734f1f-1473" prev="i-1325e22536734f1f-1470" who="Q4948092">
            <seg>
              När det handlar om Vätternrundan har vi tillsammans arbetat för
              att det ska bli bilfria mil. Beslutsmakten ligger hos länsstyrelsen
              i samråd med Trafikverket. Överklagande från Vätternrundan sker
              till Transportstyrelsen. Där finns inga politiska skiljaktigheter
              alls. Naturligtvis vore det allra bästa om hela Vätternrundan
              blev bilfri. Det har hänt olyckor, och det är inte till gagn för
              någon att de oskyddade trafikanterna ska samsas med långtradare
              och övriga bilister.
            </seg>
          </u>
          <u xml:id="i-1325e22536734f1f-1474" prev="i-1325e22536734f1f-1470" who="Q4948092">
            <seg>
              Tingens ordning är att länsstyrelsen i det län där cykelloppet
              startar äger frågan. Det tog väldigt lång tid innan vi kunde hjälpa
              Vätternrundan med att få rätt på det. Tillsammans har vi gjort
              ett jättebra jobb så här långt, men vi är inte i hamn än.
            </seg>
          </u>
          <u xml:id="i-1325e22536734f1f-1475" prev="i-1325e22536734f1f-1470" who="Q4948092">
            <seg>
              Politiskt ligger inte frågan hos oss i dag. Den har att göra
              med vägtrafikförordningen i 43 § väglagen. Om det visar sig att
              det inte går att genomföra det här får vi väl titta på det.
            </seg>
          </u>
          <note type="speaker">
            Anf. 177 MONICA GREEN (S) replik:
          </note>
          <u xml:id="i-1325e22536734f1f-1476" next="i-1325e22536734f1f-1480" who="Q3358763">
            <seg>
              Herr talman! Det är klart att det går att hänvisa till medfinansiering
              och Länsstyrelsen i Östergötland. Men till syvende och sist kan
              man också som politiker ha en viljeinriktning. Om det är så att
              lagen behöver ändras kan vi ändra den.
            </seg>
          </u>
          <u xml:id="i-1325e22536734f1f-1477" prev="i-1325e22536734f1f-1476" who="Q3358763">
            <seg>
              Man hänvisar till medfinansiering av två-plus-ett-vägar där det
              har blivit en inskränkning; tidigare har det funnits möjlighet
              för cyklister att ta sig fram, men av säkerhetsskäl för bilisterna
              bygger man två-plus-ett-väg och cykelvägen försvinner. Då tycker
              inte jag att man bara kan hänvisa till kommunerna.
            </seg>
          </u>
          <u xml:id="i-1325e22536734f1f-1478" prev="i-1325e22536734f1f-1476" who="Q3358763">
            <seg>
              Angående medfinansieringen hörde jag ett väldigt bra uttryck
              i dag: Det blir inte mer pengar av medfinansiering. Det är som
              att räkna på familjens ekonomi. Om man räknar med föräldrarnas
              inkomster och sedan lägger till barnens fickpengar, blir det mer
              pengar av det? Nej, det blir det inte.
            </seg>
          </u>
          <u xml:id="i-1325e22536734f1f-1479" prev="i-1325e22536734f1f-1476" who="Q3358763">
            <seg>
              Till syvende och sist handlar det om skattebetalarnas pengar.
              Då handlar det också om att se till att det finns pengar. Och
              när man har dragit undan möjligheten för cyklister att cykla ska
              staten se till att de får den möjligheten igen. Det borde vara
              krav på att man när man tar bort en cykelväg åtminstone ser till
              att den återställs. Vi vill ha fler cykelvägar, inte färre.
            </seg>
          </u>
          <u xml:id="i-1325e22536734f1f-1480" prev="i-1325e22536734f1f-1476" who="Q3358763">
            <seg>
              När det gäller Vätternrundan säger Lotta Finstorp att hon har
              jobbat hårt för detta. Men om länsstyrelsen nu säger att det behövs
              en lagändring, är Lotta Finstorp då beredd att ändra den lagen?
            </seg>
          </u>
          <note type="speaker">
            Anf. 178 LOTTA FINSTORP (M) replik:
          </note>
          <u xml:id="i-1325e22536734f1f-1481" next="i-1325e22536734f1f-1483" who="Q4948092">
            <seg>
              Herr talman! När det handlar om Vätternrundan är inte sista ordet
              sagt i den ordning som i dag föreligger, där länsstyrelsen har
              ansvaret. Det tycker jag är självklart.
            </seg>
          </u>
          <u xml:id="i-1325e22536734f1f-1482" prev="i-1325e22536734f1f-1481" who="Q4948092">
            <seg>
              Det är första gången det prövas på det här sättet. Om det visar
              sig att det inte går att få igenom bilfria mil i den förhandling
              där Vätternrundan, länsstyrelsen och respektive myndigheter ska
              komma fram till en lösning måste vi absolut titta på det.
            </seg>
          </u>
          <u xml:id="i-1325e22536734f1f-1483" prev="i-1325e22536734f1f-1481" who="Q4948092">
            <seg>
              Medfinansiering gör att pengarna räcker längre. Det blir fler
              kilometer cykelvägar om vi har medfinansiering. Monica Green tog
              i sitt anförande upp en väldigt dålig cykelväg i sin region. Jag
              skulle vilja säga att politikerna i din region har prioriterat
              annat än att göra bra cykelvägar för sina infrastrukturpengar.
              Det ligger hos dem att se till att det är bra och framkomliga
              cykelvägar.
            </seg>
          </u>
          <note type="speaker">
            Anf. 179 SIV HOLMA (V) replik:
          </note>
          <u xml:id="i-1325e22536734f1f-1484" next="i-1325e22536734f1f-1487" who="Q4609260">
            <seg>
              Herr talman! I betänkandet framgår det på ett flertal ställen
              att utskottsmajoriteten utgår från att Cykelutredningen kommer
              att genomlysa motionsförslagen. Syftet är att förslagen ska bli
              tillgodosedda. Det är ganska intressant att man kan ha den synska
              uppfattningen. Cykelutredningen kommer att presenteras först i
              oktober, men man vet detta redan nu. Då kan man fråga sig: Vad
              grundar Lotta Finstorp denna uppfattning som framgår i betänkandet
              på?
            </seg>
          </u>
          <u xml:id="i-1325e22536734f1f-1485" prev="i-1325e22536734f1f-1484" who="Q4609260">
            <seg>
              Det är intressant att det är förlängt till oktober 2012. Vi vet
              att tiden för att påverka budgeten 2013 då gått. Det är 944 miljoner
              under en period från 2010 till 2021. Det blir väl ungefär 80 miljoner
              per år.
            </seg>
          </u>
          <u xml:id="i-1325e22536734f1f-1486" prev="i-1325e22536734f1f-1484" who="Q4609260">
            <seg>
              En stor och viktig poäng i sammanhanget är att man verkligen
              tar ett nationellt ansvar och satsar rejält. Om det inte sker
              kontinuerligt borde det i alla fall vara viktigt initialt, om
              man nu på allvar menar att cykelvägar och en bättre cykelinfrastruktur
              är förutsättningar för att öka antalet cyklister.
            </seg>
          </u>
          <u xml:id="i-1325e22536734f1f-1487" prev="i-1325e22536734f1f-1484" who="Q4609260">
            <seg>
              Jag undrar alltså dels på vad Lotta Finstorp grundar sin tro
              att förslagen som vi har lämnat i motioner och reservationer kommer
              att bli tillgodosedda, dels om möjligheten att öka, satsa och
              göra offensiva satsningar för en bättre cykelinfrastruktur kan
              komma att förverkligas i budgeten 2013.
            </seg>
          </u>
          <note type="speaker">
            Anf. 180 LOTTA FINSTORP (M) replik:
          </note>
          <u xml:id="i-1325e22536734f1f-1488" next="i-1325e22536734f1f-1491" who="Q4948092">
            <seg>
              Herr talman! Jag är lika angelägen som Siv Holma om att vi får
              en högkvalitativ utredning tillbaka. Jag ser inga problem med
              att tiden har blivit förlängd, eftersom det har tillkommit ytterligare
              direktiv.
            </seg>
          </u>
          <u xml:id="i-1325e22536734f1f-1489" prev="i-1325e22536734f1f-1488" who="Q4948092">
            <seg>
              Mina förväntningar på utredningen är precis lika stora som dina.
              I oktober 2012 kommer vi att sätta tänderna i den och verkligen
              läsa, se och begrunda. Utifrån det kommer det sedan att komma
              förslag på åtgärder som enmansutredaren kommit fram till när han
              skrivit detta.
            </seg>
          </u>
          <u xml:id="i-1325e22536734f1f-1490" prev="i-1325e22536734f1f-1488" who="Q4948092">
            <seg>
              Vi förväntar oss mycket av utredningen, både du och jag, men
              möjligtvis är skillnaden att Alliansen också har att ta ansvar
              för ekonomin. Att vilja är en sak; att ha ansvar för det gemensamma
              är en annan sak. Vi skulle väl alla, oavsett parti, vilja ha hur
              mycket pengar som helst allt åt alla! Men vi har inte den politiken.
              Det är möjligt att det inte finns pengar 2013, men låt oss se
              vad utredningen ger vid handen. Sedan får vi hantera det framöver.
            </seg>
          </u>
          <u xml:id="i-1325e22536734f1f-1491" prev="i-1325e22536734f1f-1488" who="Q4948092">
            <seg>
              Vi får inte heller glömma bort att cykeln tidigare inte var upplyft
              i budgeten på samma sätt som i dag. Från 2006 har det skett väldigt
              mycket politiskt på nationell nivå i cykelfrågor. Jag är glad
              och stolt över att alliansregeringen lyft fram cykelfrågorna så
              pass mycket som den gjort.
            </seg>
          </u>
          <note type="speaker">
            Anf. 181 SIV HOLMA (V) replik:
          </note>
          <u xml:id="i-1325e22536734f1f-1492" next="i-1325e22536734f1f-1495" who="Q4609260">
            <seg>
              Herr talman! Det var inte mycket till svar, men jag är väl medveten
              om att riksdagen haft en väldigt stor betydelse för att cykelpolitiken
              höjts till den nivå som den är på i dag. Vänsterpartiet har gjort
              sin del i det arbetet. Det finns dock mycket kvar att göra.
            </seg>
          </u>
          <u xml:id="i-1325e22536734f1f-1493" prev="i-1325e22536734f1f-1492" who="Q4609260">
            <seg>
              De summor som har förekommit i debatten skulle inte göra att
              landets ekonomi dräneras, utan detta kan finansieras med all lätthet.
              Det handlar inte bara om att vara positiv, utan man måste gå från
              ord till handling. Då är 80 miljoner för lite. Det behövs, som
              Vänsterpartiet säger, 700 miljoner till att börja med för att
              verkligen kunna få en ändring till stånd.
            </seg>
          </u>
          <u xml:id="i-1325e22536734f1f-1494" prev="i-1325e22536734f1f-1492" who="Q4609260">
            <seg>
              Betänkandet andas att ni övervältrar ansvaret från den nationella
              nivån. Ni pekar på den kommunala och den regionala nivån, som
              ska ta ansvaret, till exempel när det gäller två-plus-ett-vägar.
              Men kommunerna och regionerna kan inte lagstifta, utan det är
              vi här i riksdagen som gör det.
            </seg>
          </u>
          <u xml:id="i-1325e22536734f1f-1495" prev="i-1325e22536734f1f-1492" who="Q4609260">
            <seg>
              Det är där insatserna bör sättas in för att få en ändring till
              stånd. Varför är ni så rädda och så passiva i den här frågan?
              Kommuner vill men får inte det är Trafikverket som bestämmer.
            </seg>
          </u>
          <note type="speaker">
            Anf. 182 LOTTA FINSTORP (M) replik:
          </note>
          <u xml:id="i-1325e22536734f1f-1496" next="i-1325e22536734f1f-1499" who="Q4948092">
            <seg>
              Herr talman! Det finns mycket kvar att göra, precis som Siv Holma
              sade. Men de här frågorna har verkligen lyfts upp på agendan de
              senaste åren, vilket jag är väldigt glad över. Men som sagt var
              finns det mycket mer att göra.
            </seg>
          </u>
          <u xml:id="i-1325e22536734f1f-1497" prev="i-1325e22536734f1f-1496" who="Q4948092">
            <seg>
              Det känns lite orättvist när man står här och säger att det görs
              för lite. Frågorna har aldrig varit så högt upp på agendan till
              exempel i regionerna, där man nu tar fram regionala cykelstrategier
              över hela landet. Det har inte heller hänt tidigare i varje region.
            </seg>
          </u>
          <u xml:id="i-1325e22536734f1f-1498" prev="i-1325e22536734f1f-1496" who="Q4948092">
            <seg>
              Det är småpengar, säger Siv Holma. Jo, men vi har ansvar för
              det gemensamma, och summan måste tas någon annanstans. Då handlar
              det om prioriteringar. Den summa och den nivå som vi har lagt
              oss på i vår flerårsbudget är pengar som är finansierade, till
              skillnad mot hur det har varit tidigare. Kommunalråd har klippt
              band ute kring olika infrastruktursatsningar, men sedan har det
              bara varit tomt då det inte har funnits någon finansiering på
              nationell nivå. Det vill vi absolut inte verka för.
            </seg>
          </u>
          <u xml:id="i-1325e22536734f1f-1499" prev="i-1325e22536734f1f-1496" who="Q4948092">
            <seg>
              Vi värnar det kommunala självstyret, och det kan man inte göra
              bara i vissa frågor. Det handlar om hela vägen, och då måste man
              tänka: Vem är det som sitter med kompetensen i just den här frågan?
              När det handlar om cykelvägar i den egna kommunen måste det vara
              våra kommunala företrädare, oavsett parti, som har bäst kunskap
              om var de ska byggas.
            </seg>
          </u>
          <note type="speaker">
            Anf. 183 LARS TYSKLIND (FP):
          </note>
          <u xml:id="i-1325e22536734f1f-1500" next="i-1325e22536734f1f-1516" who="Q6217745">
            <seg>
              Herr talman! Jag börjar med att yrka bifall till förslaget i
              betänkandet och avslag på samtliga reservationer.
            </seg>
          </u>
          <u xml:id="i-1325e22536734f1f-1501" prev="i-1325e22536734f1f-1500" who="Q6217745">
            <seg>
              Detta att cykeltrafik får ett eget betänkande har väl sin grund
              i att cykeln i många sammanhang är det ideala fortskaffningsmedlet.
              Vi har talat om framkomlighet, hälsa och miljö. Det är oomtvistat
              att så är fallet, speciellt inne i våra städer.
            </seg>
          </u>
          <u xml:id="i-1325e22536734f1f-1502" prev="i-1325e22536734f1f-1500" who="Q6217745">
            <seg>
              Vi kan också konstatera när vi diskuterar cyklister som oskyddade
              trafikanter att den frågan går mycket in i det betänkande om trafiksäkerhet
              som vi diskuterade nyss. Det finns många kopplingar.
            </seg>
          </u>
          <u xml:id="i-1325e22536734f1f-1503" prev="i-1325e22536734f1f-1500" who="Q6217745">
            <seg>
              Det är intressant att se att man i Kapacitetsutredningen konstaterar
              vilken potential det finns att öka cykeltrafiken. Visserligen
              är det en låg siffra på kort sikt, men till 2050 ser man det som
              realistiskt att de kortväga transporterna har ökat till 30 procent.
              Man nämner till och med 50 procent om styrmedel används. Det är
              helt uppenbart att vi måste sätta fokus på cykling. Det har också
              gjorts mycket kring cykling.
            </seg>
          </u>
          <u xml:id="i-1325e22536734f1f-1504" prev="i-1325e22536734f1f-1500" who="Q6217745">
            <seg>
              Herr talman! I betänkandet nämns vi tog också upp det i förra
              årets cykeldebatt den forskningsöversikt som civilutskottet, trafikutskottet
              och miljö- och jordbruksutskottet gjorde tillsammans och presenterade
              i februari 2011, Hållbara städer med fokus på transporter, boende
              och grönområden . Om man tar del av den ser man att cykeln har
              en nyckelroll i de framtida hållbara städerna. Det gäller naturligtvis
              inte bara cykeln utan även gångtrafik och kollektivtrafik, och
              man planerar åt det hållet.
            </seg>
          </u>
          <u xml:id="i-1325e22536734f1f-1505" prev="i-1325e22536734f1f-1500" who="Q6217745">
            <seg>
              Jag får göra reflexionen att jag inte känner igen den bild som
              Siv Holma gav av kommunernas sätt att planera. Så gjorde man möjligtvis
              för 20, 25 eller 30 år sedan. Modern kommunal planering utgår
              från de oskyddade trafikanterna. Man bygger hela gaturummet utifrån
              det. Det måste vara ett absolut undantag att kommuner inte planerar
              på det sättet, och i så fall bygger det på ren okunskap.
            </seg>
          </u>
          <u xml:id="i-1325e22536734f1f-1506" prev="i-1325e22536734f1f-1500" who="Q6217745">
            <seg>
              Herr talman! I den senaste infrastrukturpropositionen från 2008
              konstaterar man att den enskilt viktigaste åtgärden för att öka
              cykelresandet är att förbättra infrastrukturen för cyklister.
              Det sker ständigt. Precis som har sagts här är det ett samspel
              mellan lokal nivå, regional nivå och nationell nivå. Det är ändock
              viktigt att utgå från att det är den lokala nivån som är bäst
              skickad att sköta cykelfrågor. Det kan inte vara så att staten
              och riksdagen ska fatta beslut i alla dessa frågor. Det finns
              så mycket planeringsinstrument och annat för cykeltrafik i kommunerna
              i dag, och de flesta kommuner jobbar efter det, skulle jag vilja
              påstå.
            </seg>
          </u>
          <u xml:id="i-1325e22536734f1f-1507" prev="i-1325e22536734f1f-1500" who="Q6217745">
            <seg>
              Om vi ser det från nationell synpunkt har vi tagit upp den cykelutredning
              som pågår. Den är naturligtvis viktig från många synpunkter. Det
              gäller vad man kan komma fram till i metodutveckling i planeringen,
              hur man ska planera, om man ser på de goda exempel där man har
              planerat för en säker trafikmiljö. Och detta med trafikregler,
              som har tagits upp här: Vad är det man kan ändra på ett rimligt
              sätt? Det finns säkert regler som kan ändras. Cykelparkeringar
              och förutsättningar att ta med cykeln i kollektivtrafiken, på
              tåg och buss, är naturligtvis frågor som är helt avgörande om
              man ska öka cykelresandet på det sätt som man ser att det finns
              en potential för.
            </seg>
          </u>
          <u xml:id="i-1325e22536734f1f-1508" prev="i-1325e22536734f1f-1500" who="Q6217745">
            <seg>
              Att uppdraget har förlängts är väl inte något jättebekymmer,
              utan det viktiga är att det blir en bra och grundlig utredning.
              Världen står inte stilla under tiden, utan det pågår ständiga
              projekt med byggande ute i Sverige. Det har redovisats från talarstolen
              här i dag hur man bygger ut cykelsystem.
            </seg>
          </u>
          <u xml:id="i-1325e22536734f1f-1509" prev="i-1325e22536734f1f-1500" who="Q6217745">
            <seg>
              Trafiksäkerhet och cykling bygger mycket på transportinfrastrukturen.
              I fråga om två-plus-ett-vägarna är man från Trafikverkets sida
              fullt medveten om att man har begått misstag och ser att man måste
              rätta till det som inte fungerar. Detta framgår också av betänkandet.
              Vi kan konstatera att man på många två-plus-ett-vägar har byggt
              cykelbanor. Det är inte så att alla två-plus-ett-vägar saknar
              cykelbanor, utan det finns på en hel del ställen. Trafikverket
              har lagt fram förslag om att man ska utveckla detta.
            </seg>
          </u>
          <u xml:id="i-1325e22536734f1f-1510" prev="i-1325e22536734f1f-1500" who="Q6217745">
            <seg>
              Herr talman! När det gäller trafiksäkerhet och cykling är det
              en sak som man kan ta ett personligt ansvar för, och det är det
              som lyfts fram under avsnittet Cykelhjälmar och cykelbarnstolar.
              Jag ska inte prata så mycket om cykelbarnstolar men säga något
              om cykelhjälmar.
            </seg>
          </u>
          <u xml:id="i-1325e22536734f1f-1511" prev="i-1325e22536734f1f-1500" who="Q6217745">
            <seg>
              Jag tycker i grunden att det är väldigt bra att ingen här lyfter
              fram lagstiftningskrav på cykelhjälm. Det handlar egentligen inte
              om det utan om att ta ett ansvar för detta. Det ska vara lika
              självklart att ha cykelhjälm när man cyklar som att ha flytväst
              på sjön. Det är ingenting som det ska behöva lagstiftas om, utan
              det är en självbevarelsedrift att ha hjälm.
            </seg>
          </u>
          <u xml:id="i-1325e22536734f1f-1512" prev="i-1325e22536734f1f-1500" who="Q6217745">
            <seg>
              Statistiken talar sitt tydliga språk. Om man använder cykelhjälm
              minskar man risken för dödliga skallskador med 40 procent. En
              minskning av de allvarliga skadorna skulle kanske ge en ännu större
              potential och innebära minskat lidande och även minskade kostnader
              för samhället.
            </seg>
          </u>
          <u xml:id="i-1325e22536734f1f-1513" prev="i-1325e22536734f1f-1500" who="Q6217745">
            <seg>
              Man kan se att cykelhjälmsanvändandet ökar i landet, men det
              ökar väldigt ojämnt. Jag vet inte om det finns någon tipping point
              där tillräckligt många har cykelhjälm så att det blir regel snarare
              än undantag.
            </seg>
          </u>
          <u xml:id="i-1325e22536734f1f-1514" prev="i-1325e22536734f1f-1500" who="Q6217745">
            <seg>
              Det är väl bara att konstatera att Stockholm är en förebild i
              detta sammanhang. Stockholm är också en förebild när det gäller
              utbyggnad av cykelvägar. I fråga om cykelhjälmsanvändandet har
              siffran 67 procent nämnts. Det finns då en förhoppning om att
              Stockholm kan bli en förebild för resten av landet och att fler
              ska inse hur viktigt det är med cykelhjälm.
            </seg>
          </u>
          <u xml:id="i-1325e22536734f1f-1515" prev="i-1325e22536734f1f-1500" who="Q6217745">
            <seg>
              Framför allt är en utgångspunkt att cykelolyckor ofta är singelolyckor.
              Alla de åtgärder vi vidtar med hastighetsbegränsningar och annat
              hjälper inte om man ramlar av cykeln och slår sig i asfalten,
              utan då är det bara cykelhjälmen som kan hjälpa.
            </seg>
          </u>
          <u xml:id="i-1325e22536734f1f-1516" prev="i-1325e22536734f1f-1500" who="Q6217745">
            <seg>
              Som jag sade tidigare känns det befriande att ingen här kräver
              lagstiftning. Som cykeltrafikant får man själv ta ett visst ansvar.
            </seg>
          </u>
          <note type="speaker">
            Anf. 184 DÉSIRÉE LILJEVALL (S):
          </note>
          <u xml:id="i-1325e22536734f1f-1517" next="i-1325e22536734f1f-1527" who="Q3374619">
            <seg>
              Herr talman! Kommer du ihåg den där speciella julaftonen för
              länge sedan? Alla klappar var öppnade, men ingen klapp var tillräckligt
              stor eller tillräckligt otymplig för att innehålla det där som
              du hade längtat efter så länge. Och så reste sig tomten upp med
              en tom säck på ryggen, tackade och gick ut genom dörren och lämnade
              dig slokörad och besviken kvar. Men så plötsligt kommer tomten
              tillbaka in genom dörren, denna gång med din efterlängtade första
              riktiga cykel!
            </seg>
          </u>
          <u xml:id="i-1325e22536734f1f-1518" prev="i-1325e22536734f1f-1517" who="Q3374619">
            <seg>
              Kommer du sedan ihåg vad som hände flera år senare, när du hoppade
              av pendeln på stationen efter jobbet, halvsprang bort till cykelstället,
              angelägen om att trampa hem det fortaste du kunde bara för att
              upptäcka att cykeln var borta. Någon rackare hade knyckt den,
              din högt älskade och jättenödvändiga cykel.
            </seg>
          </u>
          <u xml:id="i-1325e22536734f1f-1519" prev="i-1325e22536734f1f-1517" who="Q3374619">
            <seg>
              Det är vardag för många svenskar, både i storstäder och i mindre
              städer. Enligt Svenska Dagbladet från i går stjäls det i runda
              slängar 10 000 cyklar bara i Stockholm nu under sommaren. De tre
              mest riskfyllda platserna att ställa cykeln på är vid Södra station,
              Medborgarplatsen och Skanstull. Som jämförelse kan berättas att
              man hemma i Kalmar ska undvika att ställa sin cykel vid stationen
              eller vid krogarna på Lammtorget.
            </seg>
          </u>
          <u xml:id="i-1325e22536734f1f-1520" prev="i-1325e22536734f1f-1517" who="Q3374619">
            <seg>
              Men det hindrar varken Kalmarbon, stockholmaren eller svensken
              i allmänhet att fortsätta hoja hämningslöst och parkera cykeln
              där man behagar.
            </seg>
          </u>
          <u xml:id="i-1325e22536734f1f-1521" prev="i-1325e22536734f1f-1517" who="Q3374619">
            <seg>
              Enligt försäkringsbolaget If trampar var femte svensk till arbete
              eller skola. Men det handlar om hur allt klaffar just där de bor,
              för förutsättningarna är olika. Om det till exempel inte finns
              säkra cykelvägar låter man cykeln stå, fastän alla vet att cykling
              är bra för hälsan och miljön.
            </seg>
          </u>
          <u xml:id="i-1325e22536734f1f-1522" prev="i-1325e22536734f1f-1517" who="Q3374619">
            <seg>
              Herr talman! Det är av den anledningen jag har begärt ordet.
              Jag vill understryka det som Monica Green, Stina Bergström och
              Siv Holma har betonat i debatten, nämligen vikten av att underlätta
              användandet av cykeln som transportmedel.
            </seg>
          </u>
          <u xml:id="i-1325e22536734f1f-1523" prev="i-1325e22536734f1f-1517" who="Q3374619">
            <seg>
              Som land har vi mycket att vinna på att fler börjar cykla: luften
              blir renare, bullret måttligare och svenska folket friskare. Det
              behövs fler cykelstråk, fler cykelvägar, fler cykelparkeringar
              och bättre möjligheter att ta med cykeln på bussen och tåget.
              Det är också viktigt att skilja gångbanor och cykelbanor åt för
              att få cykeltrafiken säkrare. Särskilda medel bör avsättas inom
              det statliga anslaget för att upprusta vägar och för att utöka
              och snabba på byggandet av nya gång- och cykelvägar.
            </seg>
          </u>
          <u xml:id="i-1325e22536734f1f-1524" prev="i-1325e22536734f1f-1517" who="Q3374619">
            <seg>
              Herr talman! Det är med stor ödmjukhet och med stolthet som jag
              noterar att bland de motioner som de rödgröna reservationerna
              bygger på återfinns min motion som en röd tråd, rakt igenom. Det
              känns fint. Jag ställer mig självklart bakom alla dessa reservationer,
              men för tids vinnande yrkar jag endast bifall till reservation
              2.
            </seg>
          </u>
          <u xml:id="i-1325e22536734f1f-1525" prev="i-1325e22536734f1f-1517" who="Q3374619">
            <seg>
              Så, herr talman, till Stina Bergström: Jag har en särskild connection
              till cykelfärjan mellan Kalmar och Öland. Den heter nämligen Dessi,
              precis som jag.
            </seg>
          </u>
          <u xml:id="i-1325e22536734f1f-1526" prev="i-1325e22536734f1f-1517" who="Q3374619">
            <seg>
              Slutligen, herr talman, apropå cykelstölder måste jag få avsluta
              med att berätta att även min cykel fick fötter för ett tag sedan,
              så jag står utan hoj nu. Men min snälla pappa har lovat att agera
              jultomte mitt i sommaren och fixa till en av de gamla, rostiga
              cyklarna ute på landet åt mig för, herr talman, även vi politiker
              är ju ute och cyklar ibland!
            </seg>
          </u>
          <note>
            I detta anförande instämde Monica Green, Roza Güclü Hedin, Lars
            Mejern Larsson, Suzanne Svensson, Leif Pettersson och Anders Ygeman
            (alla S), Stina Bergström (MP) och Siv Holma (V).
          </note>
          <note>
            Överläggningen var härmed avslutad.
          </note>
          <note>
            24 § Bemyndiganden på sjöfartsområdet
          </note>
          <note>
            Föredrogs
          </note>
          <u xml:id="i-1325e22536734f1f-1527" prev="i-1325e22536734f1f-1517" who="Q3374619">
            <seg>
              Talmannen konstaterade att ingen talare var anmäld.
            </seg>
          </u>
          <note>
            25 § OSSE
          </note>
          <note>
            Föredrogs
          </note>
          <note type="speaker">
            Anf. 185 KENT HÄRSTEDT (S):
          </note>
          <u xml:id="i-1325e22536734f1f-1528" next="i-1325e22536734f1f-1550" who="Q3359013">
            <seg>
              Herr talman! Efter den långa cykeldebatten får man kanske säga
              som de säger på tv ibland: Nu över till något helt annat!
            </seg>
          </u>
          <u xml:id="i-1325e22536734f1f-1529" prev="i-1325e22536734f1f-1528" who="Q3359013">
            <seg>
              Herr talman! Vi ska nu debattera eller kanske snarare skildra
              en del av det arbete som vi som svenska företrädare för riksdagen
              har gjort genom OSSE under det senaste året. Det handlar ju om
              en redogörelse för OSSE:s arbete under 2011. Låt mig inleda med
              några personliga reflexioner.
            </seg>
          </u>
          <u xml:id="i-1325e22536734f1f-1530" prev="i-1325e22536734f1f-1528" who="Q3359013">
            <seg>
              Efter valet 2010 blev jag invald i den svenska OSSE-delegationen.
              För många precis som för mig själv är OSSE ett begrepp Organisationen
              för säkerhet och samarbete i Europa. Vi har kanske framför allt
              följt regeringsdelen av OSSE:s verksamhet. För mig har detta varit
              en resa in i arbetet kring hur den parlamentariska församlingens
              del av OSSE arbetar.
            </seg>
          </u>
          <u xml:id="i-1325e22536734f1f-1531" prev="i-1325e22536734f1f-1528" who="Q3359013">
            <seg>
              Arbetet har egentligen tagit sin utgångspunkt väldigt tidigt.
              OSSE började en gång i början av 70-talet. Det var genom Helsinkiprocessen,
              som slutligen var signerad 1975, i augusti. Men det var egentligen
              på Berlinmötet 1991, för ungefär 2021 år sedan, som den parlamentariska
              delen av OSSE bildades. Med det möte som kommer i sommar kan man
              säga att OSSE:s parlamentariska del firar 20 år.
            </seg>
          </u>
          <u xml:id="i-1325e22536734f1f-1532" prev="i-1325e22536734f1f-1528" who="Q3359013">
            <seg>
              När man som jag kommer in som ny i de här sammanhangen efter
              valet 2010 blev det en alldeles speciell start, när man i december
              2010 åkte som valövervakare till Vitryssland. Då, precis som många
              gånger när man är ute med OSSE:s verksamhet, är det vid historiska
              tillfällen. Jag tänkte beskriva ett par av dem lite kort.
            </seg>
          </u>
          <u xml:id="i-1325e22536734f1f-1533" prev="i-1325e22536734f1f-1528" who="Q3359013">
            <seg>
              I december 2010 var det val i Vitryssland, som betraktas som
              Europas sista diktatur. Veckorna före hade föregåtts av en del
              intressanta öppningar från Vitrysslands sida. Man bjöd in internationella
              observatörer. Man tillät flera presidentkandidater än tidigare
              att ställa upp. Medieutrymmet var något bättre än tidigare inte
              alls rättvist men något bättre än tidigare.
            </seg>
          </u>
          <u xml:id="i-1325e22536734f1f-1534" prev="i-1325e22536734f1f-1528" who="Q3359013">
            <seg>
              När vi, flera svenskar, åkte dit som valövervakare i en snöig
              och kall december var det ändå med små, små förhoppningar om att
              vi skulle se små, små steg åt rätt håll. I stället blev det ett
              kraftigt bakslag. De små förbättringar som vi hade sett i upptakten
              till valet förvändes på valkvällen till ett brutalt nedslående
              av demokratin i landet.
            </seg>
          </u>
          <u xml:id="i-1325e22536734f1f-1535" prev="i-1325e22536734f1f-1528" who="Q3359013">
            <seg>
              För mig blev det ett alldeles speciellt minne. På kvällen innan
              valet skulle äga rum träffade jag en av presidentkandidaterna.
              Vi råkade hamna i samma hiss. Då sade jag till honom, som man
              ofta gör till politiska kolleger: Lycka till i valet i morgon!
              Då lade presidentkandidaten handen på min axel och sade: Ja, Kent,
              men kom ihåg mig efter i morgon!
            </seg>
          </u>
          <u xml:id="i-1325e22536734f1f-1536" prev="i-1325e22536734f1f-1528" who="Q3359013">
            <seg>
              Dagen efter blev han brutalt nedslagen på torget, och därefter
              har han suttit i fängelse ända tills helt nyligen. Jag tror att
              om det inte åtminstone delvis hade varit för det arbete som OSSE
              har lagt ned för att utöva påtryckningar och uppmärksamma hans
              och andra presidentkandidaters fall i Vitryssland vet jag inte
              om han hade blivit frisläppt, och andra hade kanske haft det ännu
              sämre än vad de har i dag.
            </seg>
          </u>
          <u xml:id="i-1325e22536734f1f-1537" prev="i-1325e22536734f1f-1528" who="Q3359013">
            <seg>
              Det har också skett mer under det år som har gått. I april 2011
              åkte jag med en annan delegation av svenska parlamentariker till
              det kazakstanska presidentvalet. Det var speciellt på många sätt.
            </seg>
          </u>
          <u xml:id="i-1325e22536734f1f-1538" prev="i-1325e22536734f1f-1528" who="Q3359013">
            <seg>
              Ännu mer speciellt var det naturligtvis i oktober, när vi sändes
              som valövervakare till Tunisien. Den 24 oktober skedde det första
              demokratiska valet efter den arabiska våren.
            </seg>
          </u>
          <u xml:id="i-1325e22536734f1f-1539" prev="i-1325e22536734f1f-1528" who="Q3359013">
            <seg>
              Jag kommer aldrig att glömma när vi var ute och valövervakade
              och såg köerna, hundratals meter av glada människor som såg fram
              emot att få rösta. På kvällen hördes det festande i byarna och
              i stadsdelarna i Tunis. De firade att de hade fått genomföra sitt
              första fria val.
            </seg>
          </u>
          <u xml:id="i-1325e22536734f1f-1540" prev="i-1325e22536734f1f-1528" who="Q3359013">
            <seg>
              I december 2011 var vi flera som åkte till Ryssland för dumaval,
              den 5 december. Jag får säga att jag imponerades av flera kolleger
              som inte bara åkte till Moskva, utan de satte sig sedan i flygplan
              och åkte i nio tio timmar för att komma till de mest avlägsna
              delarna i Ryssland.
            </seg>
          </u>
          <u xml:id="i-1325e22536734f1f-1541" prev="i-1325e22536734f1f-1528" who="Q3359013">
            <seg>
              Jag tror att intrycken var blandade. I vissa vallokaler fungerade
              det utmärkt. I andra var det väldigt uppenbart grova felaktigheter.
            </seg>
          </u>
          <u xml:id="i-1325e22536734f1f-1542" prev="i-1325e22536734f1f-1528" who="Q3359013">
            <seg>
              När vi ser tillbaka på det som hände i december blir det också
              en milstolpe i Rysslands historia. Jag tror att det blir en vattendelare,
              en milstolpe för dem som i dag alltmer tar sig ut på gator och
              torg och demonstrerar för ett friare och mindre auktoritärt Ryssland.
            </seg>
          </u>
          <u xml:id="i-1325e22536734f1f-1543" prev="i-1325e22536734f1f-1528" who="Q3359013">
            <seg>
              När vi tittar tillbaka på det val vi övervakade ser vi att det
              varken var fritt eller rättvist.
            </seg>
          </u>
          <u xml:id="i-1325e22536734f1f-1544" prev="i-1325e22536734f1f-1528" who="Q3359013">
            <seg>
              Det här är den ena delen av det vi upplever och känner oss meningsfulla
              i när vi arbetar med OSSE:s parlamentariska församling. Den andra
              delen är den del som genomförs på de möten vi har under året,
              vårmöte, sommarmöte och höstmöte.
            </seg>
          </u>
          <u xml:id="i-1325e22536734f1f-1545" prev="i-1325e22536734f1f-1528" who="Q3359013">
            <seg>
              Förra sommaren i Belgrad blev det på många sätt heta debatter.
              Det fanns flera heta debatter. Inte minst där exploderade den
              diskussion som följde på det totalt odemokratiska valet vi hade
              sett ett halvår tidigare i Vitryssland.
            </seg>
          </u>
          <u xml:id="i-1325e22536734f1f-1546" prev="i-1325e22536734f1f-1528" who="Q3359013">
            <seg>
              Här satt vi över 500 parlamentariker från alla medlemsländer
              inom OSSE. Man kan säga att det här knyter an till den början
              som OSSE egentligen hade redan på 70-talet, mötet mellan öst och
              väst, möten mellan två olika synsätt men också möjligheter att
              försöka öka förståelsen för olika traditioner, olika kulturer
              och också olika syn på demokrati.
            </seg>
          </u>
          <u xml:id="i-1325e22536734f1f-1547" prev="i-1325e22536734f1f-1528" who="Q3359013">
            <seg>
              Vi svenskar var väldigt aktiva på sommarmötet i Belgrad, och
              jag är stolt över den gemenskap jag tillhör. Vi talar högt och
              starkt i frågor om jämställdhet. Vi hymlar inte om vår syn på
              det som hände i Vitryssland. Vi står upp för enskilda dissidenter
              som kommer i kläm och som fängslas. Sammantaget agerar vi väldigt
              starkt som svensk delegation inom OSSE.
            </seg>
          </u>
          <u xml:id="i-1325e22536734f1f-1548" prev="i-1325e22536734f1f-1528" who="Q3359013">
            <seg>
              När vi nu blickar framåt ser vi att det är ett arbete där det
              finns stora utmaningar framöver. Vi socialdemokrater har väckt
              en motion som vi inte har reserverat oss för, men jag vill å våra
              vägnar understryka att vi vill se att vi fortsatt starkt driver
              på i jämställdhetsfrågor. Vi ska driva på i arbetet mot människohandel
              och agera för demokrati och mänskliga rättigheter, inte minst
              i länder som till exempel Vitryssland men även i relation till
              den utveckling vi ser i Ryssland. Vi måste vara aktiva. Vi måste
              stötta de krafter som är goda och som är så modiga och som riskerar
              så mycket.
            </seg>
          </u>
          <u xml:id="i-1325e22536734f1f-1549" prev="i-1325e22536734f1f-1528" who="Q3359013">
            <seg>
              Vi väntar närmast i sommar på att vi kommer att ha sommarmöte.
              Men också i höst väntar många viktiga val. Ett av dem kommer att
              vara i Georgien, ett annat i Ukraina och ytterligare ett i Vitryssland.
              Det kommer att krävas att svenska parlamentariker är beredda att
              göra insatser och också tala högt och tydligt om de missförhållanden
              som vi säkert kommer att se på både den ena och den andra platsen.
            </seg>
          </u>
          <u xml:id="i-1325e22536734f1f-1550" prev="i-1325e22536734f1f-1528" who="Q3359013">
            <seg>
              Sammantaget vill jag säga att vi socialdemokrater är starka tillskyndare
              av OSSE:s arbete, och jag ser fram emot att många av oss kommer
              att vara delaktiga i det arbete som kommer att äga rum framöver.
            </seg>
          </u>
          <note type="speaker">
            Anf. 186 WALBURGA HABSBURG DOUGLAS (M):
          </note>
          <note>
            Herr talman! I dag lägger utrikesutskottet fram sitt betänkande
            som behandlar två skrivelser, en från regeringen om OSSE:s verksamhet
            under andra halvåret 2010 och hela 2011 och en från Sveriges delegation
            vid OSSE:s parlamentariska församling om dess verksamhet under
            samma år.
          </note>
          <u xml:id="i-1325e22536734f1f-1551" next="i-1325e22536734f1f-1568" who="Q77555">
            <seg>
              Utskottet är enhälligt, och betänkandet är väldigt kort. Men
              innehållet är av stor vikt. Utrikesutskottet har framför allt
              försökt att blicka framåt och inte bara behandla det som har hänt
              i OSSE under förra året. Intresset för och betydelsen av debatten
              märks inte minst på att det finns förhållandevis många anmälda
              talare här i dag. Det är faktiskt lite synd att debatten kommer
              så sent på kvällen.
            </seg>
          </u>
          <u xml:id="i-1325e22536734f1f-1552" prev="i-1325e22536734f1f-1551" who="Q77555">
            <seg>
              Sverige spelade under det gångna året en viktig roll i alla delar
              av OSSE, men framför allt i Wien, i det permanenta rådet, där
              företrädare för alla 56 medlemsländer sitter. Där sysslade vi
              mest med frågor om yttrandefrihet, om lösning på de utdragna konflikterna
              samt om stärkning av valövervakningen.
            </seg>
          </u>
          <u xml:id="i-1325e22536734f1f-1553" prev="i-1325e22536734f1f-1551" who="Q77555">
            <seg>
              I år är det Irland som är ordförandeland. Irland har följande
              prioriteringar i sitt ordförandeskap: kamp mot trafficking, frihet
              på internet och de utdragna konflikterna.
            </seg>
          </u>
          <u xml:id="i-1325e22536734f1f-1554" prev="i-1325e22536734f1f-1551" who="Q77555">
            <seg>
              Där har det gått ganska bra, måste man säga. Efter att Litauen
              hade ordförandeskapet 2011 lyckades man börja förhandla igen officiellt
              under OSSE:s regi mellan Transnistrien och Moldavien om den utdragna
              konflikten i Transnistrien.
            </seg>
          </u>
          <u xml:id="i-1325e22536734f1f-1555" prev="i-1325e22536734f1f-1551" who="Q77555">
            <seg>
              OSSE har det är en väldigt stor organisation 56 medlemsländer
              och 10 partnerländer. OSSE täcker hela norra halvklotet och sträcker
              sig från Vladivostok till Vancouver. Huvuduppgiften i OSSE är
              att jobba med konfliktförebyggande, med krishantering, med återuppbyggnad
              och med demokratiutveckling.
            </seg>
          </u>
          <u xml:id="i-1325e22536734f1f-1556" prev="i-1325e22536734f1f-1551" who="Q77555">
            <seg>
              OSSE har också 17 fältmissioner som aktivt arbetar mot samma
              mål i olika länder. Tyvärr har två av fältmissionerna nyligen
              stängts. Det är någonting som vi vill ta upp under vår kommande
              sommarsession i Monaco i juli. Den ena fältmissionen som stängdes
              var i Georgien, eftersom man inte kunde nå konsensus om närvaron
              efter Rysslands krig mot Georgien. Den andra var i Vitryssland,
              där Lukasjenkos regering inte längre insåg nödvändigheten med
              att ha en fältmission efter övergreppen som regimen iscensatte
              mot oppositionen efter presidentvalet i december 2010, som Kent
              Härstedt precis har berättat om så spännande.
            </seg>
          </u>
          <u xml:id="i-1325e22536734f1f-1557" prev="i-1325e22536734f1f-1551" who="Q77555">
            <seg>
              När vi i juli träffas i Monaco ska vi också diskutera OSSE:s
              nästa ordförandeland, nämligen Ukraina, som ska ta över ordförandeskapet
              2013. Där ska vi väl framför allt ta fram tre punkter, nämligen
              mänskliga rättigheter, demokrati och yttrandefrihet.
            </seg>
          </u>
          <u xml:id="i-1325e22536734f1f-1558" prev="i-1325e22536734f1f-1551" who="Q77555">
            <seg>
              Jag hade själv förmånen att som företrädare för OSSE gemensamt
              med min kollega Åsa Lindestam åka till Ukraina. Vi försökte gemensamt
              besöka Julija Tymosjenko i fängelset i Charkiv, vilket vi inte
              tilläts. Där kunde vi se hur mycket det fattas för att Ukraina
              verkligen ska bli en role model som vi ju vill att ordförandeländer
              i OSSE ska vara.
            </seg>
          </u>
          <u xml:id="i-1325e22536734f1f-1559" prev="i-1325e22536734f1f-1551" who="Q77555">
            <seg>
              I går lade Ukraina för första gången fram sina prioriteringar
              för ordförandeskapet 2013, åtminstone i den tredje korgen i OSSE,
              nämligen korgen som handlar om mänskliga rättigheter. Man pratar
              där om mediefrihet, kamp mot trafficking, kamp för gender equality
              och cybersäkerhet.
            </seg>
          </u>
          <u xml:id="i-1325e22536734f1f-1560" prev="i-1325e22536734f1f-1551" who="Q77555">
            <seg>
              Allt det låter jättebra, men det låter också väldigt luftigt,
              och det är inte mycket konkret. Jag tror att vi har en viktig
              uppgift i diskussionerna i Monaco, nämligen att nagla fast ukrainarna,
              så att de verkligen försöker utarbeta ett program, enligt vilket
              man kan uppnå någonting.
            </seg>
          </u>
          <u xml:id="i-1325e22536734f1f-1561" prev="i-1325e22536734f1f-1551" who="Q77555">
            <seg>
              Dessutom ska Ukraina ha parlamentsval den 28 oktober i år som
              vi också ska övervaka. Det blir väldigt viktigt att se hur OSSE
              bedömer det här valet.
            </seg>
          </u>
          <u xml:id="i-1325e22536734f1f-1562" prev="i-1325e22536734f1f-1551" who="Q77555">
            <seg>
              Herr talman! År 2011 blev det ännu en gång uppenbart att USA
              och Ryssland har väldigt olika uppfattningar om inflytandet över
              OSSE:s verksamhet och om demokratifrågor. Skillnaden mellan öster
              och väster om Wien blev tydligare i den grundläggande inställningen
              till mänskliga rättigheter. Striden går om ifall man kan skilja
              frågor om mänskliga rättigheter från säkerhetspolitiken, och det
              blev mycket klart under debatterna om Rysslands nya säkerhetsdoktrin
              att ryssarna tycker att de ska skiljas åt, vilket vore en mycket
              farlig utveckling! Här är Sveriges roll, särskilt under Korfuprocessen
              som handlar om den europeiska säkerhetsdialogen, avgörande. Vi
              har en mycket klar bild av att det inte kan finnas säkerhetspolitik
              utan beaktande av de mänskliga rättigheterna.
            </seg>
          </u>
          <u xml:id="i-1325e22536734f1f-1563" prev="i-1325e22536734f1f-1551" who="Q77555">
            <seg>
              En annan viktig roll för den parlamentariska församlingen, som
              Kent Härstedt redan talat om, är vår valövervakning i OSSE:s medlemsstater
              och partnerländer. År 2011 övervakade OSSE sex val, och i år har
              vi bestämt att vi särskilt ska bevaka tre val som kommer i Vitryssland,
              Georgien och Ukraina, alla tre av olika skäl, men alla tre är
              lika viktiga.
            </seg>
          </u>
          <u xml:id="i-1325e22536734f1f-1564" prev="i-1325e22536734f1f-1551" who="Q77555">
            <seg>
              Vi vill också tacka riksdagen och talmannen som gjort det möjligt
              för oss att övervaka valen med så många deltagare. Jag tycker
              att det är en väldigt viktig demokratisk sak för oss här i riksdagen
              att åka på valövervakningar och försöka förklara våra värderingar
              som ju är så viktiga.
            </seg>
          </u>
          <u xml:id="i-1325e22536734f1f-1565" prev="i-1325e22536734f1f-1551" who="Q77555">
            <seg>
              Vi ska dessutom se till att den parlamentariska församlingen
              blir mer aktiv i lösningen av de utdragna konflikterna. Själv
              har jag förmånen att ofta kunna åka till Moldavien och se till
              att bägge parlamenten, nämligen parlamentet i Chisinau och högsta
              sovjet i Tiraspol, börjar prata med varandra.
            </seg>
          </u>
          <u xml:id="i-1325e22536734f1f-1566" prev="i-1325e22536734f1f-1551" who="Q77555">
            <seg>
              OSSE:s roll har kraftigt förändrats under de senaste 30 åren.
              Det grundades 1975 som den dåvarande Europeiska säkerhetskonferensen.
              Sedan dess har Europa fått se järnridån falla och de odemokratiska
              kommunistiska regimerna störta samman. I dag har OSSE axlat säkerhetskonferensens
              mantel.
            </seg>
          </u>
          <u xml:id="i-1325e22536734f1f-1567" prev="i-1325e22536734f1f-1551" who="Q77555">
            <seg>
              Sist men inte minst är det väsentligt att betona det arbete som
              den parlamentariska församlingen genomför inom OSSE som den egna
              institution som församlingen är. Det finns därför skäl att med
              oro se på de diskussioner som hela tiden fortsätter om den parlamentariska
              församlingens status i förhållande till OSSE i sin helhet. Det
              är angeläget att den parlamentariska församlingens roll inom OSSE
              respekteras. Redan vid OSSE:s toppmöte i Istanbul 1999 erkändes
              den parlamentariska församlingen som en av de viktigaste institutionerna
              inom OSSE. Från svenskt håll behöver vi med kraft verka för att
              hålla den parlamentariska dimensionen levande. Vi är 340 parlamentariker
              från 56 länder en verkligt viktig församling.
            </seg>
          </u>
          <u xml:id="i-1325e22536734f1f-1568" prev="i-1325e22536734f1f-1551" who="Q77555">
            <seg>
              Därmed yrkar jag, herr talman, på att betänkandet läggs till
              handlingarna.
            </seg>
          </u>
          <note type="speaker">
            Anf. 187 MARIA LUNDQVIST-BRÖMSTER (FP):
          </note>
          <u xml:id="i-1325e22536734f1f-1569" next="i-1325e22536734f1f-1582" who="Q264452">
            <seg>
              Herr talman! Jag vill börja med att yrka på att redogörelsen
              och skrivelsen om OSSE och OSSE-delegationens arbete läggs till
              handlingarna.
            </seg>
          </u>
          <u xml:id="i-1325e22536734f1f-1570" prev="i-1325e22536734f1f-1569" who="Q264452">
            <seg>
              I kväll är vi en samlad skara från OSSE-delegationen som tar
              tillfället i akt att få berätta lite om OSSE:s verksamhet OSSE
              som står för Organisationen för säkerhet och samarbete i Europa.
            </seg>
          </u>
          <u xml:id="i-1325e22536734f1f-1571" prev="i-1325e22536734f1f-1569" who="Q264452">
            <seg>
              Betänkandet beskriver på ett föredömligt sätt hur organisationen
              OSSE fungerar och verksamheten under 2011. OSSE arbetar operativt
              och väldigt mycket förebyggande. När det gäller det förebyggande
              arbetet kan nämnas att OSSE har fältkontor i 16 länder. Och den
              övervägande budgeten går just till fältinsatser. Fältinsatserna
              bygger på att stärka respekten för mänskliga rättigheter, för
              en rättssäker stat och för att också skapa förtroende mellan grupper.
            </seg>
          </u>
          <u xml:id="i-1325e22536734f1f-1572" prev="i-1325e22536734f1f-1569" who="Q264452">
            <seg>
              Herr talman! Förra sommaren hölls den 20:e sessionen i Belgrad.
              Vid de årliga sommarsessionerna arbetar vi delegater i tre olika
              utskott. Jag har förmånen att få jobba i utskottet för demokrati
              och mänskliga rättigheter.
            </seg>
          </u>
          <u xml:id="i-1325e22536734f1f-1573" prev="i-1325e22536734f1f-1569" who="Q264452">
            <seg>
              Under sommarsessionen i Belgrad debatterade vi bland annat de
              aktuella händelserna i Nordafrika och Mellanöstern. Utskottet
              var helt överens om att OSSE har ett tungt ansvar för dessa länders
              demokratiuppbyggnad.
            </seg>
          </u>
          <u xml:id="i-1325e22536734f1f-1574" prev="i-1325e22536734f1f-1569" who="Q264452">
            <seg>
              Jag kan nämna några resolutioner som antogs i det utskott som
              jag jobbar i. Vi antog en resolution om att motverka rasism och
              främlingsfientlighet, olaga handel med mänskliga organ, främjande
              av åtgärder för romer och främjande av åtgärder för jämställdhet
              mellan kvinnor och män bland romer.
            </seg>
          </u>
          <u xml:id="i-1325e22536734f1f-1575" prev="i-1325e22536734f1f-1569" who="Q264452">
            <seg>
              De övriga två utskotten, herr talman, är ett utskott som fokuserar
              på politik och säkerhet och ett som fokuserar på ekonomi och miljö.
            </seg>
          </u>
          <u xml:id="i-1325e22536734f1f-1576" prev="i-1325e22536734f1f-1569" who="Q264452">
            <seg>
              Herr talman! För mig är det alltså min första period i OSSE-delegationen.
              Vi är åtta ordinarie och lika många ersättare. Precis som Kent
              Härstedt sade, och det vill jag verkligen understryka, har den
              svenska delegationen varit mycket aktiv under året vad gäller
              såväl församlingens arbete under de tre sessionerna under året
              som i valövervakningen.
            </seg>
          </u>
          <u xml:id="i-1325e22536734f1f-1577" prev="i-1325e22536734f1f-1569" who="Q264452">
            <seg>
              Herr talman! Valövervakning är ett oerhört viktigt uppdrag för
              OSSE och den parlamentariska församlingen. Vårt uppdrag är att
              övervaka precis hela valprocessen. Det gäller såväl administration
              som kampanjarbete, valritual, röstning, röstsammanräkning, röstsammanställning
              och även tillkännagivandet av resultat.
            </seg>
          </u>
          <u xml:id="i-1325e22536734f1f-1578" prev="i-1325e22536734f1f-1569" who="Q264452">
            <seg>
              Jag hade den stora förmånen att få övervaka valet i Tunisien
              den 23 oktober förra året, där de genomförde sitt första parlamentsval
              bara några månader efter att regimen hade fallit. Jag och min
              kollega Åsa Lindestam var då i Djerba. Jag måste säga att det
              verkligen var ett val som präglades av identitet. Tunisierna ville
              ha en handlingskraftig regering som skulle kunna ordna jobb, stärka
              ekonomin och skapa bättre utbildning. De var så stolta. De var
              först. Nu ville de visa de övriga grannländerna Egypten och Libyen,
              som kom härnäst när det gällde val, att det här fixar vi, att
              det här klarar vi. Flera uttryckte att det här var början på någonting
              nytt. De ville inte se bakåt, utan nu handlade det om framtiden.
              OSSE:s bedömning efter valet var att valet genomfördes på ett
              lugnt sätt i stora stycken.
            </seg>
          </u>
          <u xml:id="i-1325e22536734f1f-1579" prev="i-1325e22536734f1f-1569" who="Q264452">
            <seg>
              Herr talman! En viktig fråga som har diskuterats under året,
              och som kommer att vara en fortsatt viktig fråga under det här
              året, är mediernas situation, framför allt när det gäller yttrandefriheten.
              OSSE har särskilt under 2011 uppmärksammat situationerna i Turkiet
              och Ungern.
            </seg>
          </u>
          <u xml:id="i-1325e22536734f1f-1580" prev="i-1325e22536734f1f-1569" who="Q264452">
            <seg>
              Herr talman! Jämställdhetsarbetet har också fått ett ökat fokus
              både inom organisationen och utanför. Och helt klart finns det
              en hel del att göra inom organisationen. Vid församlingens möten
              är det en stark mansdominans både på podiet och i församlingen,
              och det finns en hel del förbättringsarbeten att göra hos flera
              av medlemsländerna när det gäller kvinnorepresentationen. Vi har
              ramverk, men det måste liksom bli lite verkstad av ramverken.
            </seg>
          </u>
          <u xml:id="i-1325e22536734f1f-1581" prev="i-1325e22536734f1f-1569" who="Q264452">
            <seg>
              Det har varit en stor utmaning, herr talman, och det kommer att
              fortsätta att vara en stor utmaning för oss i OSSE-delegationen.
            </seg>
          </u>
          <u xml:id="i-1325e22536734f1f-1582" prev="i-1325e22536734f1f-1569" who="Q264452">
            <seg>
              Till sist, herr talman, har OSSE naturligtvis haft mycket fokus,
              som tidigare har nämnts, på Vitryssland, Georgien, Moldavien med
              Transnistrien under 2011. De här konflikterna är ett allvarligt
              säkerhetsproblem. Här har OSSE en oerhört viktig uppgift att tillsammans
              med EU och partnerländerna försöka lösa konflikterna. Det är en
              utmaning, herr talman, och ett viktigt arbete för säkerhet.
            </seg>
          </u>
          <note type="speaker">
            Anf. 188 ANNELIE ENOCHSON (KD):
          </note>
          <u xml:id="i-1325e22536734f1f-1583" next="i-1325e22536734f1f-1599" who="Q4768959">
            <seg>
              Herr talman! OSSE är en organisation som röner stor respekt i
              världen. OSSE är kanske mest känd som den organisation som övervakar
              val, men OSSE är mycket mer än så. Det egentliga arbetet sker
              inom de tre dimensionerna eller utskotten och de är den militärpolitiska
              dimensionen, den mänskliga dimensionen och dimensionen för ekonomi
              och miljö.
            </seg>
          </u>
          <u xml:id="i-1325e22536734f1f-1584" prev="i-1325e22536734f1f-1583" who="Q4768959">
            <seg>
              Sedan 2002 har jag varit Kristdemokraternas representant i OSSE:s
              parlamentariska församling och deltagit i tio valövervakningar.
            </seg>
          </u>
          <u xml:id="i-1325e22536734f1f-1585" prev="i-1325e22536734f1f-1583" who="Q4768959">
            <seg>
              Valövervakning är en viktig beståndsdel i OSSE:s mänskliga dimension.
              Övriga åtaganden som ryms inom den mänskliga dimensionen syftar
              till full respekt för mänskliga rättigheter och grundläggande
              friheter som att upprätthålla rättsstaten, att bygga upp och skydda
              demokratiska institutioner och att motverka intolerans och diskriminering.
              Även att utbilda i jämställdhetsfrågor och insatser för att stärka
              rättigheter för personer som tillhör minoritetsgrupper, som det
              judiska folket, ryms inom denna dimension.
            </seg>
          </u>
          <u xml:id="i-1325e22536734f1f-1586" prev="i-1325e22536734f1f-1583" who="Q4768959">
            <seg>
              När det gäller valövervakning är det OSSE:s kontor för demokratiska
              institutioner och mänskliga rättigheter, Odihr, som arrangerar,
              förbereder och följer upp dessa valövervakningar.
            </seg>
          </u>
          <u xml:id="i-1325e22536734f1f-1587" prev="i-1325e22536734f1f-1583" who="Q4768959">
            <seg>
              Jag är personligen mycket imponerad av deras professionella arbete
              och det sätt som de utför valövervakningar på. Vi som arbetar
              inom OSSE:s parlamentariska församling är beroende av Odihr för
              att vårt arbete ska bli bra och utföras på rätt sätt. Det har
              varit en klar skillnad mellan de val där personal från OSSE:s
              parlamentariska församling själv har organiserat och de val som
              Odihr har organiserat, och detta till Odihrs fördel.
            </seg>
          </u>
          <u xml:id="i-1325e22536734f1f-1588" prev="i-1325e22536734f1f-1583" who="Q4768959">
            <seg>
              Det är därför förvånande att det finns en del kritik mot Odihrs
              sätt att arbeta på från OSS-länderna, Oberoende staters samvälde,
              och då framför allt från Ryssland och Belarus, Vitryssland. Deras
              kritik går ut på att Odihr agerar politiserande och att Odihr
              alltför snabbt anklagar deltagande stater för valfusk.
            </seg>
          </u>
          <u xml:id="i-1325e22536734f1f-1589" prev="i-1325e22536734f1f-1583" who="Q4768959">
            <seg>
              Det är anmärkningsvärt att dessa stater har synpunkter på Odihr
              eftersom just dessa stater av de flesta oberoende valkommissioner
              har fått anmärkningar för utbrett valfusk och svårigheter för
              oppositionspartier att bedriva sjysta och transparenta val.
            </seg>
          </u>
          <note>
            Kent Härstedt berättade om valet som var i Vitryssland i december
            2010, och jag hade en liknande erfarenhet då jag tillsammans med
            Ingrid Tollin var på mitt första val i Ryssland 2002.
          </note>
          <u xml:id="i-1325e22536734f1f-1590" prev="i-1325e22536734f1f-1583" who="Q4768959">
            <seg>
              Dock lämnar Sverige och övriga EU ett starkt stöd till Odihrs
              verksamhet som grundar sig på Köpenhamnsöverenskommelsen från
              1990. Denna ger uttryck för att det inte är tillräckligt att medborgarna
              har formella rättigheter att delta i val. De nationella myndigheterna
              måste också visa en proportionerlig grad av politisk vilja att
              genomföra val på ett verkligt demokratiskt och meningsfullt sätt.
              Utgångspunkten är att ett val är mer än en endagsföreteelse.
            </seg>
          </u>
          <u xml:id="i-1325e22536734f1f-1591" prev="i-1325e22536734f1f-1583" who="Q4768959">
            <seg>
              I valobservationsinsatser ska ingå att djupgående studera alla
              element som behövs för att få till stånd en demokratisk valprocess
              inklusive det formella ramverket, valadministrationen, valkampanjen
              med förutsättningarna för mediebevakning, klagomåls- och överklagandeprocessen,
              röstning, rösträkning, sammanställning av röstresultat och inte
              minst tillkännagivandet av resultatet.
            </seg>
          </u>
          <u xml:id="i-1325e22536734f1f-1592" prev="i-1325e22536734f1f-1583" who="Q4768959">
            <seg>
              Här är min personliga erfarenhet att Odihr följer Köpenhamnkriterierna
              väl och inte går i något lands ledband. Jag anser att de i många
              valövervakningar till och med kan vara kraftfullare i sin kritik
              mot hur en del val utförs.
            </seg>
          </u>
          <note>
            OSSE:s särskilda representant för mediefrihet, Dunja Mijatovic,
            hade under 2011 anledning att intervenera i inte mindre än 32
            av 56 medlemsländer rörande fall av våld och övergrepp mot journalister
            och för juridisk rådgivning i samband med medielagstiftning.
          </note>
          <u xml:id="i-1325e22536734f1f-1593" prev="i-1325e22536734f1f-1583" who="Q4768959">
            <seg>
              Under året mördades två journalister i OSSE-området, och många
              fler fängslades. Särskild uppmärksamhet har ägnats försämringen
              av medieläget i Turkiet och Ungern.
            </seg>
          </u>
          <note>
            I en skriftlig fråga till Europaparlamentet från ledamoten Lorenzo
            Fontana den 4 maj i år uppmärksammades just de fängslade journalisterna
            i Turkiet. I frågan nämns bland annat följande.
          </note>
          <u xml:id="i-1325e22536734f1f-1594" prev="i-1325e22536734f1f-1583" who="Q4768959">
            <seg>
              I ett pressmeddelande som nyligen kom från OSSE framhålls att
              Turkiet för närvarande är det land som har störst antal fängslade
              journalister, så många som 57 stycken. Antalet gripanden överskrider
              dem i Iran och Kina, länder där pressfriheten inte garanteras
              av regimerna. Situationen förvärras av antalet pågående processer
              som kan sluta med fängelsedomar för yrkesutövare inom medierna,
              vilket i detta fall rör sig om mellan 700 och 1 000 stycken. Den
              nuvarande situationen har mobiliserat tusentals journalister som
              organiserar motdemonstrationer i Istanbul och Ankara.
            </seg>
          </u>
          <u xml:id="i-1325e22536734f1f-1595" prev="i-1325e22536734f1f-1583" who="Q4768959">
            <seg>
              Vidare nämner ledamoten de begränsningar som finns i den omdiskuterade
              turkiska lagen nr 301 från 2005 där allt som kan anses vara förtal
              av turkiskheten straffas.
            </seg>
          </u>
          <u xml:id="i-1325e22536734f1f-1596" prev="i-1325e22536734f1f-1583" who="Q4768959">
            <seg>
              Herr talman! Jag vill som sista punkt i mitt anförande nämna
              OSSE:s kamp mot människohandeln. Det finns en särskild representant
              som arbetar med dessa frågor. Människohandeln påverkar praktiskt
              taget alla 56 medlemsländerna i någon form, antingen som ursprungsländer
              eller som mottagarländer. Det är vi i väst som är mottagarländer,
              och vi länder väster om Wien måste bli mera aktiva i att motverka
              att människors säljs som slavar till oss för att antingen arbeta
              som svart arbetskraft eller ännu värre som sexslavar.
            </seg>
          </u>
          <u xml:id="i-1325e22536734f1f-1597" prev="i-1325e22536734f1f-1583" who="Q4768959">
            <seg>
              En deklaration om att bekämpa alla former av människohandel antogs
              vid ministerrådsmötet i Vilnius 2012. Sverige måste nu gå från
              ord till handling och se till att denna handlingsplan genomförs.
            </seg>
          </u>
          <note>
            William Wilberforce var en brittisk parlamentsledamot som aktivt
            under hela sitt liv arbetade för att den brittiska slavhandeln
            skulle upphöra. Detta skedde också den 8 januari 1809. Därefter
            blev Wilberforces nästa uppgift att förmå brittiska regeringen
            att ingripa mot andra nationers slavhandel. Själv bemödade han
            sig att överflytta agitationen han inlett även till andra länder.
            Hans arbete var inte utan framgång. År 1808 avskaffade USA den
            afrikanska slavhandeln. År 1813 följde Sverige och Portugal, 1814
            Danmark och 1815 Frankrike.
          </note>
          <u xml:id="i-1325e22536734f1f-1598" prev="i-1325e22536734f1f-1583" who="Q4768959">
            <seg>
              Tänk om William Wilberforce hade anat att vi 180 år efter hans
              död fortfarande skulle debattera människohandel i våra nationella
              parlament. Detta är en av OSSE:s viktigaste uppgifter enligt mitt
              sätt att se på saken.
            </seg>
          </u>
          <u xml:id="i-1325e22536734f1f-1599" prev="i-1325e22536734f1f-1583" who="Q4768959">
            <seg>
              Med detta vill jag avsluta mitt inlägg, tacka för att ni lyssnat
              och önska OSSE framgång i sitt viktiga arbete.
            </seg>
          </u>
          <note type="speaker">
            Anf. 189 KENT HÄRSTEDT (S) replik:
          </note>
          <u xml:id="i-1325e22536734f1f-1600" next="i-1325e22536734f1f-1605" who="Q3359013">
            <seg>
              Herr talman! Det här är en ovanlig replik, för den handlar inte
              om meningsskiljaktigheter utan snarast om ett behov av ett förtydligande.
            </seg>
          </u>
          <u xml:id="i-1325e22536734f1f-1601" prev="i-1325e22536734f1f-1600" who="Q3359013">
            <seg>
              Det var bra att Annelie Enochson tog upp Odihr, för åhörarna
              har kanske inte riktigt klart för sig skillnaden mellan OSSE och
              Odihr.
            </seg>
          </u>
          <u xml:id="i-1325e22536734f1f-1602" prev="i-1325e22536734f1f-1600" who="Q3359013">
            <seg>
              Odihr är ett viktigt redskap. De är långtidsövervakarna. När
              vi kommer till olika platser i världen för valövervakning har
              Odihr gjort ett viktigt grundarbete, ibland under flera månader
              före ett val.
            </seg>
          </u>
          <u xml:id="i-1325e22536734f1f-1603" prev="i-1325e22536734f1f-1600" who="Q3359013">
            <seg>
              Det här är en viktig och aktuell fråga eftersom vi under det
              senaste året har sett exempel på där OSSE har valt att övervaka
              men inte haft hjälp av Odihr, och då blev det faktiskt ingen riktigt
              bra valövervakning.
            </seg>
          </u>
          <u xml:id="i-1325e22536734f1f-1604" prev="i-1325e22536734f1f-1600" who="Q3359013">
            <seg>
              Det är därför på sin plats att ha ett meningsutbyte i denna fråga
              och förtydliga detta. Vi kan ställa högre krav på valövervakning
              än dem där vi gör nedslag strax före valdagen. Det är en symbios
              som gör skillnad när det gäller valövervakningar.
            </seg>
          </u>
          <u xml:id="i-1325e22536734f1f-1605" prev="i-1325e22536734f1f-1600" who="Q3359013">
            <seg>
              Vad har Annelie Enochson för erfarenhet och syn på detta?
            </seg>
          </u>
          <note type="speaker">
            Anf. 190 ANNELIE ENOCHSON (KD) replik:
          </note>
          <u xml:id="i-1325e22536734f1f-1606" next="i-1325e22536734f1f-1610" who="Q4768959">
            <seg>
              Herr talman! Tack för att jag får möjlighet till det här meningsutbytet.
              Det gläder mig verkligen att detta kommer till protokollet så
              att folk förstår skillnaden.
            </seg>
          </u>
          <u xml:id="i-1325e22536734f1f-1607" prev="i-1325e22536734f1f-1606" who="Q4768959">
            <seg>
              Odihr gör ett oerhört professionellt arbete. Man har long term
              observers. Man är där två tre månader i förväg. Man gör all research.
              Man kollar medierna och man kollar att oppositionen har möjlighet
              att vara med i tv. Man gör allt det grundläggande.
            </seg>
          </u>
          <u xml:id="i-1325e22536734f1f-1608" prev="i-1325e22536734f1f-1606" who="Q4768959">
            <seg>
              Vår uppgift i OSSE:s parlamentariska församling är att vara med
              på själva valdagen. Vi kommer dit på torsdagen till exempel. Vi
              träffar de olika partierna på fredagen och lördagen, genomför
              valet, har presskonferens på måndagen och åker sedan hem. Vi är
              där fyra fem dagar. Vi hade inte klarat det om inte Odihr hade
              lagt grunden och talat om vilka stationer vi skulle vara på, vad
              vi skulle titta på och vara särskilt uppmärksamma på.
            </seg>
          </u>
          <u xml:id="i-1325e22536734f1f-1609" prev="i-1325e22536734f1f-1606" who="Q4768959">
            <seg>
              Min man är long term observer. Han är uppe i 25 eller 30 missioner.
              Han började med sitt första val i Sydafrika 1994. Valobservationer
              är alltså något som ligger i familjen. Det är ett stort intresse.
              Demokratin börjar med valen. Det handlar också om hur man följer
              upp det och vad som händer under själva valet. Jag vill poängtera
              att det inte är någon endagsföreteelse, utan det börjar långt
              innan. Det handlar om vilka möjligheter man har att vara med och
              om hur resultatet presenteras.
            </seg>
          </u>
          <u xml:id="i-1325e22536734f1f-1610" prev="i-1325e22536734f1f-1606" who="Q4768959">
            <seg>
              Du nämnde vad som hände i Minsk i december 2010 som ett exempel
              på vad som inte får ske.
            </seg>
          </u>
          <note type="speaker">
            Anf. 191 KENT HÄRSTEDT (S) replik:
          </note>
          <u xml:id="i-1325e22536734f1f-1611" next="i-1325e22536734f1f-1613" who="Q3359013">
            <seg>
              Herr talman! Jag har en fråga till i bakfickan.
            </seg>
          </u>
          <u xml:id="i-1325e22536734f1f-1612" prev="i-1325e22536734f1f-1611" who="Q3359013">
            <seg>
              I dag har vi talat mycket om OSSE:s parlamentariska församlings
              förträfflighet, men det finns åtminstone en plump i protokollet
              när man tittar tillbaka på det senaste verksamhetsåret. Det är
              det faktum att man inte valde att övervaka presidentvalet i Ryssland.
              Jag tror att vi var många som blev upprörda över det. OSSE:s parlamentariska
              församling väljer inte att övervaka alla presidentval; det är
              snarast tvärtom. När man just hade upplevt dumavalet i december
              som varken var fritt eller rättvist och som innehöll många betänkligheter
              och gjorde många ryssar berättigat upprörda, och när det fanns
              en tremånadersperiod av en politisk möjlighet tycker jag att det
              var märkligt att OSSE:s parlamentariska församling blev inbjuden
              att övervaka presidentvalet men tackade nej.
            </seg>
          </u>
          <u xml:id="i-1325e22536734f1f-1613" prev="i-1325e22536734f1f-1611" who="Q3359013">
            <seg>
              Det togs upp till hård debatt i OSSE:s parlamentariska församling
              och kritik framfördes. Till sist valde man att skicka en liten
              delegation till Moskva, men det var inte någon omfattande seriös
              valövervakning från OSSE:s sida. Här finns något att ta vara på
              när det gäller misslyckanden och tillkortakommanden. Jag tycker
              att Sverige har ett särskilt ansvar. Om jag har räknat rätt står
              Sverige för ungefär 10 procent av OSSE:s parlamentariska församlings
              budget. Här finns en uppgift både för oss och för regeringen att
              sätta tryck och uppmuntra till förbättringar.
            </seg>
          </u>
          <note type="speaker">
            Anf. 192 ANNELIE ENOCHSON (KD) replik:
          </note>
          <u xml:id="i-1325e22536734f1f-1614" next="i-1325e22536734f1f-1617" who="Q4768959">
            <seg>
              Herr talman! Jag delar den upprördhet som du känner. Jag tror
              att vi skulle ha varit i Ryssland, inte minst för att de kanske
              har obstruerat en del när det gäller Odihrs verksamhet och har
              egna kriterier när det gäller hur ett val ska gå till.
            </seg>
          </u>
          <u xml:id="i-1325e22536734f1f-1615" prev="i-1325e22536734f1f-1614" who="Q4768959">
            <seg>
              Vi har andra åsikter. Därför tror jag att det är bra att vi är
              med och kan tala om vad vi tycker, inte för att säga att vi är
              bättre utan för att försöka införa en annan dimension när det
              gäller hur man ska övervaka val.
            </seg>
          </u>
          <u xml:id="i-1325e22536734f1f-1616" prev="i-1325e22536734f1f-1614" who="Q4768959">
            <seg>
              Vi är många som träffas när vi är ute på valobservationer Odihr,
              Europarådet och EU. Vi kan se om vi har en gemensam synpunkt och
              hur vi har upplevt det. Det är inte bara Odihr som kommer; det
              är andra aktörer också. Vi som parlamentariker har i blodet att
              det ska vara ett rättvist val. Vi själva hoppas att de val där
              vi blir valda är rättvisa och transparenta. Jag tror att vi fyller
              en viktig uppgift. Många av dem som är long term observers är
              väldigt duktiga. De är oklanderliga, men de har inte den dimensionen
              som vi politiker för med oss. När vi pratar med oppositionspartierna
              eller andra partier har vi ofta möjlighet att föra in andra synpunkter.
            </seg>
          </u>
          <u xml:id="i-1325e22536734f1f-1617" prev="i-1325e22536734f1f-1614" who="Q4768959">
            <seg>
              Jag är glad att vi får möjlighet att åka ut. Ju fler val man
              är med på desto duktigare blir man på att se vad som är snett.
              Jag vill också tacka talmannen för den möjligheten. Det är viktigt
              att vi som är med i OSSE ges en speciell dignitet. Det är vi som
              blir professionella på detta. Om man har varit ute på tio valövervakningar
              som jag har varit vet man vad man ska titta efter på den elfte.
            </seg>
          </u>
          <note type="speaker">
            Anf. 193 ÅSA LINDESTAM (S):
          </note>
          <u xml:id="i-1325e22536734f1f-1618" next="i-1325e22536734f1f-1640" who="Q4962686">
            <seg>
              Herr talman! Jag kan instämma i kören av tack, först till utrikesutskottet
              som ger oss möjlighet att prata om det här för oss så viktiga
              ämnet, vi som känner att vi är hårt inblandade och tycker att
              detta är oerhört intressant.
            </seg>
          </u>
          <u xml:id="i-1325e22536734f1f-1619" prev="i-1325e22536734f1f-1618" who="Q4962686">
            <seg>
              Jag vill också tacka kansliet som på ett alldeles ypperligt sätt
              stöder oss i vårt svåra arbete. Det har varit intressant att lyssna
              på vad ni säger i detta viktiga ärende. Jag känner mig stärkt
              i det som jag tänker berätta.
            </seg>
          </u>
          <u xml:id="i-1325e22536734f1f-1620" prev="i-1325e22536734f1f-1618" who="Q4962686">
            <seg>
              Jag ska börja med kap. 9 i redogörelsen och prata lite om valövervakningar
              och om att man måste stå stark för att åka på valövervakning,
              vilket vi också har hört här. Jag tror inte att alla är ämnade
              att göra det. Jag ska berätta om den senaste valövervakningen
              som jag var på i Ryssland den 5 december.
            </seg>
          </u>
          <u xml:id="i-1325e22536734f1f-1621" prev="i-1325e22536734f1f-1618" who="Q4962686">
            <seg>
              Jag kom tidigt på morgonen tillsammans med min kollega, också
              en erfaren kvinna. Jag har varit på många valövervakningar och
              det hade hon också. Vi kom in i vallokalen och blev mycket väl
              mottagna. Vi fick titta överallt. Vi fick röra oss fritt och det
              var väldigt glatt och trevligt. Sedan gjorde vi det vi skulle.
              Vi prickade av på de listor vi skulle och lämnade lokalen. Men
              det kändes konstigt, så vi bestämde att den här vallokalen skulle
              bli den som vi avslutade valet i.
            </seg>
          </u>
          <u xml:id="i-1325e22536734f1f-1622" prev="i-1325e22536734f1f-1618" who="Q4962686">
            <seg>
              Vi kom dit sent på kvällen, men i så pass god tid 30 minuter
              innan den stängde att de inte kunde neka oss att komma in. Då
              var det minsann inga rara kvinnor som satt där det var bara kvinnor
              i lokalen då. De blev lite ilskna på oss för att vi dök upp igen.
              Vi brydde oss inte om det eftersom vi visste att vi hade den rättigheten.
              Vi slog oss ned på de stolar där vi hade suttit på morgonen och
              började iaktta, men vi kände oss inte välkomna.
            </seg>
          </u>
          <u xml:id="i-1325e22536734f1f-1623" prev="i-1325e22536734f1f-1618" who="Q4962686">
            <seg>
              När vi hade suttit en stund stängde man vallokalen. Ingenting
              hände på en hel timme. De satt och pratade med varandra. Ingen
              öppnade urnan, ingen kollade av något, ingen räknade, ingen gjorde
              någonting. De bara satt och fnyste; någon ringde hit och dit.
            </seg>
          </u>
          <u xml:id="i-1325e22536734f1f-1624" prev="i-1325e22536734f1f-1618" who="Q4962686">
            <seg>
              Sedan startade ett bråk inne i lokalen. Det kom två poliser.
              Man skrek åt varandra och pekade på oss. Men de skrek inte på
              ett sådant sätt att vi uppfattade att de bråkade med varandra.
              Vi uppfattade att de skrek för att vi skulle höra. Det fanns inte
              en människa i lokalen som kunde prata engelska mer än min kollega.
              Vi hade en tolk med oss. Hon försökte översätta vad bråket handlade
              om. Det handlade om hur man skulle räkna rösterna.
            </seg>
          </u>
          <u xml:id="i-1325e22536734f1f-1625" prev="i-1325e22536734f1f-1618" who="Q4962686">
            <seg>
              Det var två poliser i lokalen då. Bråket accelererade. Det kom
              ytterligare fyra poliser, så det var sex poliser i vallokalen.
              Det var ett rejält bråk. De höll i dem som skulle räkna rösterna
              som skrek åt varandra. Till slut avlägsnade sig fyra poliser och
              läget blev lite lugnare. Då gick brandlarmet på engelska. Brandlarmet
              var anslutet till en engelsktalande röst som ropade åt oss att
              det brann i lokalen och att vi skyndsamt måste lämna den. Ingen
              hade ännu börjat räkna något. Vi låtsades att vi inte förstod.
              Vi visste vad det betydde: De ville ju bara bli av med oss.
            </seg>
          </u>
          <u xml:id="i-1325e22536734f1f-1626" prev="i-1325e22536734f1f-1618" who="Q4962686">
            <seg>
              Efter två timmar suckade en tjej vid bordet där man räknade.
              Vad jag förstod var hon den enda som hade varit med på ett val
              tidigare. Hon sade att de var tvungna att börja räkna. Okej, de
              satte fart och började räkna. Jag fick röra mig i lokalen och
              kunde se att högarna växte. Det var sju partier, har jag för mig,
              och högarnas storlek varierade väldigt. En var två decimeter hög,
              och i en låg det bara ett par röster. Jag kunde inte läsa de olika
              namnen, men jag kunde se att man lade samma namn i samma hög.
              Jag kunde däremot se att de var försedda med siffror, och det
              var våra siffror. Det första partiet hade en etta och det andra
              en tvåa. På så vis kunde jag följa med.
            </seg>
          </u>
          <u xml:id="i-1325e22536734f1f-1627" prev="i-1325e22536734f1f-1618" who="Q4962686">
            <seg>
              Det hela avslutades mitt i natten när vi var rätt trötta. Då
              hade man ett stort skynke uppsatt på väggen där man skulle skriva
              röstsiffrorna. När kvinnan som befallde i lokalen hade gått fram
              till det här stora lakanet och skrivit upp siffrorna rusade alla
              andra fram. De skrev av siffrorna och kastade sig över sina mobiltelefoner
              och meddelade förmodligen sina partier hur det hade gått.
            </seg>
          </u>
          <u xml:id="i-1325e22536734f1f-1628" prev="i-1325e22536734f1f-1618" who="Q4962686">
            <seg>
              När jag tittade såg jag dock att rösterna för det parti som hade
              siffran fyra hade man skrivit upp på parti nummer två och vice
              versa. Man hade alltså inte skrivit det rätta röstantalet på ett
              enda parti. Egentligen fick jag väl inte påpeka att jag såg att
              det var fel, men den gången kunde jag inte låta bli. Jag sade
              till kvinnan som bestämde i lokalen att det här blev nog lite
              fel, eller hur. Då tittade hon på mig och sade: Ojsan kanske det.
              Och så gick hon fram och flyttade alla siffrorna. Jag vet inte
              om det blev rätt då heller, men jag hoppas det.
            </seg>
          </u>
          <u xml:id="i-1325e22536734f1f-1629" prev="i-1325e22536734f1f-1618" who="Q4962686">
            <seg>
              Det här är alltså saker som kan hända i en lokal när vi är ute
              och valövervakar. Det gäller att veta vad som händer. Det gäller
              att förstå att den röra som det kan bli ibland betyder att man
              fuskar. Vi som har varit ute några gånger i olika länder har ju
              sett hur man har gjort, till exempel när man har fört röstsedlarna
              ut i skogen på slutet, bytt paket och kommit med ett nytt paket
              och vips är det någon som har vunnit som vi inte alls hade sett
              i lokalen.
            </seg>
          </u>
          <u xml:id="i-1325e22536734f1f-1630" prev="i-1325e22536734f1f-1618" who="Q4962686">
            <seg>
              Vi förbereder oss mycket på hemmaplan, vi som har varit med förr.
              Vi läser en hel del om landet, och vi försöker förstå. Numera
              har vi också kontakter i många länder, kamrater som kommer därifrån
              och kan berätta vad som det fuskas med.
            </seg>
          </u>
          <u xml:id="i-1325e22536734f1f-1631" prev="i-1325e22536734f1f-1618" who="Q4962686">
            <seg>
              De som inte har varit ute så ofta försöker vi ta hand om, men
              jag tror att alla vi som är ute ofta väljer en kamrat från ett
              annat land. Jag skulle gärna valövervaka med en rysk person nu.
              Jag tror inte att de ryska personerna vill valövervaka med mig,
              men man får väl inte ge upp. Jag brukar välja någon från ett annat
              land, kanske Slovenien, Polen eller Danmark. Det är mycket spännande,
              och det blir mycket kulturellt utbyte på det viset.
            </seg>
          </u>
          <u xml:id="i-1325e22536734f1f-1632" prev="i-1325e22536734f1f-1618" who="Q4962686">
            <seg>
              Vi ska alltså inte ingripa i vallokalen, utan vi ska rapportera
              avvikelser. Ser vi att avvikelserna blir många och att de kommer
              från varenda vallokal, överallt där vi är, och det här sedan samlas
              på OSSE:s rum där de kan se att detta händer överallt, ja, då
              är det nog valfusk. Men om det bara händer mig, om jag är den
              enda som ser det, då är det nog inte så farligt.
            </seg>
          </u>
          <u xml:id="i-1325e22536734f1f-1633" prev="i-1325e22536734f1f-1618" who="Q4962686">
            <seg>
              Sedan förstår jag också att det är en politisk uppskattning vad
              man säger efteråt. Att gå ut efteråt och säga att ett val är free
              and fair och att det inte har hänt någonting tror jag kan betyda
              väldigt mycket gott för ett land. Men det kan också betyda att
              vi skriver under på ett fuskande i valet som gör att vi kanske
              inte står upp för de mänskliga rättigheter och den demokrati som
              vi önskar.
            </seg>
          </u>
          <u xml:id="i-1325e22536734f1f-1634" prev="i-1325e22536734f1f-1618" who="Q4962686">
            <seg>
              Jag vet att vi gör ett gott jobb. Vi ska ha respekt för vår organisation
              och det har vi och vi ska också ha respekt för det land vi kommer
              till. Men det är ingen enkel uppgift att göra en valövervakning.
            </seg>
          </u>
          <note>
            Överläggningen var härmed avslutad.
          </note>
          <note>
            26 § Bordläggning
          </note>
          <note>
            Anmäldes och bordlades
          </note>
          <note>
            27 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 30 maj
          </note>
          <note>
            Peter Rådberg
          </note>
          <note>
            Peter Rådberg
          </note>
          <note>
            Kent Persson
          </note>
          <u xml:id="i-1325e22536734f1f-1635" prev="i-1325e22536734f1f-1618" who="Q4962686">
            <seg>
              Katarina Köhler
            </seg>
          </u>
          <note>
            Torbjörn Björlund
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 5 juni.
          </note>
          <note>
            28 § Anmälan om frågor för skriftliga svar
          </note>
          <u xml:id="i-1325e22536734f1f-1636" prev="i-1325e22536734f1f-1618" who="Q4962686">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 30 maj
          </note>
          <note>
            Phia Andersson
          </note>
          <note>
            Carin Runeson
          </note>
          <note>
            Ingela Nylund Watz
          </note>
          <u xml:id="i-1325e22536734f1f-1637" prev="i-1325e22536734f1f-1618" who="Q4962686">
            <seg>
              Mats Pertoft
            </seg>
          </u>
          <u xml:id="i-1325e22536734f1f-1638" prev="i-1325e22536734f1f-1618" who="Q4962686">
            <seg>
              Jasenko Omanovic
            </seg>
          </u>
          <note>
            Frågorna redovisas i bilaga som fogats till riksdagens snabbprotokoll
            tisdagen den 5 juni.
          </note>
          <note>
            29 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 30 maj
          </note>
          <note>
            Sven-Erik Österberg
          </note>
          <note>
            Hans Linde
          </note>
          <note>
            Roger Haddad
          </note>
          <note>
            Gunvor G Ericson
          </note>
          <note>
            Jens Holm
          </note>
          <u xml:id="i-1325e22536734f1f-1639" prev="i-1325e22536734f1f-1618" who="Q4962686">
            <seg>
              Jasenko Omanovic
            </seg>
          </u>
          <note>
            Johan Löfstrand
          </note>
          <note>
            Olle Thorell
          </note>
          <note>
            Robert Halef
          </note>
          <note>
            Berit Högman
          </note>
          <note>
            Jennie Nilsson
          </note>
          <note>
            Jennie Nilsson
          </note>
          <note>
            Lena Olsson
          </note>
          <note>
            Shadiye Heydari
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 5 juni.
          </note>
          <note>
            30 § Kammaren åtskildes kl. 22.14.
          </note>
          <u xml:id="i-1325e22536734f1f-1640" prev="i-1325e22536734f1f-1618" who="Q4962686">
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
