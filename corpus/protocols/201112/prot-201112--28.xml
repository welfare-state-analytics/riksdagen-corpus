<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--28</head>
          <docDate when="2011-11-09">2011-11-09</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:28
          </note>
          <note>
            Onsdagen den 9 november
          </note>
          <note>
            Kl. 09:00 - 16:06
          </note>
          <note>
            1 § Val av ställföreträdande justitieombudsman
          </note>
          <note>
            Följande skrivelse hade inkommit:
          </note>
          <u>
            <seg>
              Den tid för vilken Hans Ragnemalm är vald att vara ställföreträdande
              justitieombudsman löper ut den 15 november 2011.
            </seg>
          </u>
          <note>
            Konstitutionsutskottet har berett frågan om val av ställföreträdande
            justitieombudsman.
          </note>
          <note>
            Konstitutionsutskottet föreslår enhälligt att riksdagen för två
            år från den 15 november 2011 till ställföreträdande justitieombudsman
            omväljer Hans Ragnemalm.
          </note>
          <note>
            Peter Eriksson
          </note>
          <note>
            Konstitutionsutskottet hade enhälligt föreslagit omval av ställföreträdande
            justitieombudsmannen Hans Ragnemalm från den 15 november 2011.
          </note>
          <note>
            Kammaren biföll konstitutionsutskottets förslag och utsåg därmed
            för två år från den 15 november 2011 till
          </note>
          <note>
            ställföreträdande justitieombudsman
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2011)451
            </seg>
          </u>
          <u>
            <seg>
              KOM(2011)454
            </seg>
          </u>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 2 januari 2012.
          </note>
          <note>
            den 3 januari 2012.
          </note>
          <note>
            den 2 januari 2012.
          </note>
          <note>
            den 2 januari 2012.
          </note>
          <note>
            4 § Överlämnande från Sverige enligt en nordisk arresteringsorder
          </note>
          <note>
            Föredrogs
          </note>
          <note type="speaker">
            Anf. 1 MATTIAS JONSSON (S):
          </note>
          <u>
            <seg>
              Fru talman! Jag tänkte säga några ord om en nordisk arresteringsorder.
              Vi har här ett betänkande om en förändring.
            </seg>
          </u>
          <u>
            <seg>
              Vi har sedan 1959 haft en lagstiftning som varit kopplad till
              Norden med de andra länderna. Det är Norge, Danmark, Finland och
              Island. Det är en lagstiftning om utlämning för brott. Den föreslås
              i propositionen att ersättas av någonting som kallas för nordisk
              arresteringsorder.
            </seg>
          </u>
          <u>
            <seg>
              Den nordiska ordningen för utlämning har funnits sedan slutet
              av 50-talet. Jag skulle vilja påstå att den har varit väl fungerande.
              Sverige står nu inför att genomföra en ny nordisk konvention om
              överlämnande. Det finns fördelar med detta, exempelvis ett närmande
              till den europeiska arresteringsordern och den enhetlighet som
              det kommer att föra med sig.
            </seg>
          </u>
          <u>
            <seg>
              Det finns en tradition i Norden sedan lång tid tillbaka som visar
              att det finns en stor samsyn om viktiga rättsliga områden. Det
              har bland annat inneburit att den nuvarande ordningen fungerat
              väl i nära nog 60 år.
            </seg>
          </u>
          <u>
            <seg>
              År 2002 under den socialdemokratiska regeringen beslutades på
              ett justitieministermöte att de nordiska utlämningslagarna skulle
              revideras mot bakgrund av den europeiska arresteringsorder som
              kom. Syftet var att förenkla och effektivisera utlämningsförfarandet
              mellan de nordiska staterna med full respekt för grundläggande
              rättsprinciper och i överensstämmelse med respektive lands internationella
              förpliktelser.
            </seg>
          </u>
          <u>
            <seg>
              Den konvention som togs fram antogs på justitieministermötet
              år 2005. Konventionen leder till förbättrat samarbete och en utvidgning
              av skyldigheten till att överlämna en eftersökt person till skillnad
              från läget i dag med fri prövningsrätt. Konventionen bygger i
              stället på ett ömsesidigt erkännande av nordiska domar och beslut.
              Det innebär en principiell skyldighet att lämna över den eftersökte.
            </seg>
          </u>
          <u>
            <seg>
              Den nordiska arresteringsordern om överlämnande från Sverige
              ska omfatta lagföring och straffverkställighet. För överlämning
              krävs att en frihetsberövande påföljd är föreskriven för gärningen
              eller alternativt har dömts ut i nordisk stat som har utfärdat
              arresteringsordern.
            </seg>
          </u>
          <u>
            <seg>
              Det finns inga reservationer till propositionen. Det är ändå
              viktigt att försöka förklara lite grann av innehållet och vikten
              av en effektiv arresteringsorder anpassad till dagens förhållanden
              i Norden. Vi ser i allt större grad organiserad brottslighet och
              grövre brottslighet som ofta tenderar att röra sig och operera
              i olika länder.
            </seg>
          </u>
          <u>
            <seg>
              Här bör lagstiftningen vara anpassad för att effektivt bekämpa
              brottsligheten. Den nordiska arresteringsordern är ett verktyg
              i den riktningen. Det känns naturligt att yrka bifall till utskottets
              förslag i betänkandet som ligger på bordet.
            </seg>
          </u>
          <note type="speaker">
            Anf. 2 JOHAN LINANDER (C):
          </note>
          <u>
            <seg>
              Fru talman! Detta är en proposition som alla är överens om. Det
              finns inga reservationer, och det är glädjande.
            </seg>
          </u>
          <u>
            <seg>
              Bakgrunden är som vi har hört att vi i Norden har en lång rättstradition
              där vi har hjälpt varandra rättsligt. Vi har också under lång
              tid haft en målsättning att harmonisera våra straffrättsliga lagstiftningar.
            </seg>
          </u>
          <u>
            <seg>
              Med dagens beslut godkänner Sverige en ny konvention. Det är
              en konvention om att vi ska överlämna personer mellan de nordiska
              staterna. Det är personer som har begått brott i den ena staten
              men befinner sig i den andra. Vi antar också en ny lag om överlämnande
              från Sverige enligt nordisk arresteringsorder.
            </seg>
          </u>
          <u>
            <seg>
              Man kan ställa sig frågan varför det behövs när det redan finns
              ett regelverk. Vi har dessutom den europeiska arresteringsordern
              där samtliga nordiska länder finns med, eftersom Island och Norge
              har anslutningsavtal till detta.
            </seg>
          </u>
          <u>
            <seg>
              Bakgrunden är att vi vill ha ett tätare samarbete. Vi litar på
              varandra. Vi behöver inte pröva en norsk dom om vi ska utlämna
              en svensk medborgare till Norge, eller för den delen till Finland,
              Danmark eller Island.
            </seg>
          </u>
          <u>
            <seg>
              Vi går från ett system där varje land hade en fri prövningsrätt
              om man skulle utlämna en person till det andra landet till att
              vi nu har ett ömsesidigt erkännande. Vi litar på att de andra
              nordiska länderna har gjort rätt, och då kan vi också lämna ut
              personen från Sverige.
            </seg>
          </u>
          <u>
            <seg>
              Det finns dock vissa avslagsgrunder som är viktiga att komma
              ihåg. Det kan till exempel vara så att personen i fråga har dömts
              för precis samma sak i Sverige. Då ska den inte utlämnas för att
              avtjäna straff för samma sak i ett annat land. Det är en av de
              avslagsgrunder som nästan alltid finns med i internationella konventioner.
            </seg>
          </u>
          <u>
            <seg>
              Det finns också andra saker som kanske inte blir aktuellt men
              ändå är viktigt att ha med. Det är till exempel om gärningen är
              begången av en person under 15 år, som alltså inte är straffmyndig
              i Sverige. Då ska personen inte heller kunna straffas för gärningen
              i ett annat land. Det kan också vara en åtalsunderlåtelse i Sverige.
              Då har man redan prövat samma fråga i Sverige, och då ska personen
              inte kunna lämnas ut.
            </seg>
          </u>
          <u>
            <seg>
              Det finns ytterligare några avslagsgrunder. Men principen är
              att om man har begått ett brott och ett annat nordiskt land vill
              att Sverige ska överlämna personen i fråga till det andra nordiska
              landet ska vi göra det. Tidigare har vi haft ett system där det
              varit Högsta domstolen som beslutat i nordiska utlämningsärenden.
              Detta har Högsta domstolen bett om att få slippa, fastän det kanske
              är lite att ta i. Därför förändras det nu så att det i stället
              är tingsrätt som beslutar. Det är till och med så att om den som
              ska överlämnas samtycker till det kan åklagare själv fatta beslut
              i frågan. Det blir en mycket enklare och smidigare process.
            </seg>
          </u>
          <u>
            <seg>
              Fru talman! Med detta yrkar jag bifall till propositionen.
            </seg>
          </u>
          <note type="speaker">
            Anf. 3 CARL-OSKAR BOHLIN (M):
          </note>
          <u>
            <seg>
              Fru talman! Vi debatterar som tidigare nämnts proposition 2010/11:158
              Överlämnande från Sverige enligt nordisk arresteringsorder . I
              propositionen föreslås att Sverige ska godkänna en ny konvention
              om överlämnande av personer mellan de nordiska staterna på grund
              av brott. Med detta följer en rad ändringar av svensk lagstiftning.
              Den kanske största förändringen är att vi inför en ny lag om överlämnande
              från Sverige enligt nordisk arresteringsorder.
            </seg>
          </u>
          <u>
            <seg>
              Den gemensamma rättstraditionen mellan de nordiska länderna är
              stark och har varit det över tid. Det är viktigt att den gemenskapen
              inte bara stannar vid rättstraditionen utan också utsträcker sig
              till att underlätta för att upprätthålla en smidighet i själva
              rättstillämpningen även då brottslingar eller misstänkta väljer
              att korsa våra nationsgränser.
            </seg>
          </u>
          <u>
            <seg>
              Som vi alla vet är kriminalitet i grunden inte ett nationellt
              problem. Som vi också vet finns det ingenting som säger att en
              person som begår ett brott i Sverige nödvändigtvis väljer att
              vistas i Sverige och befinna sig här den dag brottet uppdagas.
            </seg>
          </u>
          <u>
            <seg>
              Det är, menar jag, för den effektiva brottsbekämpningens del
              av yttersta vikt att det går enkelt och smidigt att vid behov
              få en misstänkt brottsling överlämnad för lagföring såväl som
              att få en redan dömd brottsling överlämnad för straffverkställighet
              till det land där domen har meddelats. Det ska aldrig löna sig
              att hålla sig undan lagföring genom att bege sig över till något
              av våra grannländer. Man kan inte heller hävda att denna möjlighet
              står vidöppen i dag, med den befintliga lagstiftningen. Men det
              finns här en förbättringspotential som propositionen tar sikte
              på.
            </seg>
          </u>
          <u>
            <seg>
              I och med den nya konventionen blir förhoppningsvis tidsutdräkten
              mindre från det att en begäran om överlämnande från en annan nordisk
              stat inkommer till dess att överlämnandet de facto sker. Så blir
              det också motsatsvis i de fall Sverige är den stat som begär överlämnandet.
              Detta är gynnsamt ur alla perspektiv, inte minst ur rättssäkerhetsperspektivet,
              eftersom handläggningstiderna med denna nya ordning garanterat
              kommer att förkortas.
            </seg>
          </u>
          <u>
            <seg>
              Den nu gällande lagen på området bygger på en fri prövningsrätt
              för domstolen i det överlämnande landet, vilket innebär att domstolen
              i det överlämnande landet gör en egen materiell prövning av huruvida
              personen i fråga får utlämnas. Denna prövning saknar i dag relevans
              i och med gemenskapen i våra rättstraditioner. Den skapar egentligen
              bara onödiga tidsfördröjningar.
            </seg>
          </u>
          <u>
            <seg>
              Den nu aktuella konventionen bygger i stället på principen om
              ömsesidigt erkännande. Det innebär i detta fall att den utfärdande
              statens dom eller beslut erkänns direkt av den överlämnande staten.
              På det här sättet hoppar man över ett led i prövningen som i dag
              saknar funktion. På så sätt sparar man också tid. Den enda möjligheten
              för den överlämnande staten att vägra en utlämning är på de formella
              grunder som räknas upp i konventionen. En av dessa grunder är
              att den begångna gärningen eller den misstänkta gärningen måste
              vara föreskriven med en frihetsberövande påföljd alternativt att
              en sådan redan har dömts ut i de fall det är fråga om straffverkställighet.
            </seg>
          </u>
          <u>
            <seg>
              Fru talman! Eftersom det är fråga om ett enigt utskott här vill
              jag inte uppta mer av kammarens tid utan bara yrka bifall till
              propositionen i dess helhet.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Subsidiaritetsprövning av förslag till gemensamma regler
            för tillfälligt återinförande av gränskontroller vid de inre gränserna
          </note>
          <note>
            Föredrogs
          </note>
          <note type="speaker">
            Anf. 4 KENT EKEROTH (SD):
          </note>
          <u>
            <seg>
              Fru talman! Detta utlåtande gäller som bekant EU:s önskan att
              diktera villkor och beslut om ett lands gränskontroller. I betänkandet
              har vi i Sverigedemokraterna en reservation som jag yrkar bifall
              till.
            </seg>
          </u>
          <u>
            <seg>
              Subsidiaritetsprövningen i detta fall består av tre delar. Den
              första delen handlar om att EU ska kunna upprätta en gränskontroll
              mot ett land som inte vill eller kan kontrollera sina egna gränser.
              För en gångs skull anser vi att detta är i enlighet med subsidiaritetsprincipen
              eftersom Sverige, som är med i Schengen, också kan bli lidande
              om ett annat land inte upprätthåller sina gränser. Därmed finns
              det en avsevärd fördel i att kunna upprätta en gränskontroll mot
              ett sådant land, och det är enligt vår mening sällan negativt
              att ha gränskontroller. Därmed accepterar vi denna del i prövningen.
            </seg>
          </u>
          <u>
            <seg>
              De två andra delarna är vi däremot starkt emot. Det handlar om
              EU:s önskan om att dels sätta reglerna för när en gränskontroll
              får uppföras, dels även ha vetorätt om beslutet om att införa
              sådan kontroll. Vi anser att det ska vara varje lands rätt att
              självt fatta beslut om både när och hur sådan gränskontroll ska
              ske.
            </seg>
          </u>
          <u>
            <seg>
              Att det byråkratiska och överstatliga EU har ett intresse av
              att ytterligare stärka sin makt över medlemsstaterna kommer inte
              som någon överraskning. Inför folkomröstningen om EU 1994 talade
              alla om ett mellanstatligt samarbete. Man sade att EU inte har
              några som helst ambitioner om något annat. Tanken på att EU eller
              EG på den tiden ska ha skatter eller att EU ska reglera kriminalpolitiken,
              arbetsrätten, miljöpolitiken eller alla andra områden var enligt
              EU-förespråkarna absolut inte på agendan. Nu sitter vi här, 17
              år senare, med ett EU som numera har överstatlig makt på i princip
              alla politikområden.
            </seg>
          </u>
          <u>
            <seg>
              Bristen på folklig förankring är närmast total. De få gånger
              Europas folk har blivit tillfrågade har man antingen ignorerat
              deras beslut, som i Holland och Frankrike 2005, eller sett till
              att de röstar rätt som i Irland 2009 och 2010. Fast det vanliga
              är givetvis att inte fråga folket alls, vilket var den föredragna
              metoden från alliansregeringen år 2007 då den valde att föra över
              all makt till EU i och med EU:s grundlag den som senare bekvämt
              döptes om till Lissabonfördraget. Detta gjorde man utan att fråga
              svenska folket om den största förändringen och den förmodligen
              största maktöverföringen till främmande makt någonsin. Detta gjordes
              trots att det fanns opinionsundersökningar som visade att runt
              sju av tio i Sverige ville se en folkomröstning i frågan.
            </seg>
          </u>
          <u>
            <seg>
              EU:s väg har varit och är fortfarande att ignorera eller undvika
              att göra vad folket egentligen vill. Det är en odemokratisk koloss
              och ett federalistisk EU-statsbygge som drivs på av horder av
              byråkrater, alltmedan Europas egna folk och deras vilja ignoreras.
            </seg>
          </u>
          <u>
            <seg>
              Vi säger alltså nej till att EU ska diktera vår gränskontroll
              och att EU ska ha vetorätt över den. Våra motståndare kommer då
              att hävda att vi är emot samarbete eftersom vi är emot EU och
              dess överstatlighet. De hävdar att vi vill isolera oss, att vi
              inte vill handla med omvärlden eller att vi inte vill resa i världen.
              Det är de vanliga argumenten man hör. Men dessa så kallade argument
              eller påståenden är lika absurda som de låter.
            </seg>
          </u>
          <u>
            <seg>
              För det första är EU:s överstatlighet, där EU kan köra över en
              nation, inte samarbete. Det är tvång. För det andra är EU inte
              den enda vägen för samarbete, handel, resor eller dylikt. Det
              finns flera exempel. Norge är ett. Samarbetar inte Norge med omvärlden?
              Handlar inte Norge med omvärlden? Reser inte norrmän ut i världen
              eller i Europa? Är Norge isolerat? Nej, det är det inte och jag
              tror inte heller att det är någon som påstår det inte norrmännen
              själva i alla fall. Schweiz är ett annat exempel. Samarbetar inte
              Schweiz? Handlar inte Schweiz? Exporterar inte Schweiz? Reser
              inte schweizare? Är Schweiz isolerat? Nej, inte heller Schweiz
              är det.
            </seg>
          </u>
          <u>
            <seg>
              Om EU är den enda vägen var Sverige då isolerat innan vi gick
              med i EU 1995? Samarbetade inte vi med folk, hade vi ingen export
              och var det inga svenskar som reste utomlands? Det är det nog
              inte heller någon som påstår. Det finns givetvis en massa andra
              länder som inte heller är med i EU de som ligger utanför Europa.
              De är i exakt samma situation som Sverige var i före 1995 och
              som Norge och Schweiz i dag är i.
            </seg>
          </u>
          <u>
            <seg>
              Det är hög tid att inse att EU inte är lösningen på alla problem.
              Faktum är att EU är grunden till många av dem, vilket vi kan se
              inte minst i dag.
            </seg>
          </u>
          <u>
            <seg>
              En politisk elit av EU-byråkrater vill nu ha vetorätt över Sveriges
              gränspolitik. För en gångs skull tycker en majoritet av riksdagens
              partier, åtminstone i en liten del, att EU har gått för långt.
              Utskottet vill se gemensamma EU-regler där EU ska bestämma när
              vi ska uppföra gränskontroll. I den andra delen, som gäller när
              beslutet om detta ska fattas, är utskottet överens. Vi sverigedemokrater
              vill inte se att EU ska diktera vare sig reglerna eller när beslutet
              om reglerna ska fattas. Det är bra att så många partier ändå har
              insett att en liten del av det som EU nu vill införa är dåligt,
              men det är tyvärr bara en droppe i havet. Jag hoppas att insikten
              om EU:s klåfingrighet når mycket längre än så och det så snabbt
              som möjligt.
            </seg>
          </u>
          <u>
            <seg>
              Jag yrkar som sagt bifall till vår reservation.
            </seg>
          </u>
          <note type="speaker">
            Anf. 5 LENA OLSSON (V):
          </note>
          <note>
            Fru talman! Jag yrkar bifall till vår reservation nr 2.
          </note>
          <note>
            Det handlar om subsidiaritetsprövningen och förslag till ändring
            i EU-förordningen i syfte att införa gemensamma regler för tillfälligt
            återinförande av gränskontroller vid de inre gränserna.
          </note>
          <u>
            <seg>
              Vi vill från Vänsterpartiet ha ett motiverat yttrande där vi
              föreslår att kommissionens förslag innebär att beslutanderätten
              vad gäller ett tillfälligt återinförande av kontroller vid de
              inre gränserna flyttas över från medlemsstaterna till kommissionen.
            </seg>
          </u>
          <u>
            <seg>
              Vänsterpartiet anser därför att förslaget leder till en ökad
              överstatlighet. Det är vår uppfattning att det är medlemsstaterna
              själva som bör bestämma när kontroller ska införas vid de inre
              gränserna.
            </seg>
          </u>
          <u>
            <seg>
              Utskottsmajoriteten ger kommissionen en knäpp på näsan, och det
              är bra. Men utöver det tycker Vänsterpartiet att det här som helhet
              strider mot subsidiaritetsprincipen. Mot bakgrund av det anförda
              anser vi att kommissionens förslag till ändring av EU-parlamentets
              och rådets förordning om ändring av förordning i syfte att införa
              gemensamma regler för tillfälligt återinförande av gränskontroller
              vid de inre gränserna vid exceptionella omständigheter i dess
              helhet strider mot subsidiaritetsprincipen.
            </seg>
          </u>
          <note type="speaker">
            Anf. 6 ANNA WALLÉN (S):
          </note>
          <u>
            <seg>
              Fru talman! Jag vill börja med att yrka bifall till justitieutskottets
              förslag till beslut när det gäller införande av gemensamma regler
              för tillfälligt återinförande av gränskontroller vid de inre Schengengränserna.
            </seg>
          </u>
          <u>
            <seg>
              Vi debatterar i dag en subsidiaritetsprövning av ett förslag
              från kommissionen som handlar om just gemensamma regler för återinförande
              av gränskontroller vid de inre gränserna. Kortfattat vill kommissionen
              bland annat införa en granskningskommitté som ska godkänna medlemsländers
              önskan att tillfälligt återinföra inre gränskontroller om skäl
              finns. Exempel på sådana tillfällen kan vara större idrottsevenemang,
              politiska toppmöten eller hot mot landets säkerhet.
            </seg>
          </u>
          <u>
            <seg>
              Enligt subsidiaritetsprincipen ska unionen på områden där den
              inte har exklusiv befogenhet vidta en åtgärd endast om och i den
              mån som målen för den planerade åtgärden inte i tillräcklig utsträckning
              kan uppnås av medlemsstaterna och därför bättre kan uppnås på
              unionsnivå.
            </seg>
          </u>
          <u>
            <seg>
              Innan justitieutskottet fattar beslut om huruvida olika förslag
              är förenliga med subsidiaritetsprincipen får utskottet ta del
              av regeringens bedömning i frågan. Vid första behandlingen i justitieutskottet
              av den här frågan som rör återinförande av inre gränskontroller
              valde regeringen att inte ta ställning. När vi krävde svar från
              regeringen var deras bedömning följande: Som det nu liggande förslaget
              från kommissionen är utformat är det inte uppenbart förenligt
              med subsidiaritetsprincipen.
            </seg>
          </u>
          <u>
            <seg>
              Alltså säger regeringen varken ja eller nej, utan man säger att
              förslaget inte är uppenbart förenligt med subsidiaritetsprincipen.
            </seg>
          </u>
          <u>
            <seg>
              Utskottet fick sedan en föredragning från en representant för
              kommissionen som redogjorde för förslaget. Den naturliga frågan
              som jag ställde till kommissionens representant var om medlemsländerna
              tidigare har missbrukat möjligheten att tillfälligt återinföra
              inre gränskontroller. Kommissionens svar på frågan var ett tveklöst
              nej, men det kanske kan komma att hända i framtiden. Enligt kommissionens
              representant har det sedan 2006 hänt vid 26 tillfällen att medlemsländerna
              har förstärkt sina inre gränskontroller, och enligt kommissionen
              har detta skett helt enligt reglerna.
            </seg>
          </u>
          <u>
            <seg>
              Jag tycker att det är anmärkningsvärt att kommissionen vill frånta
              medlemsländerna beslutanderätten om tillfälligt återinförande
              av inre gränskontroller helt utan egentliga skäl. Det fungerar
              bra i dag, och det har inte missbrukats. Kommissionens förslag
              är därför helt onödigt och klåfingrigt.
            </seg>
          </u>
          <u>
            <seg>
              Vi socialdemokrater anser att kommissionens förslag strider mot
              subsidiaritetsprincipen i den del som rör beslutanderätten om
              tillfälligt återinförande av inre gränskontroller. Vi är inte
              heller ensamma om den här ståndpunkten. Flera andra medlemsländers
              parlament är också kritiska till kommissionens förslag. Vi tycker
              att det är viktigt att det finns gemensamma regler när det gäller
              tillämpning av Schengensamarbetets kontroller av såväl yttre som
              inre gränser. Vi anser dock att medlemsländerna bättre kan bedöma
              om inre gränskontroller tillfälligt behöver återinföras.
            </seg>
          </u>
          <note>
            I detta anförande instämde Mattias Jonsson (S).
          </note>
          <note type="speaker">
            Anf. 7 JOHAN LINANDER (C):
          </note>
          <u>
            <seg>
              Fru talman! Den fria rörligheten är en grundpelare i EU-samarbetet.
              Det handlar om fri rörlighet för kapital, varor och tjänster och
              också för människor. Vi ska ha rätten att åka mellan EU-länder
              utan att det finns gränskontroller vid de inre gränserna. Det
              är en grundläggande princip för EU som vi ska vara mycket försiktiga
              med. Det är inte minst viktigt för oss i Norden, och i synnerhet
              i Öresundsregionen, att gränspassagen fungerar för dem som passerar
              gränserna, vilket oftast sker två gånger per dag. Nu är det ca
              20 000 människor som varje dag pendlar över gränsen vid Öresund
              för jobb eller studier. Man kan fundera på hur det skulle fungera
              om de överfulla Öresundstågen på morgonen skulle stoppas före
              Kastrup för att man skulle kontrollera identiteten på dem som
              åker med tåget. Det är helt otänkbart att gå tillbaka till den
              kontroll som en gång fanns. Det skulle helt enkelt vara omöjligt
              med den ström av människor som åker över varje dag. Den fria rörligheten
              för människor inom EU är alltså något som både är principiellt
              viktigt och viktigt i vardagen för dem som pendlar till jobb eller
              studier.
            </seg>
          </u>
          <u>
            <seg>
              Därför är det med oro som vi har sett vissa tendenser till att
              åter stänga gränserna växa fram i Europa. Det är ofta högerextremister,
              vänsterextremister eller populistiska partier som föreslår ett
              återinförande av gränskontroller, inte sällan med hänvisning till
              att man måste kontrollera invandringen till landet. Detta är tendenser
              som givetvis är olika starka i olika länder, men vi måste motarbeta
              dem på alla sätt vi kan. Nationalism där varje nations självbestämmande
              blir viktigare än människors rätt att fritt röra sig över gränserna
              är något som vi i Centerpartiet tar starkt avstånd ifrån.
            </seg>
          </u>
          <u>
            <seg>
              Kommissionen har också mot denna bakgrund tagit fram ett förslag
              till gemensamma regler för tillfälligt återinförande av gränskontroller
              vid de inre gränserna. Det är det förslaget som vi i utskottet
              har prövat i enlighet med subsidiaritetsprincipen, det vill säga
              om förslaget hör hemma på EU-nivå eller på nationell nivå.
            </seg>
          </u>
          <u>
            <seg>
              Fru talman! Det finns ingen tvekan om att den fria rörligheten
              är en EU-fråga. Vi har överlåtit beslutsbefogenheten från den
              nationella nivån till EU. Samtidigt finns det ett annat hänsynstagande
              som måste göras, nämligen till den nationella säkerheten. Enligt
              artikel 4.2 i fördraget om Europeiska unionen är den nationella
              säkerheten och upprätthållande av lag och ordning en nationell
              fråga där varje medlemsstat har ett eget ansvar. Därför har vi
              alltså att pröva om den fria rörligheten, som avgörs på EU-nivå,
              eller den nationella säkerheten, som ska avgöras på nationell
              nivå, ska ha företräde i det här fallet.
            </seg>
          </u>
          <u>
            <seg>
              Mot bakgrund av de tendenser som finns att vilja stänga gränser,
              sköta sig själv nationellt och försvåra för den fria rörligheten
              säger vi i det utlåtande och det motiverade yttrande som riksdagen
              ska skicka till Europaparlamentet, rådet och kommissionens ordförande
              att vi i riksdagen ställer oss positiva till gemensamma EU-regler
              vad gäller grunderna för tillfälligt återinförande av gränskontroller
              vid de inre gränserna både i förutsägbara och oförutsägbara fall,
              det vill säga vid vilka tillfällen det ska vara tillåtet för ett
              land att tillfälligt återinföra gränskontroller. Vi tycker att
              det är viktigt att EU har tydliga regler för detta.
            </seg>
          </u>
          <u>
            <seg>
              Men när det gäller vem som ska besluta i varje enskilt fall om
              att återinföra tillfälliga gränskontroller i akuta lägen, till
              exempel terroristhot, eller i mer planerade fall, till exempel
              stora idrottsevenemang som fotbolls-VM i Tyskland och större toppmöten,
              måste det vara medlemsstaten som ska fatta besluten eftersom det
              är en fråga om nationell säkerhet.
            </seg>
          </u>
          <u>
            <seg>
              Därmed säger vi att den delen av prövningen bryter mot subsidiaritetsprincipen.
              Den första delen är okej. Den andra delen bryter mot subsidiaritetsprincipen.
            </seg>
          </u>
          <u>
            <seg>
              Det är ingen lätt fråga, och vi har haft många och långa diskussioner
              om den. Det är inte så konstigt när det är två principer som ska
              mötas, eller mätas mot varandra. Justitieutskottet har verkligen
              tagit sig an frågan på ett ordentligt sätt. Vi har begärt in regeringens
              bedömning vid två tillfällen, och vi har fått både skriftlig och
              muntlig information från kommissionen. Enligt utsago är det första
              gången som EU-kommissionen varit i ett utskott för att föredra
              ett ärende.
            </seg>
          </u>
          <u>
            <seg>
              Det skulle kanske vara enkelt att göra som vissa gör och säga:
              Nej, det här är en nationell fråga. Vi vill ha makten kvar nationellt.
              Eller så skulle det vara enkelt att säga: Ja, EU ska bestämma.
              Men när nu frågan inte är så enkel måste man ta sig an granskningen
              mycket mer omsorgsfullt. Den grundliga genomgången har alltså
              lett fram till att vi delvis säger ja och delvis säger nej i subsidiaritetsprövningen.
              Vi säger ja till att på EU-nivå ha gemensamma regler för när medlemsstaterna
              tillfälligt ska få införa gränskontroll vid inre gräns, men vi
              säger nej till att på EU-nivå fatta beslut i enskilda fall när
              gränskontroll ska införas eller inte. Det ansvaret måste ligga
              nationellt för att varje land ska kunna ta sitt ansvar för nationell
              säkerhet.
            </seg>
          </u>
          <note>
            Med det, fru talman, vill jag yrka bifall till förslaget i utskottets
            utlåtande och avslag på reservationerna.
          </note>
          <note type="speaker">
            Anf. 8 EWA THALÉN FINNÉ (M):
          </note>
          <u>
            <seg>
              Fru talman! Den fria rörligheten i Europa, som nästan alla EU:s
              medlemsländer är anslutna till och ett antal andra länder dessutom
              deltar i, är en av de viktigaste delarna av Europasamarbetet.
              Att som boende i Europa kunna resa mellan olika länder är en stor
              landvinning som vi gjort. Varje dag, skulle jag gissa, använder
              sig miljontals människor runt om i Europa av möjligheten att fritt
              kunna röra sig.
            </seg>
          </u>
          <u>
            <seg>
              Den fria rörligheten är något som vi absolut måste slå vakt om.
              Det tycker åtminstone en majoritet i riksdagen. Jag kan emellertid
              konstatera att vi har två partier, Sverigedemokraterna och Vänsterpartiet,
              som kanske inte vill värna denna grundläggande rättighet.
            </seg>
          </u>
          <u>
            <seg>
              Schengensamarbetet är emellanåt diskuterat, och under det gångna
              året har vi sett tendenser som utgjort ett hot mot den fria rörligheten.
              Frankrike stängde sin gräns mot Italien med hänvisning till migrationstryck,
              ett migrationstryck som vi i Sverige inte tycker på långa vägar
              motsvarar det man talar om i direktivet om massflykt. Än värre
              för oss i Sverige var den förra danska regeringens beslut att
              ha gränskontroller mot Sverige och Tyskland. Johan Linander var
              lite grann inne på konsekvenserna av det. Det hade självklart
              skadat den fria rörligheten. Ungefär 20 000 människor pendlar
              varje dag mellan Skåne och Köpenhamnsområdet. Konsekvenserna av
              sådana gränskontroller vill vi inte ens tänka på.
            </seg>
          </u>
          <u>
            <seg>
              Därutöver kan vi konstatera att kontrollerna mot yttre gräns
              i Grekland är mycket undermåliga om man uttrycker det snällt.
              Sedan kan vi peka på att Bulgarien och Rumänien ansökt om att
              få bli del av Schengen och dess regelverk. De uppfyller i dag
              de villkor som är uppställda. Trots det nekas de av vissa länder
              att bli en del av Schengensamarbetet, det vill säga deras medborgare
              nekas möjligheten att resa utan inre gränskontroller. Dessa exempel
              visar att det krävs genomgångar av hur regelverken ser ut. Det
              är ett arbete som EU-kommissionen har påbörjat. Vi välkomnar att
              man tagit fram olika förslag till förändringar och förtydliganden.
            </seg>
          </u>
          <u>
            <seg>
              I kommissionens förslag som vi nu har att diskutera det har kommit
              två förslag konstaterar man att regelverken i stort fungerar bra,
              vilket Anna Wallén från Socialdemokraterna var inne på, men anser
              att det behövs vissa förtydliganden.
            </seg>
          </u>
          <u>
            <seg>
              Kommissionen har presenterat två förslag. Det ena handlar om
              förvaltningen av samarbetet. Vi anser inte att det strider mot
              subsidiaritetsprincipen. Det andra förslaget, som dagens debatt
              handlar om, gäller införande av gemensamma regler för tillfälliga
              gränskontroller vid inre gränser vid exceptionella omständigheter.
              Förslaget innehåller två delar. Det ena handlar om att ta fram
              regelverk för när det är motiverat att införa inre kontroller.
              Det andra handlar om vem som i sådana fall ska besluta om införandet,
              medlemsstaten eller EU-kommissionen och dess granskningskommitté.
            </seg>
          </u>
          <u>
            <seg>
              Från Sveriges riksdag anser vi att det är bra att det tas fram
              gemensamma regler för när man kan stänga gränser. Vi anser inte
              att den delen av förslaget strider mot subsidiaritetsprincipen.
              Det ligger helt i linje med artikel 67.2 där vi bland annat kan
              läsa att unionen ska säkerställa att det inte förekommer någon
              kontroll av personer vid de inre gränserna.
            </seg>
          </u>
          <u>
            <seg>
              Däremot kan vi från Sveriges sida inte acceptera att någon annan
              än vi själva har rätt att fatta beslut om att stänga gränser vid
              exceptionella omständigheter. Den delen anser vi strider mot subsidiaritetsprincipen.
              Enligt artikel 4.2 i fördraget om Europeiska unionen och artikel
              72 i fördraget om Europeiska unionens funktionssätt är den nationella
              säkerheten och upprätthållandet av lag och ordning även fortsatt
              varje medlemsstats eget ansvar. Artikel 72 lyder: Denna avdelning
              skall inte påverka medlemsstaternas ansvar för att upprätthålla
              lag och ordning och skydda den inre säkerheten. Med det som grund
              anser vi att kommissionens förslag om vem som ska fatta beslut
              om att stänga en gräns bryter mot subsidiaritetsprincipen.
            </seg>
          </u>
          <u>
            <seg>
              Låt mig, fru talman, understryka att vi från Sveriges riksdag
              vill betona vikten av den fria rörligheten. Vi anser att det är
              viktigt att vi gemensamt kommer fram till vad som är grunden för
              exceptionella omständigheter. Samtidigt vill vi understryka att
              beslut om eventuell stängning av inre gräns fortsatt ska ligga
              kvar på varje enskild medlemsstat.
            </seg>
          </u>
          <u>
            <seg>
              Med detta vill jag yrka bifall till utskottets förslag i utlåtandet.
            </seg>
          </u>
          <note type="speaker">
            Anf. 9 LENA OLSSON (V) replik:
          </note>
          <u>
            <seg>
              Fru talman! Jag har några frågor till Ewa Thalén Finné, Moderaterna,
              angående det som sades i talarstolen. Du, Ewa Thalén Finné, framhåller
              att den inre rörligheten ska fungera. Det inbegriper den fria
              rörligheten för arbetstagare och för varor, tjänster och kapital,
              vilket även Johan Linander nämnde.
            </seg>
          </u>
          <u>
            <seg>
              Du sade också att det finns två partier som reserverat sig. Jag
              sade i mitt anförande att det är bra att man tuffat till sig lite
              och tycker att vissa saker ska ligga på nationell nivå. Du hävdar
              att Vänsterpartiet inte värnar de grundläggande rättigheterna,
              och då undrar jag vilka grundläggande rättigheter du syftar på.
              Skulle det möjligtvis kunna vara mänskliga rättigheter?
            </seg>
          </u>
          <u>
            <seg>
              Du vet mycket väl vad Vänsterpartiet har för syn på EU och dess
              överstatlighet, att vi gärna samarbetar men mer på frivillig basis
              så att nationerna därmed har mer självbestämmande. Vilka grundläggande
              rättigheter åsyftar du?
            </seg>
          </u>
          <note type="speaker">
            Anf. 10 EWA THALÉN FINNÉ (M) replik:
          </note>
          <u>
            <seg>
              Fru talman! Det jag syftar på är de grundläggande rättigheterna
              att fritt kunna röra sig som EU-medborgare inom Schengenområdet.
              Mig veterligen har Vänsterpartiet generellt varit väldigt tveksamt
              till Schengensamarbetet och den fria rörligheten. Jag tycker att
              det är en oerhört väsentlig del av vårt EU-samarbete. Nu bor jag
              dessutom i en gränsregion nere i Skåne. Där blir det uppenbart
              och tydligt hur viktigt det är med den fria rörligheten och att
              vi kan pendla över till Danmark på ett enkelt sätt. Detta har
              vi på andra ställen också. Man kan naturligtvis hävda att vi i
              Norden har haft den fria rörligheten även tidigare, men jag tycker
              att det är en stor vinst att vi har den fria rörligheten inom
              hela Schengenområdet och att man som EU-medborgare kan resa mellan
              länderna på ett enkelt sätt. Jag kan bara konstatera att Vänsterpartiet
              inte tycker att det är en viktig rättighet.
            </seg>
          </u>
          <note type="speaker">
            Anf. 11 LENA OLSSON (V) replik:
          </note>
          <u>
            <seg>
              Fru talman! Visst är det viktigt att vi kan resa och röra på
              oss. Men frågan är om vi behöver detta regelverk. Är det detta
              som allena skapar denna rörlighet?
            </seg>
          </u>
          <u>
            <seg>
              Du talar om Schengenområdet och Europa. Men vi har byggt upp
              murar mot resten av världen för dem som vill komma in i länder
              i Europa. Där är det mycket strängare. Där åberopar man inte den
              fria rörligheten. Vi vet också vilka bekymmer vi har vid våra
              yttre gränser.
            </seg>
          </u>
          <u>
            <seg>
              Jag vill återkomma till rörligheten för personer. Den inre marknaden
              ska fungera. Då kommer vi också in på den överstatlighet som EU
              har när det gäller att värna om konkurrensneutralitet.
            </seg>
          </u>
          <u>
            <seg>
              Jag skulle vilja höra en åsikt. Vi har ett fall uppe i rätten:
              Sigtuna kommun åberopar att man ska få göra avsteg vid upphandlingar
              för att dels värna om miljön, dels värna om djuren. Detta står
              i motsättning till konkurrensneutraliteten i EU. Överstatligheten
              byggs på. Sedan vi EU-anslöt oss har vi fått stora bekymmer. Det
              som utskottet skriver i sitt ställningstagande och som vi har
              svårt att ställa upp på gäller överstatligheten. Jag kan hårdra
              det åt vilket håll som helst, men det rör sig till exempel om
              att vi inte ska kunna handla lokalt eller miljövänligt därför
              att EU:s konkurrensregler sätter stopp för det.
            </seg>
          </u>
          <note type="speaker">
            Anf. 12 EWA THALÉN FINNÉ (M) replik:
          </note>
          <u>
            <seg>
              Fru talman! Man kan ha många funderingar runt EU-samarbetet och
              de regelverk vi jobbar fram. Lena Olsson lyfter nu bland annat
              fram lagen om offentlig upphandling och de komplikationer som
              bland annat Sigtuna kommun är inblandad i.
            </seg>
          </u>
          <u>
            <seg>
              Jag skulle vilja vända på det hela. Jag tycker att det är stort
              att vi försöker skapa regelverk som gör att svenska företag kan
              sälja på samma villkor som andra till Frankrike med flera länder
              Grekland kanske inte köper så mycket just nu därför att vi har
              villkor som stämmer överens. Ibland blir villkoren lite knöliga
              och krångliga. Det tror jag att vi kan vara helt överens om. Men
              det är en av de aspekter vi har att jobba för.
            </seg>
          </u>
          <u>
            <seg>
              Vi i Sverige har alltid varit för frihandel. Ytterst gynnar likvärdiga
              regelverk Sverige, svenska produkter och frihandeln, i det här
              fallet inom Europa.
            </seg>
          </u>
          <u>
            <seg>
              Vi har mycket kvar att jobba med, men jag är i grunden oerhört
              positiv till att vi ska kunna röra oss fritt inom EU-länderna
              med varor, tjänster och hela den biten, som EU-samarbetet handlar
              så mycket om. För mig är det en fantastisk landvinning vi har
              gjort att vi kan röra oss, resa och på det sättet närma oss varandra
              i Europa.
            </seg>
          </u>
          <note type="speaker">
            Anf. 13 ROGER HADDAD (FP):
          </note>
          <u>
            <seg>
              Fru talman! Justitieutskottet har behandlat ett förslag från
              EU-kommissionen om regler för återinförande av gränskontroller
              vid de inre gränserna. Precis som tidigare talare och kolleger
              understryker jag vikten av den grundläggande principen om fri
              rörlighet i det europeiska samarbetet. Sverige har en viktig roll
              i att försvara dessa friheter inom unionen, men vi ska också tillsammans
              med andra EU-länder samarbeta aktivt för att förebygga och motverka
              organiserad brottslighet.
            </seg>
          </u>
          <u>
            <seg>
              Schengensamarbetet startade redan 1985, och Sverige kom med några
              år efter vårt inträde i Europeiska unionen. Konkret innebär detta
              bland annat att vi avskaffat personkontrollen vid gränserna mellan
              medlemmarna i Schengensamarbetet samt att vi utbyter information.
              Samtidigt förstärker vi kontrollen mot länder som inte är med
              i Schengensamarbetet.
            </seg>
          </u>
          <u>
            <seg>
              Bakgrunden till kommissionens förslag är att den ser en risk
              i att den fria rörligheten inskränks. Om det ska till gränskontroller
              ska det till ett beslut på EU-nivå som kan legitimera ett sådant
              förfarande, anser kommissionen. Förslaget innehåller olika delar
              som justitieutskottet diskuterat och övervägt. Kommissionen anser
              i korthet att det är den som ska besluta när en stat ska få återinföra
              inre gränskontroller.
            </seg>
          </u>
          <u>
            <seg>
              Fru talman! Från Folkpartiets sida har vi stor förståelse för
              EU-kommissionens farhågor. Vi har i närtid kunnat följa utvecklingen
              i Danmark, Frankrike och Grekland. När Frankrike ville stoppa
              inflödet av tunisier från Italien ansåg bedömare att detta visserligen
              inte stred mot fransk lagstiftning men att det stred mot Schengenandan.
            </seg>
          </u>
          <u>
            <seg>
              Jag deltog i början av oktober på en konferens i Bryssel om gränskontroller.
              Jag blev lite orolig när jag lyssnade på den grekiska representanten,
              som ville ha ännu större möjligheter att stänga igen landets gränser
              när man tyckte att det var lämpligt.
            </seg>
          </u>
          <u>
            <seg>
              Det är därför viktigt att slå fast att vi inte kan acceptera
              att medlemsländer godtyckligt stänger igen sina gränser. Det måste
              finnas tydliga spelregler inom Schengensamarbetet för hanteringen
              av gränskontrollinstrumentet.
            </seg>
          </u>
          <u>
            <seg>
              Vi välkomnar förlaget om gemensamma regler för tillfälligt återinförande
              av gränskontroller vid de inre gränserna. Det är också av stor
              vikt att Sverige fortsätter att trycka på för att få till stånd
              en fungerande utvärderings- och övervakningsmekanism. Detta har
              justitieutskottet behandlat tidigare. Det är uppenbart att det
              funnits brister i tidigare system, och det är bra att kommissionen
              och medlemsländerna gemensamt tar tag i detta. Det är också viktigt
              för Schengens legitimitet att länder uppfyller tuffa kriterier
              för att få delta i samarbetet. Även om vissa länder stretar emot
              hoppas jag att Rumänien och Bulgarien, som arbetar hårt med kriterierna,
              snart kan antas som medlemmar i Schengen.
            </seg>
          </u>
          <u>
            <seg>
              Fru talman! Mekanismen syftar till att kontrollera hur medlemsländerna
              tillämpar Schengenregelverket. Sveriges EU-kommissionär Cecilia
              Malmström har också som en del av kommissionens paket presenterat
              förslag om fler anmälda och oanmälda besök i medlemsländerna för
              att kontrollera att regelverket kring Schengen fungerar. Det kommer
              också att sammanställas två rapporter varje år som Europaparlamentet
              kan ha med i sin uppföljning.
            </seg>
          </u>
          <u>
            <seg>
              För att samverkansavtalet ska fungera och för att länderna ska
              lita på att man upprätthåller säkerheten är det angeläget att
              kommissionen kan agera om ett land konsekvent underlåter att uppfylla
              sina åtaganden när det gäller kontroll av den yttre gränsen. Att
              medlemsländer sköter kontrollen av den yttre gränsen är också
              viktigt för att redan där kunna avgöra att inresande har rätt
              dokumentation och inte är efterlysta av polismyndigheter samt
              för att kunna bedöma om risk finns för att en person planerar
              aktiviteter som innebär ett hot mot säkerheten inom Schengen.
            </seg>
          </u>
          <u>
            <seg>
              Vi hoppas också att det nya mandatet för Frontex, EU:s gränskontrollmyndighet,
              ska bidra till en bättre ordning. Gränskontrollverksamheten, som
              bland annat involverar polisen, har ett viktigt uppdrag: att motverka
              gränsöverskridande brottslighet och illegal invandring.
            </seg>
          </u>
          <u>
            <seg>
              Fru talman! Den svenska ståndpunkten i utlåtandet är att det
              fortsättningsvis är medlemsstaterna som ska ha beslutanderätten
              om den inre gränskontrollen. Folkpartiet vill understryka hur
              viktigt det är att de gemensamma reglerna och utvärderingsmekanismen
              är ett resultat av förhandlingar på EU-nivå. Yttrandet från utskottet
              landar i att det visserligen är varje medlemslands ansvar att
              fatta beslut om inre gränskontroll, men vi i Folkpartiet vill
              framhålla skrivningen att vi anser att ett återinförande aldrig
              får ske om det inte är absolut nödvändigt.
            </seg>
          </u>
          <u>
            <seg>
              Fru talman! Sverige ska fortsätta vara aktivt inom ramen för
              EU-samarbetet och arbeta mot den organiserade brottsligheten,
              men vi ska fortsätta värna om en solidarisk migrationspolitik,
              och vi ska slå fast friheten att röra sig inom Schengen. Jag hoppas
              att kommissionens förslag i de delar som ska antas på EU-nivå
              bidrar till att samarbetet upprätthålls och utvecklas, så att
              vi inte får fler undantag och inte hamnar i en situation där enskilda
              medlemsländer utan förvarning och utan tillräckliga motiv stänger
              sina gränser.
            </seg>
          </u>
          <u>
            <seg>
              Avslutningsvis vill jag passa på att fråga Vänsterpartiet, som
              anser att samtliga delar i detta utlåtande strider mot subsidiaritetsprincipen:
              Är ni emot gemensamma regler? Är ni emot den viktiga utvärderingsmekanismen?
              Hur ser Vänsterpartiet på att vissa länder tyvärr stänger sina
              gränser för att till exempel hindra människor från att röra sig
              fritt?
            </seg>
          </u>
          <note type="speaker">
            Anf. 14 CAROLINE SZYBER (KD):
          </note>
          <u>
            <seg>
              Fru talman! Vi debatterar i dag det utlåtande som utskottet har
              gjort över kommissionens förslag om gemensamma regler för tillfälligt
              återinförande av gränskontroller vid de inre gränserna. Utskottet
              har subsidiaritetsprövat förslagen.
            </seg>
          </u>
          <u>
            <seg>
              Många har varit oroliga för att makt ska flyttas från de nationella
              parlamenten till Bryssel med Lissabonfördraget, har vi fått höra
              tidigare här i dag. Det är en beskrivning som jag inte känner
              igen mig i, och då är det bra att belysa de grundläggande principer
              som finns för beslut. De tre principernas innebörd kan beskrivas
              så här: Legalitetsprincipen avgör när gemenskapen har rätt att
              handla, subsidiaritetsprincipen när gemenskapen bör handla och
              proportionalitetsprincipen hur gemenskapen ska handla.
            </seg>
          </u>
          <u>
            <seg>
              I den kristdemokratiska ideologin ingår principen om subsidiaritet,
              det vill säga att beslut fattas på ändamålsenlig nivå så nära
              medborgarna som möjligt.
            </seg>
          </u>
          <u>
            <seg>
              Det är inom ramen för en politisk förhandskontroll som subsidiaritetsprincipen
              har sitt främsta användningsområde. Det är medlemsstaternas möjlighet
              att utöva inflytande över EU:s lagstiftningsprocess.
            </seg>
          </u>
          <u>
            <seg>
              Det ändringsförslag som vi i utskottet har haft att ta ställning
              till har kommit till för att kommissionen har sett att det behövs
              en ordentlig ordning för vad som ska gälla vid mycket kritiska
              situationer. Den nya ordningen skulle innebära att ett sådant
              beslut enbart ska få fattas om kommissionen anser det nödvändigt.
              Kommissionen föreslår bland annat att införa en möjlighet till
              återinförande av kontroll vid inre gräns när en medlemsstat underlåter
              att kontrollera sin del av den yttre gränsen samt att flytta beslutsmakten
              från medlemsstaten till kommissionen när det gäller kontroller
              i samband med till exempel idrottsevenemang, toppmöten och terroristattacker.
            </seg>
          </u>
          <u>
            <seg>
              Fru talman! Det är viktigt att länderna i EU kan lita på varandra.
              Schengensamarbetet bygger på medlemsstaternas förtroende för varandras
              förmåga att kontrollera yttre gräns. Om medlemsstaterna inte längre
              litar på varandra finns en risk för att man på eget bevåg och
              på ett oförutsägbart sätt återinför kontrollen mellan länderna.
              En sådan situation skulle komma att äventyra människors möjligheter
              att resa fritt inom EU utan gränskontroller en grundläggande rättighet.
            </seg>
          </u>
          <u>
            <seg>
              Vi stöder kommissionens förslag att stärka Schengensamarbetet
              genom att effektivisera den nuvarande utvärderingsmekanismen.
              Det inkluderar möjligheten för kommissionen att, med stöd av medlemsstaterna,
              som en allra sista utväg besluta om att återinföra kontroll mot
              ett land som inte kan leva upp till sina skyldigheter enligt regelverket
              och som därmed äventyrar hela Schengensamarbetet.
            </seg>
          </u>
          <u>
            <seg>
              Att EU reglerar i vilka fall en medlemsstat får återinföra kontroller
              vid inre gräns är bra och är förenligt med subsidiaritetsprincipen.
              Vi motsätter oss däremot kommissionens förslag om att beslut om
              att återinföra kontrollen i samband med exempelvis idrottsevenemang,
              toppmöten och terroristattacker överlämnas till kommissionen.
              Vi anser att åtgärden går utöver vad som är nödvändigt för att
              uppnå önskad effekt.
            </seg>
          </u>
          <u>
            <seg>
              Om det föreligger ett hot mot den allmänna ordningen och säkerheten
              i en medlemsstat är det normalt den medlemsstatens polis som har
              den mest relevanta informationen och som bäst kan bedöma vilka
              åtgärder som behöver vidtas. Hotbilden och behovet av åtgärder
              kan också mycket snabbt förändras. Därför bör beslutet ligga hos
              den enskilda medlemsstaten. Kommissionens förslag vid denna typ
              av fall är inte förenligt med subsidiaritetsprincipen när det
              gäller hot mot den nationella säkerheten.
            </seg>
          </u>
          <note>
            Jag yrkar bifall till utskottets utlåtande och förslaget till
            motiverat yttrande.
          </note>
          <note>
            Överläggningen var härmed avslutad.
          </note>
          <note>
            6 § Utredningar avseende vissa dödsfall
          </note>
          <note>
            Föredrogs
          </note>
          <note type="speaker">
            Anf. 15 AGNETA LUTTROPP (MP):
          </note>
          <u>
            <seg>
              Fru talman! Vi ska i dag diskutera socialutskottets betänkande
              SoU3 om utredningar avseende vissa dödsfall. Utredningen föreslår
              att utredningar ska göras då en man, kvinna eller ett barn avlider
              som följd av att någon närstående begått brott. På det stora hela
              är jag nöjd med regeringens förslag, men det finns förbättringar
              som kan göras.
            </seg>
          </u>
          <u>
            <seg>
              Miljöpartiet vill ha en större bredd i utredningsförfarandet
              så att det också gäller då någon misstänkts ha begått självmord
              efter hot och påtryckningar från närstående. Jag tror att ingen
              av oss har glömt de så kallade balkongflickorna, vars självmord
              man har stor anledning att tro var följden av påtryckningar från
              närstående. Vi vill också att dödsfall ska komma under utredning
              om det har skett utomlands liksom att även försök till dråp eller
              mord ska omfattas av utredningen.
            </seg>
          </u>
          <u>
            <seg>
              En anledning till att regeringen föreslår ett utredningsförfarande
              då någon avlidit på grund av brott av närstående är att förebygga
              och förhindra dessa brott. Det är bra. Det ser vi väldigt positivt
              på. Men verkligheten har en större bredd än så. Ska vi lära av
              verkligheten för att i ännu större utsträckning kunna förebygga
              och förhindra måste vi ta med allt som ryms på området. Då är
              regeringens förslag inte tillräckligt.
            </seg>
          </u>
          <u>
            <seg>
              Det förekommer arrangerade dödsolyckor med unga invandrarkvinnor,
              säger rikskriminalens expert på hedersmord Kickis Älgamo. Familjer
              åker hem till sina hemländer och mördar kvinnan för att det ska
              framstå som en olycka, säger hon. Detta är något som självklart
              ska ingå i en utredning.
            </seg>
          </u>
          <u>
            <seg>
              En generell statistik över förtryckta kvinnor jag talar nu om
              hela landet med utländsk bakgrund förs dess värre inte i Sverige.
              För att denna statistik för hela landet, som man skulle kunna
              ta fram om man tog med hela bredden i detta, inte ska innehålla
              en stor gråzon behöver utredningsförfarandet breddas på det sätt
              som föreslås i motionen.
            </seg>
          </u>
          <note>
            Jag yrkar därför bifall till reservation 1.
          </note>
          <note type="speaker">
            Anf. 16 EVA OLOFSSON (V):
          </note>
          <u>
            <seg>
              Fru talman! Jag vill börja med att yrka bifall till reservation
              2 från Vänsterpartiet.
            </seg>
          </u>
          <note>
            Mäns våld mot kvinnor är ett mycket stort samhällsproblem. År
            2010 anmäldes över 30 000 fall av misshandel och över 4 000 våldtäkter
            mot kvinnor över 15 år.
          </note>
          <u>
            <seg>
              Brottsförebyggande rådet räknar med att det finns ett stort mörkertal
              och att endast 20 procent av alla brott leder till polisanmälan.
              Vi kan alltså multiplicera 30 000 med 5 och få 150 000 fall.
            </seg>
          </u>
          <note>
            Ett stort antal misshandelsbrott mot kvinnor begås av närstående
            män. Antalet anmälningar av misshandelsbrott mot kvinnor ökade
            med 34 procent mellan 1999 och 2009, och anmälningarna fortsätter
            att öka för varje år.
          </note>
          <u>
            <seg>
              Det finns en positiv del i detta som handlar om att vi har blivit
              bättre på att upptäcka och att man inom polisen och Åklagarmyndigheten
              är bättre på att ta emot anmälningar, utreda och få det till brott.
              Samhällets stöd har blivit bättre.
            </seg>
          </u>
          <u>
            <seg>
              Det är positivt att vi på ett bättre sätt kan motverka, komma
              åt och döma för dessa brott. Men det finns tyvärr också mycket
              som tyder på att det faktiska våldet mot kvinnor har ökat.
            </seg>
          </u>
          <u>
            <seg>
              Varje år dödas ca 17 kvinnor av närstående män. Det är oacceptabelt.
              Samhället bör göra mycket mer för att ta fram åtgärder som kan
              förhindra mäns våld mot kvinnor.
            </seg>
          </u>
          <u>
            <seg>
              Vänsterpartiet har liksom kvinnojoursrörelsen och många fler
              under flera års tid drivit frågan om att tillsätta en haverikommission
              som ska se över varje fall där en kvinna har mördats eller misshandlats
              till döds av en närstående man, för att kunna dra lärdomar om
              vad olika instanser hade kunnat göra bättre för att förhindra
              att kvinnan hade mördats.
            </seg>
          </u>
          <u>
            <seg>
              Regeringens förslag omfattar allt dödligt våld, oavsett kön på
              offer och förövare. Det innebär att det täcker även våld i samkönade
              relationer och dödligt våld som utförs av nära familjemedlemmar
              i ett hedersrelaterat sammanhang, oavsett om det är en kvinna
              eller man, en flicka eller pojke som drabbas. Det förekommer också
              även om det är mycket ovanligt att kvinnor utsätter män för dödligt
              våld.
            </seg>
          </u>
          <u>
            <seg>
              Men Vänsterpartiet anser liksom flera remissinstanser att förslaget
              hade kunnat vara ännu bättre. Det är därför vi har skrivit en
              motion, och jag är glad över att Miljöpartiet stöder de flesta
              av förslagen i den.
            </seg>
          </u>
          <u>
            <seg>
              För det första tycker vi att man hade kunnat få ett mycket bredare
              underlag och kunnat utveckla arbetet med att förhindra grovt våld
              och mord på kvinnor av närstående om man tog med också försök
              till dråp och mord som inte lyckades. 17 fall är alldeles för
              många. Om vi hade tagit med också detta hade vi kunnat bli ännu
              bättre på att förhindra grovt våld och mord på kvinnor.
            </seg>
          </u>
          <u>
            <seg>
              Det är extra viktigt att lyssna på de kvinnor som själva har
              utsatts för det grövsta våldet. Hade vi tagit med försök till
              dråp och mord hade vi också kunnat prata med de kvinnor som hade
              varit utsatta och som vi skulle kunna ge en röst till. Hur kunde
              stödet ha blivit bättre? Vad kunde ha gjorts bättre?
            </seg>
          </u>
          <u>
            <seg>
              Det är en synpunkt som också kriminalvården har fört fram i remissvaren.
            </seg>
          </u>
          <u>
            <seg>
              För det andra är det viktigt att hedersrelaterat våld och förtryck
              som har lett till självmord tas med.
            </seg>
          </u>
          <u>
            <seg>
              Regeringen har föreslagit att självmord till följd av psykisk
              misshandel av en närstående inte ska omfattas av utredningssystemet.
              Regeringen hänvisar till att bedömningen av om självmord har begåtts
              med anledning av brott riskerar att bli svår att komma fram till.
              Ja, det kan vara svårt. Men samtidigt är det otroligt viktigt
              att vi kan fånga upp de flickor och kvinnor som har utsatts för
              grov psykisk misshandel och terror vars syfte är att de själva
              ska ta sitt liv.
            </seg>
          </u>
          <u>
            <seg>
              Vi vet att detta finns bland annat i en hedersrelaterad kontext
              i Sverige i dag. Det har debatterats rätt mycket nyligen i radio
              och delvis i tidningar. Min partikamrat Amineh Kakabaveh kommer
              att ta upp detta mer i sitt inlägg.
            </seg>
          </u>
          <u>
            <seg>
              Både Sveriges Kvinno- och Tjejjourers riksförbund och Barnombudsmannen
              har pekat på att vi riskerar att missa erfarenheter där vi kan
              förhindra vad som egentligen är mord på unga kvinnor och flickor
              som tvingas att själva ta sitt liv, om det i reglerna om när utredningsmyndigheten
              ska underrättas inte finns med också flickor som trakasseras så
              mycket att de tar sitt eget liv.
            </seg>
          </u>
          <u>
            <seg>
              För det tredje ingår det att man får titta på dödsfall som har
              skett utomlands. Vi tycker att det är för svagt. Man bör titta
              på dödsfall som har skett utomlands.
            </seg>
          </u>
          <u>
            <seg>
              Varje år hedrar vi minnet av Pela, som av sin familj togs till
              hemlandet och mördades av släktingar som ingick i familjen och
              vars syster slog larm här i Sverige. Vi vet att det händer att
              flickor och kvinnor som har sin hemvist i Sverige och lever här
              lockas med till hemlandet för att man där lättare ska kunna se
              till att det inte upptäcks att de har blivit utsatta för mord.
            </seg>
          </u>
          <u>
            <seg>
              För det fjärde tycker vi att argumentet för att familjerådgivningen
              ska undantas är svagare än nyttan av att de är med och lämnar
              uppgifter. Det är en mycket liten del jag tror att den är mikroskopisk
              av dem som vänder sig till familjerådgivningen som grovt misshandlar
              eller mördar närstående. Jag tror faktiskt inte att någon skulle
              dra sig för att gå till familjerådgivningen därför att de skulle
              vara med i ett förebyggande arbete som pekar på vad man kan göra
              bättre för att vi ska kunna förebygga mord från närstående på
              flickor och kvinnor.
            </seg>
          </u>
          <u>
            <seg>
              Avslutningsvis, fru talman: Ett bra förslag hade kunnat bli ännu
              bättre och rädda ännu fler flickors och kvinnors liv, om man hade
              tittat på de förslag som Vänsterpartiet har lagt fram och som
              många andra, som har erfarenhet av att arbeta mot våld mot kvinnor,
              stödja kvinnor som är utsatta för våld och på olika sätt också
              arbeta förebyggande, har kommit med.
            </seg>
          </u>
          <u>
            <seg>
              Fru talman! Med detta vill jag avsluta med att säga att vi stöder
              förslaget men tycker att det hade kunnat vara mycket bättre än
              vad det är nu, när det framläggs här i dag.
            </seg>
          </u>
          <note type="speaker">
            Anf. 17 AGNETA LUTTROPP (MP) replik:
          </note>
          <u>
            <seg>
              Fru talman! Jag vill bara rätta till ett misstag.
            </seg>
          </u>
          <u>
            <seg>
              Jag glömde att yrka bifall till reservation 1, så det gör jag
              nu.
            </seg>
          </u>
          <note type="speaker">
            Anf. 18 METIN ATASEVEN (M):
          </note>
          <u>
            <seg>
              Fru talman! Vi talar i dag om utredningar avseende vissa dödsfall.
              Det handlar om människor som har farit illa och blivit bragda
              om livet av närstående eller tidigare närstående personer.
            </seg>
          </u>
          <u>
            <seg>
              Det handlar många gånger om män som har dödat någon närstående.
              Det är oftast män som dödar. Av 21 dödsfall i nära relationer
              var 17 kvinnor och 4 män.
            </seg>
          </u>
          <u>
            <seg>
              När jag läste vilka som ingår i närståendekretsen blev jag berörd.
              Det handlar om de människor som man har närmast sig själv, människor
              som egentligen borde ha skyddat personen och älskat den. Det handlar
              i första hand om den människa som offret har eller hade ett fast
              förhållande med.
            </seg>
          </u>
          <u>
            <seg>
              Med närstående menas också offrets mor, far, syskon och till
              och med barn den avlidnes egna barn! Det innebär också att den
              som har avlidit på grund av brott med hedersrelaterad karaktär
              omfattas av regleringen.
            </seg>
          </u>
          <u>
            <seg>
              I en följdmotion föreslås att en utredning ska genomföras när
              en kvinna eller man har avlidit utomlands om hon eller han vid
              dödsfallet var svensk medborgare eller hade hemvist i Sverige.
            </seg>
          </u>
          <u>
            <seg>
              Bland annat har flera dödsfall av hedersrelaterad karaktär skett
              utanför Sverige. Att utreda dödsfall som inträffat utomlands innebär
              dock praktiska svårigheter då utredningsmyndigheten inte kan undersöka
              annat än svenska myndigheters handläggning. Det bör därför vara
              upp till myndigheten själv att avgöra och bedöma utifrån omständigheterna
              i det enskilda fallet om det finns skäl att utreda ett dödsfall
              som inträffat utomlands.
            </seg>
          </u>
          <u>
            <seg>
              Fru talman! Utskottets förslag är att utredning ska genomföras
              när ett brott har begåtts mot en kvinna eller en man av en närstående
              eller tidigare närstående person och kvinnan eller mannen har
              avlidit med anledning av brottet eller när det annars finns särskilda
              skäl att utreda dödsfallet.
            </seg>
          </u>
          <u>
            <seg>
              Vi vill med hjälp av utredningen skaffa nya kunskaper som kan
              användas för att förbättra samhällets skydd och stöd till dem
              som utsätts för våld och andra övergrepp av närstående. Utredningen
              ska ge underlag för förslag till åtgärder som förebygger att kvinnor
              och män utsätts för våld och andra övergrepp.
            </seg>
          </u>
          <u>
            <seg>
              Bestämmelserna överensstämmer i stora delar med dem som gäller
              för utredningar om barn som har avlidit med anledning av brott.
            </seg>
          </u>
          <u>
            <seg>
              Vidare föreslås en uppgiftsskyldighet för bland annat myndigheter
              som i sin verksamhet på något sätt har kommit i kontakt med den
              person vars dödsfall utreds. Bestämmelserna ska vara könsneutrala
              när det gäller såväl gärningsman som offer.
            </seg>
          </u>
          <u>
            <seg>
              Syftet med utredningen är att man ska hitta de brister som finns
              i systemet och klarlägga samtliga förhållanden som inneburit att
              den avlidna varit i behov av skydd eller stöd för att förändra
              sin situation samt vilka åtgärder som vidtagits eller kunnat vidtas
              för att hjälpa personen.
            </seg>
          </u>
          <u>
            <seg>
              Jag välkomnar propositionen. Det här kommer att stärka det skydd
              som behövs i samhället, även för vuxna som blir drabbade av våld
              från närstående.
            </seg>
          </u>
          <note>
            Med detta yrkar jag bifall till socialutskottets förslag samt
            avslag på motionerna.
          </note>
          <note type="speaker">
            Anf. 19 EVA OLOFSSON (V) replik:
          </note>
          <u>
            <seg>
              Fru talman! Jag skulle vilja ställa frågan vad det är som gör
              att man inte vill låta försök till dråp och mord omfattas. Det
              skulle ge en större bredd. Då skulle också de kvinnor som varit
              utsatta kunna få ge sin egen version, och de skulle själva kunna
              vara med och peka på vad som skulle ha kunnat göras för att de
              inte skulle hamna i den här våldssituationen. Ibland är det ju
              en ren slump om kvinnan överlever försök till dråp eller mord
              eller om hon inte gör det.
            </seg>
          </u>
          <u>
            <seg>
              Jag tycker att vi skulle kunna få fram mycket bättre underlag
              och på ett bättre sätt kunna utveckla arbetet med att förebygga
              misshandel och våld mot kvinnor och grov misshandel som leder
              till att kvinnor dör.
            </seg>
          </u>
          <u>
            <seg>
              Den fråga jag vill ställa är alltså: Varför vill man inte utvidga
              det här och låta kvinnornas egna röster komma fram i det här underlaget?
            </seg>
          </u>
          <note type="speaker">
            Anf. 20 METIN ATASEVEN (M) replik:
          </note>
          <u>
            <seg>
              Fru talman! Vi anser inte att det i dagsläget finns något behov
              av att utvidga utredningsverksamheten till att omfatta även försök
              till dråp eller mord.
            </seg>
          </u>
          <u>
            <seg>
              Tyvärr har vi en lagstiftning som i dag accepterar jag ska inte
              säga tillåter medhjälp till självmord. Det är inte ens straffbart.
              Man får göra en avvägning där, och vi anser inte att det i dagsläget
              finns något behov av att utvidga det.
            </seg>
          </u>
          <note type="speaker">
            Anf. 21 EVA OLOFSSON (V) replik:
          </note>
          <u>
            <seg>
              Fru talman! Jag tycker nog inte att den argumentationen håller
              så bra. Det är ju inte bara försök till självmord som det handlar
              om. Det handlar om när man verkligen försöker mörda eller döda
              en kvinna men hon råkar överleva. Då kan hon också själv vara
              med och ge en röst och berätta på vilket sätt hon kunde ha fått
              ett bättre stöd, om polisen kunde ha jobbat på ett annat sätt,
              på vilket sätt hon kunde ha fått bättre skydd, vad andra som ska
              ge stöd och skydd kunde ha gjort och hur man på ett bättre sätt
              hade kunnat hjälpa henne så att hon inte hade hamnat i den här
              situationen.
            </seg>
          </u>
          <u>
            <seg>
              Jag har svårt att se att det finns något argument för det här.
              Det handlar ju inte heller om att man skulle få en oändlig massa
              fall. Försök till dråp och mord är också, tycker jag, ganska avgränsningsbart.
            </seg>
          </u>
          <u>
            <seg>
              Den andra fråga som jag skulle vilja ta upp gäller hedersrelaterat
              våld. Vi riskerar att missa några av de mer förskräckliga fallen.
              När ens närmaste familj, den som egentligen ska skydda mig, älska
              mig och ta vara på mig, utgör hotet och när det är mitt hem som
              blir den farligaste platsen är det en väldigt speciell form av
              våld. I hedersrelaterat våld är ofta många fler indragna än den
              allra närmaste personen, den man lever med.
            </seg>
          </u>
          <u>
            <seg>
              Att vi inte tar upp det här med starka trakasserier eller att
              man har ett så starkt tryck från alla dem som är närmast en att
              man inte ser någon annan utväg än, eller i princip tvingas till,
              självmord tycker jag gör att vi inte skapar oss möjligheten att
              ge bästa möjliga stöd till dem som drabbas, ofta kvinnor och flickor
              men också unga män.
            </seg>
          </u>
          <note type="speaker">
            Anf. 22 METIN ATASEVEN (M) replik:
          </note>
          <u>
            <seg>
              Fru talman! Vi anser inte att självmord ska omfattas av utredningsverksamheten
              eftersom bedömningen kan bli ganska godtycklig och svår.
            </seg>
          </u>
          <u>
            <seg>
              Vi kan ta upp problemet med balkongflickor, som även har nämnts
              i motionen. Det är väldigt svårhanterligt. Det blir kanske en
              psykisk press. Det kanske blir någon som knuffar ut dem, men då
              handlar det om mord och inte om att man har pressat människan
              att ta livet av sig, så att säga. Det är svårt, och det kan bli
              godtyckligt. Därför anser vi inte att det ska omfattas, helt enkelt.
            </seg>
          </u>
          <note type="speaker">
            Anf. 23 AMINEH KAKABAVEH (V):
          </note>
          <u>
            <seg>
              Fru talman! Jag tackar utskottet för att man har kunnat lyfta
              fram den här frågan som är väldigt viktig. Det handlar om att
              kunna utreda de mord som begås av nära och kära gentemot tjejer
              och unga kvinnor.
            </seg>
          </u>
          <u>
            <seg>
              Jag blir faktiskt lite bestört när jag hör Moderaterna säga att
              detta är psykiska fall och att det då är svårt att tillsätta en
              utredning. Jag ska bara säga att de flesta av de balkongkvinnor
              som jag har skrivit om i min motion och som Vänsterpartiet har
              skrivit om är tjejer och kvinnor som har blivit mördade eller
              begått självmord under påtryckningar. Det är invandrade tjejer
              och kvinnor.
            </seg>
          </u>
          <u>
            <seg>
              Varför skulle det vara fler psykiska fall bland dem än bland
              några andra? Vi vet att problematiken har funnits under de senaste
              tio åren. Sedan 2006 har debatten legat på is. Men tack vare motionerna
              och diskussionerna här i Sveriges riksdag har det blivit en debatt
              också utanför riksdagen.
            </seg>
          </u>
          <u>
            <seg>
              För två veckor sedan lyfte Sveriges Radio upp frågan igen. Då
              var polis, åklagare och flera andra involverade. Jag ska också
              säga till Moderaternas representant här att Johan Linander, som
              är vice ordförande i justitieutskottet, höll med om att det här
              är viktigt när vi diskuterade det i Studio Ett för två veckor
              sedan. Nu är det dags. Vi måste göra någonting. Här handlar det
              inte om mer än att vi kräver en haverikommission för att utreda
              de här fallen, som är svåra att utreda. Det är svårt för polisen.
              Det måste finnas specifika metoder och specifika resurser för
              att man ska kunna ta itu med den här problematiken.
            </seg>
          </u>
          <u>
            <seg>
              Det är en skam för rättsväsendet om så många mord har skett och
              brist på bevis har gjort att ingen har blivit fälld eller ingen
              har blivit fängslad och så vidare. Från Vänsterpartiets sida menar
              vi att det är väldigt allvarligt om inte alla behandlas lika inom
              rättsväsendet och i rättssamhället. När det handlar om mord där
              man vet att en kvinna eller en familjemedlem har blivit mördad
              går det i de flesta svenska familjer att utreda, men i radion
              hörde vi polisen säga att det här är väldigt svårt. Det handlar
              dels om resurser och metoder, dels om att det är svårt att prata
              med människor när man kommer till en mordplats där det finns många
              släktingar och vänner.
            </seg>
          </u>
          <u>
            <seg>
              Om man utanför maktens korridorer uttrycker de behov som finns,
              då måste vi lyssna. Vi politiker finns här för att se till att
              resurserna fördelas på ett bra sätt. Jag vet att regeringen har
              satsat många miljoner i arbetet mot mäns våld i nära relationer,
              men frågan är om det är tillräckligt. Nej, det är inte tillräckligt,
              för vi har nu fått veta att fler än tio tjejer, unga flickor har
              blivit mördade av sina nära och kära. Fyra fall känner jag själv
              till i Söderort. Det gäller också Sundsvall, några i Malmö och
              så vidare.
            </seg>
          </u>
          <u>
            <seg>
              Hittills har dock ingen blivit fälld för mord på dessa flickor,
              eftersom det är så oerhört många involverade i en sådan väldig
              tragedi. Det är svårt att få veta av familjemedlemmarna vem som
              har gjort vad, om offren har knuffats eller under påtryckningar
              kastat sig från balkongen. Det är också en fråga som måste utredas.
              Det rättssystem vi har ska gälla alla, och alla som begår brott
              ska få sitt straff.
            </seg>
          </u>
          <u>
            <seg>
              Föräldrarna som blev fällda i fallet Rezai, killen från Afghanistan
              som blev mördad, fick tolv års fängelse eller mer. Jag vet inte
              exakt. Eftersom man nu vet att det är högre straff för hedersrelaterat
              våld finns det en rädsla för det, och därför är det lättare att
              bli av med tjejerna genom att till exempel knuffa dem från balkongen.
              Det är väldigt viktigt att vi är medvetna om detta.
            </seg>
          </u>
          <u>
            <seg>
              Problemet finns inte bara i Sverige. Vi måste lyssna på de kvinnor
              och kvinnojourer som dagligen jobbar med de här fallen. Det är
              mycket svåra och komplicerade fall där väldigt många är involverade
              föräldrar och syskon, ibland grannar och kusiner och alla möjliga
              familjemedlemmar. Det i sig gör det svårt att utreda.
            </seg>
          </u>
          <u>
            <seg>
              I nuvarande läge hoppas jag verkligen att den borgerliga sidan
              och de andra riksdagspartierna ska ta till sig detta och snarast
              möjligt återkomma med förslag på en haverikommission eller en
              sanningskommission som ska utreda de här fallen, både i Sverige
              och i utlandet när det finns misstanke om hedersrelaterat våld
              och annat våld. Även dråp har förekommit.
            </seg>
          </u>
          <u>
            <seg>
              Det är väldigt viktigt att den här debatten förekommer igen,
              för jag tror inte att det är så många gånger man har talat om
              balkongflickor. Det är ett nytt begrepp. Det har som sagt funnits
              utanför riksdagen, men i riksdagen är det nu som debatten har
              kommit i gång.
            </seg>
          </u>
          <u>
            <seg>
              Jag tror inte att det här är en vänster- eller högerfråga, utan
              det handlar helt enkelt om att ta sitt ansvar. Som politiker måste
              vi ta vårt ansvar och se till att rättssystemet fungerar och är
              rättssäkert så att människor känner sig trygga och säkra. Unga
              flickor och kvinnor ska känna att de har ett system som stöder
              dem när det händer saker och ting som är obehagliga ett rättssystem
              för alla människor och inte bara för vissa.
            </seg>
          </u>
          <u>
            <seg>
              Detta är vårt ansvar oavsett vad vi har för politisk färg och
              benämning här i Sveriges riksdag. Det är väldigt viktigt att komma
              ihåg.
            </seg>
          </u>
          <u>
            <seg>
              Avslutningsvis vill jag yrka bifall till våra motioner och reservation
              2, precis som min kamrat Eva Olofsson nyss gjorde.
            </seg>
          </u>
          <note type="speaker">
            Anf. 24 METIN ATASEVEN (M) replik:
          </note>
          <u>
            <seg>
              Fru talman! Jag vill bara förtydliga för Amineh Kakabaveh att
              jag inte har påstått att de kvinnor som hoppar från balkonger
              eller blir knuffade har varit psykiskt sjuka. Tvärtom sade jag
              att det är svårt att bevisa om de har psykisk press på sig.
            </seg>
          </u>
          <u>
            <seg>
              Det handlar om att det är svårhanterligt. Det vet vi. Polisen
              har problem med bevisläget. Vi lever i en rättsstat, och vi kan
              inte bara säga att här har någon utfört ett mord. Det måste kunna
              bevisas, annars kan vi inte döma någon, och då är det även svårt
              att göra en utredning. Precis som Amineh Kakabaveh säger kan det
              finnas släkt och vänner i lägenheten, men ingen vittnar.
            </seg>
          </u>
          <u>
            <seg>
              Vi anser att det blir svårt att göra en sådan utredning över
              lag, och då kan man inte fälla dem för mord. När vi tar upp det
              här med hedersrelaterade mord handlar det om att man kan bevisa
              att de har mördats.
            </seg>
          </u>
          <note type="speaker">
            Anf. 25 AMINEH KAKABAVEH (V) replik:
          </note>
          <u>
            <seg>
              Fru talman! Men det är därför vi i Vänsterpartiet kräver detta.
              Det är svårt. Det handlar om psykiska påtryckningar, och därför
              behövs det en särskild utredning för de här fallen. Vi kan inte
              säga att det är svårt att bevisa mord, så då struntar vi i det.
              Det har vi gjort i så många år, och frågan är varför vi ska fortsätta
              göra det nu när vi faktiskt är medvetna om det, nu när vi har
              hört det av polisen, rättssystemet, socialförvaltningen och kvinnojourerna.
            </seg>
          </u>
          <u>
            <seg>
              Frågan är vad som är problemet. Varför är det så svårt för regeringen
              att se till att detta kommer att sluta någon gång? Det måste göras.
              Det kommer mer krav på oss. Kvinnorörelsen, invandrarorganisationer
              och många kvinnor är mycket besvikna på politikerna, för vi har
              inte sett till att rättssystemet handlar om alla. Vår lagstiftning
              handlar om alla. Vi måste börja i sandlådan. Det är klart att
              skolan har en viktig roll. Samarbetet mellan skolan och socialtjänsten
              är väldigt viktigt för det förebyggande arbetet.
            </seg>
          </u>
          <u>
            <seg>
              Det är väldigt tragiskt den dagen mord har skett. Men för att
              vi ska kunna förebygga det måste vi börja från början. Och när
              tragiska händelser väl har skett måste vi se till att utreda dem.
            </seg>
          </u>
          <note type="speaker">
            Anf. 26 METIN ATASEVEN (M) replik:
          </note>
          <u>
            <seg>
              Fru talman! Jag har sagt det förut: Det handlar om att medhjälp
              till självmord inte är straffbart i Sverige i dag. Hur många självmord
              har vi per år? Det är säkert ett tusental. Ska vi börja utreda
              alla när det finns misstanke om psykisk press eller att någon
              inte har fått sin vilja fram eller liknande?
            </seg>
          </u>
          <u>
            <seg>
              Ska det vara rättvist ska vi i så fall utreda alla självmord.
              Då blir det många utredningar. Som det är i dag kan det bli väldigt
              godtyckligt: Det här ska vi utreda, men inte det här.
            </seg>
          </u>
          <u>
            <seg>
              Vi måste ha riktlinjer så att det blir lika för alla. Självklart
              förstår jag att problematiken finns, men kan man inte döma de
              här människorna för mord har vi även svårt att utreda. Det blir
              väldigt godtyckligt och svårt.
            </seg>
          </u>
          <u>
            <seg>
              Min fråga till Amineh Kakabaveh är: Ska vi utreda alla självmord
              i Sverige?
            </seg>
          </u>
          <note type="speaker">
            Anf. 27 AMINEH KAKABAVEH (V) replik:
          </note>
          <u>
            <seg>
              Fru talman! Det är egentligen inte jag som har ansvar för att
              se till att lagen följs. Men vi från Vänsterpartiet och nu Miljöpartiet
              tar tillsammans vårt ansvar för att se till att rättssystemet
              ska fungera så att alla ska känna att de är svenska medborgare
              som lagen skyddar.
            </seg>
          </u>
          <u>
            <seg>
              När det gäller din fråga kan jag säga att det självklart är väldigt
              olika. Vi har till exempel fallet med den marockanska 28-åringen
              som efter bara ett par dagar i Sverige blir mördad. Tjejen från
              Sundsvall som brorsorna skulle kasta ut hade varit här i tre månader
              en 16-åring som hade många drömmar. En 20-åring i Fittja kastar
              sig eller knuffas ned mitt på dagen 2005 och en 16-åring 2004,
              kl. 6 på morgonen i Sätra i Skärholmen, i det område där jag bor.
            </seg>
          </u>
          <u>
            <seg>
              Detta händer. Det är inte bara psykiska fall, människor som vill
              begå självmord. Socialtjänsten är för det mesta involverad. Skolan
              är involverad. Ibland är det många andra runt omkring som vet
              om detta. Det är väldigt olika. Den som är psykiskt sjuk har säkerligen
              också medicinska skäl. Säkert finns det saker som förklarar varför
              människan har begått självmord, till exempel på grund av att man
              är psykiskt sjuk. Det är faktiskt två helt olika fall.
            </seg>
          </u>
          <u>
            <seg>
              Jag tänker också på varför det mest är tjejer och kvinnor med
              invandrarbakgrund som kastar sig från balkongen. Varför inte killar
              till exempel? Varför inte svenska tjejer? Det är också en fråga
              som ni egentligen ska ta hand om. Det hoppas jag att ni gör.
            </seg>
          </u>
          <note type="speaker">
            Anf. 28 ANDERS ANDERSSON (KD):
          </note>
          <u>
            <seg>
              Fru talman! Vi behandlar regeringens proposition om utredningar
              avseende vissa dödsfall. Det ämne vi har att behandla är ett allvarligt
              samhällsproblem. Det handlar om våld i nära relationer, framför
              allt mäns våld mot kvinnor.
            </seg>
          </u>
          <u>
            <seg>
              Ingen människa är en ö. Alla har vi behov av att finnas i ett
              sammanhang, att ha nära relationer. Det är här vi ska kunna känna
              trygghet. Men tyvärr är det inte alltid på det sättet.
            </seg>
          </u>
          <u>
            <seg>
              Många, fler än vi kanske kan ana, löper risk att bli offer för
              våld, våld som går så långt att det leder till dödsfall. Det gäller
              kvinnor, män och barn inom såväl särkönade som samkönade nära
              relationer. Tidigare talare har givit exempel på den statistik
              och de uppgifter som vi har som underlag för detta.
            </seg>
          </u>
          <u>
            <seg>
              Den lag som vi redan i dag har om utredning avseende barn som
              har avlidit i anledning av brott kommer nu med riksdagens beslut
              att utvidgas till att också gälla kvinnor och män som har avlidit
              efter brott begånget av en närstående eller tidigare närstående.
              Det är en lag som jag tror kommer att ha betydelse för framtiden.
              Utredningarnas syfte, som det redovisas, är att öka kunskapen
              och ge bättre underlag för att vi i samhället på bred front ska
              kunna förebygga att kvinnor och män utsätts för våld eller andra
              övergrepp i sin nära relation.
            </seg>
          </u>
          <u>
            <seg>
              Flera av samhällets aktörer har ett ansvar för att agera när
              en kvinna eller en man utsätts för våld eller andra övergrepp
              av sin partner eller någon annan närstående och behöver deras
              skydd, stöd och hjälp för att förändra sin situation. Därför behövs
              det kunskap och det behövs en bra samverkan.
            </seg>
          </u>
          <u>
            <seg>
              Kommunerna har det yttersta ansvaret men kunskapen måste också
              öka hos alla som kommer i kontakt med våld eller övergrepp. Det
              är därför som utredningarna måste göras, just för att få bättre
              kunskap inför det förebyggande arbetet och därigenom förhindra
              våld i de nära relationerna. I nära relationer måste vi kunna
              känna oss trygga, och där det är ett faktum att trygghet inte
              finns måste samhället gå in och stötta. Det är därför som jag
              välkomnar att vi i dag på riksdagens bord har en proposition som
              ser till att vi får ett bättre redskap för att kunna minska våld
              i nära relationer, för att fler människor ska kunna känna att
              man får samhällets stöd och skydd när man lever i utsatthet.
            </seg>
          </u>
          <u>
            <seg>
              Med detta vill jag yrka bifall till utskottets förslag.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Rättelser i alkohollagen (2010:1622)
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Godkännande av järnvägsfordon och ansvar för underhåll
          </note>
          <note>
            Föredrogs
          </note>
          <note type="speaker">
            Anf. 29 BJÖRN VON SYDOW (S):
          </note>
          <u>
            <seg>
              Fru talman! Ärade ledamöter i kammaren, särskilt från trafikutskottet!
              Jag yrkar bifall till betänkandets förslag. Det baseras på en
              bra proposition. Det gäller generellt propositionens arbete med
              att genomföra ett förenhetligande av driftskompatibilitetsdirektivet
              i EU för att åstadkomma möjligheter att använda järnvägsfordon
              i Europa över gränserna och järnvägssäkerhetsdirektivet som naturligtvis
              har innebörden att skapa en hög järnvägssäkerhet.
            </seg>
          </u>
          <u>
            <seg>
              Min inriktning är dock att knyta an till utskottets tillkännagivande
              sent i våras där utskottet önskade att regeringen undersökte möjligheten
              att undanta museijärnvägar och museijärnvägsfordon från driftskompatibilitetens
              tillämpning.
            </seg>
          </u>
          <u>
            <seg>
              Det har regeringen gjort på ett bra sätt i propositionen. Med
              en bra motivering ger man också Transportstyrelsen möjlighet att
              undanta museijärnvägar från både tillsyn och avgifter för tillsyn.
            </seg>
          </u>
          <u>
            <seg>
              Det finns en markant tydlighet i hur regeringen argumenterar,
              att myndigheten ska genomföra sådana undantag. Utskottet trycker
              likaså på detta, och utskottet lyfter fram att särskilda hänsyn
              bör tas till museijärnvägsföreningarna och de knappa ekonomiska
              omständigheter som dessa föreningar ofta verkar under.
            </seg>
          </u>
          <u>
            <seg>
              Så långt mycket bra, fru talman. Men nog är det underligt att
              just de dagar när utskottet har att behandla det här ärendet får
              museijärnvägarna fakturor från Transportstyrelsen där Transportstyrelsen
              begär pengar för så kallade ommärkningar och registreringar av
              de fordon som museijärnvägarna har. Det gäller de museijärnvägar
              som inte är ute på det nationella nätet utan som har avgränsad
              verksamhet.
            </seg>
          </u>
          <u>
            <seg>
              Vad handlar det om för belopp? För till exempel Munkedals Jernväg
              jag nämnde det i en föregående debatt som är en järnväg i Bohuslän
              som hade ungefär 66 000 kronor i intäkter förra året och som har
              åtta fordon handlar det om att man nu ska betala drygt 1 000 kronor.
              Det är faktiskt 16 promille, 16 tusendelar av de intäkter som
              den föreningen har.
            </seg>
          </u>
          <u>
            <seg>
              Sedan har vi exemplet Skånska Järnvägar på östra sidan av Skåne
              som har ungefär 900 000 kronor i intäkter och 43 fordon. De ska
              betala 6 000 kronor. Det är 6 tusendelar.
            </seg>
          </u>
          <u>
            <seg>
              Den museijärnväg i norra Södermanland där jag själv är mycket
              engagerad, Östra Södermanlands Järnväg, har ungefär 900 000 kronor
              i trafikintäkter, 126 fordon och ska betala 16 000 kronor. Det
              är 18 tusendelar.
            </seg>
          </u>
          <u>
            <seg>
              Jag drar upp det här, fru talman, därför att vi från museijärnvägarnas
              riksorganisations sida har gått igenom vad SJ AB betalar. De har
              en intäkt på 8,6 miljarder. De har ungefär 1 000 fordon. De betalar
              ungefär 130 000 kronor. Det är, fru talman, 0,015 tusendelar.
              Vad det stora järnvägsföretaget ska betala har alltså en helt
              annan dimension, och det var i verkligheten avsikten när Transportstyrelsen
              en gång i tiden började arbeta fram avgiftssättningen.
            </seg>
          </u>
          <u>
            <seg>
              Jag beklagar att Transportstyrelsen inte har förstått att riksdagen
              i dag, på förslag av regeringen, enhälligt från och med den 1
              december i år kommer att undanta museijärnvägarna från dessa avgifter.
              Jag har själv tittat lite i regeringsformen, riksdagsordningen
              och budgetlagen, och jag erkänner att det inte är lätt att omedelbart
              se, för den som inte kan detta, om det vore möjligt för Transportstyrelsen
              att låta bli att ta ut dessa avgifter i ljuset av statsmakternas
              position. Jag hoppas, och hade hoppats, att Regeringskansliet
              under hand kunde tala med Transportstyrelsen och säga att några
              hundra tusen kronor för detta inte är rimligt när riksdagen avser
              att fatta det beslut som nu ska fattas.
            </seg>
          </u>
          <u>
            <seg>
              Jag beklagar detta, och jag hoppas att företrädare för regeringsunderlaget
              kan hjälpa oss att under hand få en ändring till stånd hos regeringen
              och Regeringskansliet. Museijärnvägarna kommer hur som helst att
              överklaga beslutet först hos Förvaltningsrätten i Linköping och
              anföra att avgiftssättningen strider mot Europarätten och inte
              är proportionell i förhållande till vad som åstadkommes. Vi torde
              få en lång process i förvaltningsdomstolarna. Det är synd eftersom
              det är tydligt att regeringen här på ett snabbt och effektivt
              sätt har tagit hänsyn till riksdagens tillkännagivande i våras.
            </seg>
          </u>
          <u>
            <seg>
              Jag hoppas att det ska vara möjligt för en kreativ förvaltning
              att i efterhand göra en ändring i Transportstyrelsens debiteringar.
            </seg>
          </u>
          <note type="speaker">
            Anf. 30 LOTTA FINSTORP (M):
          </note>
          <note>
            Fru talman! Detta eniga betänkande från trafikutskottet behandlar
            regeringens proposition om godkännande av järnvägsfordon och ansvar
            för underhåll.
          </note>
          <note>
            I propositionen föreslås de lagändringar som krävs för att genomföra
            Europaparlamentets och rådets direktiv om driftskompatibiliteten
            hos järnvägssystemet inom gemenskapen och direktivet om ändring
            av järnvägssäkerhetsdirektivet.
          </note>
          <u>
            <seg>
              Det är angeläget att regleringen på järnvägsområdet utvecklas
              så att järnvägens konkurrenskraft inom EU kan förbättras till
              nytta för miljö och hållbar utveckling. Vi ser därför positivt
              på att de förändringar som föreslås innebär att godkännandeprocessen
              för järnvägsfordon blir mer gemenskapsanpassad och att det dubbelarbete
              som kan förekomma i nuvarande system kan förväntas minska. Lagändringarna
              föreslås träda i kraft den 1 december i år.
            </seg>
          </u>
          <u>
            <seg>
              Fru talman! Det jag främst vill lyfta upp i mitt anförande, som
              också Björn von Sydow gjorde, är att regeringen i propositionen
              konstaterar att det finns möjlighet att undanta museijärnvägar
              och museijärnvägsfordon från krav på registrering. Så sent som
              i maj i år beslutade trafikutskottet och riksdagen om ett tillkännagivande
              till regeringen om att se över möjligheten att undanta museijärnvägarna
              från krav på registrering. Glädjande, och kanske ovanligt snabbt
              hanterat, återkommer regeringen till detta redan i den proposition
              som nu behandlas.
            </seg>
          </u>
          <u>
            <seg>
              Museijärnvägarna ger en värdefull kunskap om gammal järnvägsteknik.
              Det är viktigt inte bara kunskapsmässigt utan givetvis också både
              kulturellt och turistiskt. Vi i Alliansen och hela trafikutskottet
              tycker att det är viktigt att särskild hänsyn tas till museijärnvägarna
              eftersom de i huvudsak drivs ideellt, i de flesta fall under knappa
              ekonomiska omständigheter.
            </seg>
          </u>
          <u>
            <seg>
              Jag känner samma oro som Björn von Sydow, och jag ska göra vad
              jag kan för att bevaka frågan om avgifterna.
            </seg>
          </u>
          <u>
            <seg>
              Fru talman! Jag yrkar bifall till förslaget i betänkandet.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Grönbok om distribution av audiovisuella verk i Europeiska
            unionen
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            10 § Oförbrukade forskningsbidrag vid universitet och högskolor
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 10.44 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats vid dagens sammanträde.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 9 november
          </note>
          <note>
            Börje Vestlund
          </note>
          <note>
            Marianne Berg
          </note>
          <note>
            Amineh Kakabaveh
          </note>
          <note>
            Ingela Nylund Watz
          </note>
          <note>
            Jens Holm
          </note>
          <note>
            Jacob Johnson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 15 november.
          </note>
          <note>
            14 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 9 november
          </note>
          <note>
            Peter Persson
          </note>
          <note>
            Ann-Kristine Johansson
          </note>
          <note>
            Johan Andersson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 november.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 november
          </note>
          <note>
            Ann Arleklo
          </note>
          <note>
            Ulf Nilsson
          </note>
          <note>
            Abir Al-Sahlani
          </note>
          <note>
            den 9 november
          </note>
          <note>
            Eva Olofsson
          </note>
          <note>
            Eva Olofsson
          </note>
          <note>
            Amineh Kakabaveh
          </note>
          <note>
            Nina Lundström
          </note>
          <note>
            Matilda Ernkrans
          </note>
          <note>
            Anita Brodén
          </note>
          <note>
            Per Lodenius
          </note>
          <note>
            Roger Haddad
          </note>
          <note>
            Helena Leander
          </note>
          <note>
            Åsa Lindestam
          </note>
          <note>
            Peter Persson
          </note>
          <note>
            Peter Persson
          </note>
          <note>
            Hans Hoff
          </note>
          <note>
            Roza Güclü Hedin
          </note>
          <note>
            Jens Holm
          </note>
          <note>
            Roza Güclü Hedin
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 15 november.
          </note>
          <note>
            16 § Kammaren åtskildes kl. 16.06.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
