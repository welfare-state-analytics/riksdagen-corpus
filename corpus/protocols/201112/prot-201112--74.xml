<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--74</head>
          <docDate when="2012-02-22">2012-02-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:74
          </note>
          <note>
            Onsdagen den 22 februari
          </note>
          <note>
            Kl. 09:00 - 18:08
          </note>
          <note>
            1 § Justering av protokoll
          </note>
          <note>
            Justerades protokollet för den 16 februari.
          </note>
          <note>
            2 § Avsägelse
          </note>
          <note>
            Tredje vice talmannen meddelade att Esabelle Dingizian (MP) avsagt
            sig uppdraget som suppleant i försvarsutskottet.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till försvarsutskottet
          </note>
          <note>
            Tredje vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Valter Mutt som suppleant
            i försvarsutskottet.
          </note>
          <note>
            Tredje vice talmannen förklarade vald till
          </note>
          <note>
            suppleant i försvarsutskottet
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u xml:id="i-06463f9d1fe860b1-0" who="unknown">
            <seg>
              KOM(2012)7
            </seg>
          </u>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:246
          </note>
          <note>
            Interpellation 2011/12:246 Otrygga anställningar
          </note>
          <note>
            Interpellationen kommer att besvaras den 13 mars 2012.
          </note>
          <u xml:id="i-06463f9d1fe860b1-1" who="unknown">
            <seg>
              Skälet till dröjsmålet är inbokade engagemang som inte kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2011/12:248
          </note>
          <note>
            Interpellation 2011/12:248 Arbetssökande med rätt till arbetslöshetsersättning
          </note>
          <note>
            Interpellationen kommer att besvaras den 13 mars 2012.
          </note>
          <u xml:id="i-06463f9d1fe860b1-2" who="unknown">
            <seg>
              Skälet till dröjsmålet är inbokade engagemang som inte kan ändras.
            </seg>
          </u>
          <note>
            Monica Rodrigo
          </note>
          <note>
            Interpellation 2011/12:252
          </note>
          <note>
            Interpellation 2011/12:252 Aktivt användande av lönebidrag för
            människor med funktionsnedsättning
          </note>
          <note>
            Interpellationen kommer att besvaras den 13 mars 2012.
          </note>
          <u xml:id="i-06463f9d1fe860b1-3" who="unknown">
            <seg>
              Skälet till dröjsmålet är inbokade engagemang som inte kan ändras.
            </seg>
          </u>
          <note>
            Monica Rodrigo
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Kommissionens arbetsprogram för 2012
          </note>
          <note>
            Föredrogs
          </note>
          <note type="speaker">
            Anf. 1 KENNETH G FORSLUND (S):
          </note>
          <u xml:id="i-06463f9d1fe860b1-4" next="i-06463f9d1fe860b1-14" who="Q3373169">
            <seg>
              Fru talman! EU står inför två stora problem. Det ena är den massarbetslöshet
              som breder ut sig runt om i Europa som även drabbar vårt land.
              Det andra är den låga tillväxt som just nu råder i EU. Det är
              en tillväxt som EU-kommissionen bedömer vara för de närmaste åren
              i genomsnitt kanske 1 ½ procent.
            </seg>
          </u>
          <u xml:id="i-06463f9d1fe860b1-5" prev="i-06463f9d1fe860b1-4" who="Q3373169">
            <seg>
              En så låg tillväxt gör att det kommer att vara mycket svårt för
              EU och EU-länderna att hantera dels den massarbetslöshet som råder,
              dels de skuldkriser som råder. Hur ska vi få ordning på arbetslösheten
              och ekonomin när tillväxten är historiskt väldigt låg i Europa?
            </seg>
          </u>
          <u xml:id="i-06463f9d1fe860b1-6" prev="i-06463f9d1fe860b1-4" who="Q3373169">
            <seg>
              Det är en stor utmaning som Europa står inför. Det behövs tillväxtskapande
              åtgärder för att vi ska klara framtiden. Vi skulle behöva ha upp
              den genomsnittliga tillväxten över en tioårsperiod med minst 1
              procentenhet för att det ska vara realistiskt att klara de utmaningar
              som EU står inför.
            </seg>
          </u>
          <u xml:id="i-06463f9d1fe860b1-7" prev="i-06463f9d1fe860b1-4" who="Q3373169">
            <seg>
              Vi socialdemokrater tycker att ett antal saker är viktiga att
              prioritera i det EU-arbetet. Det första är kampen mot arbetslösheten
              och att skapa tillväxt. Vi kommer inte att kunna enbart svälta
              oss ur den kris som råder nu. Det andra är att jobba med att öka
              jämställdheten. Ökad jämställdhet ger också ekonomisk tillväxt.
              Jag ska återkomma till det.
            </seg>
          </u>
          <u xml:id="i-06463f9d1fe860b1-8" prev="i-06463f9d1fe860b1-4" who="Q3373169">
            <seg>
              Det tredje som vi tycker att EU ska prioritera är att arbeta
              med utbildning och att skapa ett verkligt livslångt lärande. Det
              måste växa fram en europeisk arbetslinje som vilar på en europeisk
              utbildningslinje. För att de människor som kommer i arbete ska
              kunna stanna i arbete behövs det också ett mänskligt arbetsliv.
              Det är ett arbetsliv där människor orkar jobba fram till sin pension
              och där människor jobbar i en miljö som är hälsosam och inte utsätter
              dem för vare sig faror eller gifter.
            </seg>
          </u>
          <u xml:id="i-06463f9d1fe860b1-9" prev="i-06463f9d1fe860b1-4" who="Q3373169">
            <seg>
              Jag vill särskilt peka på en konsekvens av de gifter som olika
              personer på arbetsmarknaden utsätts för i sitt dagliga arbete.
              Det kan vara lätt att tro att det bara är en angelägenhet för
              dem som har de farligaste och skitigaste jobben. Men tyvärr stannar
              gifterna inte kvar på de platserna. De sitter i hår, hud och kläder
              och följer med resorna till och från arbetsplatserna.
            </seg>
          </u>
          <u xml:id="i-06463f9d1fe860b1-10" prev="i-06463f9d1fe860b1-4" who="Q3373169">
            <seg>
              Vi är många som garanterat varje dag exponeras till och från
              våra arbeten eller studier. Vi exponeras för de gifter som vi
              själva inte har kontakt med i vårt dagliga arbete. Men genom att
              vi möter andra som jobbar i dessa farliga miljöer sprids gifterna
              till hela befolkningen. Detta är en angelägenhet för hela befolkningen
              och hela Europa, precis som arbetslösheten är en angelägenhet
              inte bara för den som är arbetslös utan också för alla som är
              i arbete.
            </seg>
          </u>
          <u xml:id="i-06463f9d1fe860b1-11" prev="i-06463f9d1fe860b1-4" who="Q3373169">
            <seg>
              Det är viktigt för oss socialdemokrater att EU har en social
              och ekonomisk utveckling. EU får inte innebära en social avveckling.
              Därför är det viktigt för oss att det är ordning och reda på den
              europeiska arbetsmarknaden. Det är kunskapslinjen och utbildningslinjen
              som ska leda till att vi i Europa konkurrerar med omvärlden med
              kunskap och kompetens och inte genom låga löner, försämrade arbetsvillkor
              och allt farligare miljöer.
            </seg>
          </u>
          <u xml:id="i-06463f9d1fe860b1-12" prev="i-06463f9d1fe860b1-4" who="Q3373169">
            <seg>
              Jämställdheten är viktig för oss socialdemokrater. Jämställdheten
              angår också hela arbetsmarknaden precis som arbetslösheten och
              miljöfrågorna i arbetslivet. Jämställdhet leder till tillväxt.
              Om det var ett jämställt arbetsliv i EU som helhet där lika många
              kvinnor som män andelsmässigt hade arbete och en avtalsenlig lön
              skulle det innebära en tillväxt för EU på 11 procentenheter.
            </seg>
          </u>
          <u xml:id="i-06463f9d1fe860b1-13" prev="i-06463f9d1fe860b1-4" who="Q3373169">
            <seg>
              Sverige som är ett av de mest jämställda länderna inom EU har
              också en bit kvar till denna jämställdhet. För oss skulle jämställdheten
              innebära en bnp-ökning på 3 procentenheter. Där har vi ytterligare
              ett exempel på hur hela samhället vinner på att det blir bättre
              i samhället. Jämställdhet är inte bara en angelägenhet för dem
              som är åsidosatta. Det är en angelägenhet för hela samhället.
            </seg>
          </u>
          <u xml:id="i-06463f9d1fe860b1-14" prev="i-06463f9d1fe860b1-4" who="Q3373169">
            <seg>
              Fru talman! Med detta yrkar jag bifall till den socialdemokratiska
              reservationen. Jag ser fram emot en god debatt om EU-kommissionens
              arbetsprogram för 2012.
            </seg>
          </u>
          <note type="speaker">
            Anf. 2 VALTER MUTT (MP):
          </note>
          <u xml:id="i-06463f9d1fe860b1-15" next="i-06463f9d1fe860b1-22" who="Q5998644">
            <seg>
              Fru talman! Europeiska unionen står inför den största utmaningen
              på en mansålder, heter det i inledningsmeningen i det dokument
              där kommissionens arbetsprogram för 2012 beskrivs. En korrektare
              formulering hade varit att tala om den största utmaningen någonsin
              och då inbegripa inte bara den akuta ekonomiska krisen utan även
              den mer långsiktiga klimat- och resurskris som dagens ohållbara
              ekonomiska system gett upphov till.
            </seg>
          </u>
          <u xml:id="i-06463f9d1fe860b1-16" prev="i-06463f9d1fe860b1-15" who="Q5998644">
            <seg>
              Dokumentets underrubrik Att skapa europeisk förnyelse hade klingat
              mer trovärdigt om man vågat föra in de perspektiv som ett meddelande
              från kommissionen 2009 faktiskt förde upp på dagordningen och
              som bar titeln Bortom BNP att mäta framsteg i en föränderlig värld
              . I det meddelandet från 2009 slår kommissionen fast behovet av
              att utarbeta komplement till bnp, bruttonationalprodukt, som förmår
              spegla sociala och miljömässiga förändringar. Man ställer i utsikt
              att senast 2012 återkomma med mer konkreta förslag. Därför är
              det givetvis en stor besvikelse att inte något om detta återfinns
              i nu föreliggande arbetsprogram för kommissionen.
            </seg>
          </u>
          <u xml:id="i-06463f9d1fe860b1-17" prev="i-06463f9d1fe860b1-15" who="Q5998644">
            <seg>
              Fru talman! Vi gröna är övertygade om att en ekonomi i balans
              förutsätter ekosystem i balans. En ekologisk omställning skapar
              massor av nya gröna jobb inom energieffektivisering, förnybar
              energi, kollektivtrafik och så vidare och visar hur kampen mot
              arbetslösheten och klimatförändringarna i hög grad sammanfaller.
              Det är glädjande att kommissionen framhåller hur satsningar på
              energieffektivisering kan frigöra stora resurser för investeringar
              i bland annat förnybar energi och där skapa miljontals nya arbetstillfällen.
              Att dra ned på resursslöseri, i stället för på barnbidrag och
              pensioner, är ett smart sätt att åstadkomma balans i ekonomin.
            </seg>
          </u>
          <u xml:id="i-06463f9d1fe860b1-18" prev="i-06463f9d1fe860b1-15" who="Q5998644">
            <seg>
              Vindkraft, solenergi och flertalet andra förnybara energikällor
              skapar också förutsättningar för en mycket mer decentraliserad
              ekonomi än de megakoncerner som fossilsektorn och kärnkraften
              givit upphov till. Därför är det givetvis positivt att kommissionen
              skriver att man tänker föreslå en strategi för att påskynda utvecklingen
              av förnybar energi såväl på EU:s inre marknad som i grannländerna
              i södra Medelhavsområdet. I den bästa av världar och det är väl
              den vi vill bygga skulle rent av Medelhavet kunna bli till det
              mare nostrum, vårt gemensamma hav, som det en gång var och binda
              samman i stället för att särskilja.
            </seg>
          </u>
          <u xml:id="i-06463f9d1fe860b1-19" prev="i-06463f9d1fe860b1-15" who="Q5998644">
            <seg>
              Ett öppet Europa med en integrerad arbetsmarknad får emellertid
              inte bli till förevändning för att försämra löntagarnas villkor.
              EU-rättsfall som Laval och Rüffert visar att hänsynen till den
              inre marknaden på ett olyckligt sätt fått företräde framför fackens
              möjligheter att hävda rimliga arbetsvillkor för sina medlemmar.
              För Miljöpartiet är inte bara kampen för den yttre miljön viktig,
              utan vi betraktar också en människovärdig arbetsmiljö som en omistlig
              del av det goda samhället.
            </seg>
          </u>
          <u xml:id="i-06463f9d1fe860b1-20" prev="i-06463f9d1fe860b1-15" who="Q5998644">
            <seg>
              Det är bra att kommissionen lyfter upp frågan om löneskillnader
              mellan kvinnor och män, men i övrigt är jämställdhetsperspektivet
              märkligt frånvarande. Och det är direkt pinsamt att frågan om
              funktionshindrades möjligheter på arbetsmarknaden helt utelämnats.
            </seg>
          </u>
          <u xml:id="i-06463f9d1fe860b1-21" prev="i-06463f9d1fe860b1-15" who="Q5998644">
            <seg>
              Fru talman! Miljöpartiet lägger stor vikt vid värnandet av den
              svenska modellen och betonar att den öppna samordningsmetoden
              på arbetsmarknadspolitikens område inte får utvecklas i riktning
              mot ökad styrning och kontroll från EU-institutionernas sida.
            </seg>
          </u>
          <u xml:id="i-06463f9d1fe860b1-22" prev="i-06463f9d1fe860b1-15" who="Q5998644">
            <seg>
              Jag yrkar bifall till Miljöpartiets reservation men ansluter
              mig i övriga delar i allt väsentligt till utskottsmajoritetens
              ställningstagande.
            </seg>
          </u>
          <note type="speaker">
            Anf. 3 JOHNNY SKALIN (SD):
          </note>
          <u xml:id="i-06463f9d1fe860b1-23" next="i-06463f9d1fe860b1-48" who="Q6328008">
            <seg>
              Fru talman! Från Sverigedemokraternas sida påpekar vi alltjämt
              att EU tar alltmer makt i anspråk på de nationella parlamentens
              bekostnad. I klartext hävdar vi alltså att Sverige ger eller tvingas
              ge upp del för del av den svenska självständigheten och kontrollen
              över vårt eget land.
            </seg>
          </u>
          <u xml:id="i-06463f9d1fe860b1-24" prev="i-06463f9d1fe860b1-23" who="Q6328008">
            <seg>
              Det EU-ärende vi i dag har att behandla, Kommissionens arbetsprogram
              för 2012 , utgör knappast heller något undantag. Tvärtom visar
              det här arbetsprogrammet i stället alldeles bortsett ifrån vilka
              avgörande effekter det så kallade Lissabonfördraget redan har
              på EU:s makt över de nationella parlamenten glasklart att EU:s
              ambitioner inte alls stannar vid ett samarbete i stora och gränsöverskridande
              frågor.
            </seg>
          </u>
          <u xml:id="i-06463f9d1fe860b1-25" prev="i-06463f9d1fe860b1-23" who="Q6328008">
            <seg>
              I stället för att behandla traditionella samarbetsfrågor, som
              miljösamarbete, handelsutbyte eller andra stora övergripande frågor,
              behandlar kommissionens arbetsprogram för 2012 frågor som till
              exempel
            </seg>
          </u>
          <u xml:id="i-06463f9d1fe860b1-26" prev="i-06463f9d1fe860b1-23" who="Q6328008">
            <seg>
              Dessutom handlar det om hur EU-kommissionen ska ges ökade befogenheter
              att snabbare, och mer eller mindre på dess egna villkor, ange
              den fortsatta så kallade integrationen, med andra ord maktöverföringen,
              i Europa.
            </seg>
          </u>
          <u xml:id="i-06463f9d1fe860b1-27" prev="i-06463f9d1fe860b1-23" who="Q6328008">
            <seg>
              Det är, fru talman, med andra ord inte precis några små frågor
              vi här i riksdagen nu behandlar, utan det är snarast politikens,
              demokratins och självständighetens innersta väsen och kärnfrågor.
              Ändå förväntar jag mig besynnerligt nog inget annat än en lättjefull
              inställning till värdet av att såväl diskutera detta som att inta
              en väsentligt mer radikal och tydlig svensk hållning mot EU:s
              makthybris.
            </seg>
          </u>
          <u xml:id="i-06463f9d1fe860b1-28" prev="i-06463f9d1fe860b1-23" who="Q6328008">
            <seg>
              Riksdagens i stort sett samtliga partier är ju redan överens
              om att värdet av att få ingå i EU:s lilla maktklubb är så mycket
              större än värdet i att det svenska folket ska ha rätten och möjligheten
              att självt få avgöra hur man vill forma samhället.
            </seg>
          </u>
          <u xml:id="i-06463f9d1fe860b1-29" prev="i-06463f9d1fe860b1-23" who="Q6328008">
            <seg>
              Av den anledningen ger man sig inte heller när folket, enligt
              riksdagsmajoritetens uppfattning, röstade fel i frågan om Sverige
              skulle gå med i EMU eller ej. I stället propagerar man för nödvändigheten
              att Sverige genom europakten måste vara med och diskutera den
              ekonomiska annektering EMU-medlemskapet faktiskt kräver av medlemsstaterna.
            </seg>
          </u>
          <u xml:id="i-06463f9d1fe860b1-30" prev="i-06463f9d1fe860b1-23" who="Q6328008">
            <seg>
              Men det är inte nog där. I stället är man också positivt inställd
              till att EU redan under innevarande år presenterar ytterligare
              förslag på det man kallar en reformering av den ekonomiska politiken
              i EU. Man invänder förvisso, med en svag majoritet, mot EU:s krav
              på att införa en finansiell transaktionsskatt på EU-nivå, men
              man invänder däremot inte mot EU:s krav att via energiskattedirektivet
              ange den svenska energiskattens minimiutformning och satser.
            </seg>
          </u>
          <u xml:id="i-06463f9d1fe860b1-31" prev="i-06463f9d1fe860b1-23" who="Q6328008">
            <seg>
              Man är också, även om man inte så gärna erkänner det utåt, positivt
              inställd till att EU lägger sig i svensk arbetsmarknad. Sedan
              tidigare har vi det välkända och redan implementerade utstationeringsdirektivet,
              som innebär att arbetare från andra länder kan komma till Sverige
              och pressa ned de svenska lönerna genom att de undantas från svenska
              kollektivavtal. Till detta har vi också arbetstidsdirektivet,
              vilket anger villkoren för arbetsdeltagande.
            </seg>
          </u>
          <u xml:id="i-06463f9d1fe860b1-32" prev="i-06463f9d1fe860b1-23" who="Q6328008">
            <seg>
              I kommissionens arbetsprogram föreslås vidare att svenska skattemedel
              ska användas för att motverka de effekter på sysselsättning som
              strukturomvandlingar har för vissa europeiska länder.
            </seg>
          </u>
          <u xml:id="i-06463f9d1fe860b1-33" prev="i-06463f9d1fe860b1-23" who="Q6328008">
            <seg>
              Det kommer under året även att diskuteras hur anställningstryggheten
              ska försämras i och med EU:s intentioner att införa något av en
              flexicurity i unionen.
            </seg>
          </u>
          <u xml:id="i-06463f9d1fe860b1-34" prev="i-06463f9d1fe860b1-23" who="Q6328008">
            <seg>
              Man föreslår dessutom, vilket riksdagen också välkomnar, i ledet
              av EU:s öppenhetstänk även ett ramverk för att på europeisk nivå
              reglera ungdomsarbetslösheten där bland annat ungdomar förväntas
              söka arbete över hela unionen. Tillsammans med EU:s idé om att
              medborgarna i medlemsländerna ska bli trespråkiga blir den logiska
              följden av detta troligast att de svenska ungdomarna kommer att
              tvingas söka arbeten utomlands alternativt att tvingas avstå de
              ekonomiska skyddsnäten.
            </seg>
          </u>
          <u xml:id="i-06463f9d1fe860b1-35" prev="i-06463f9d1fe860b1-23" who="Q6328008">
            <seg>
              Till det här, fru talman, har vi också det faktum att EU vill
              utöka unionen till att omfatta även delar av Asien och Mellanöstern
              och därigenom, inte minst, decimera Sveriges redan näst intill
              obefintliga inflytande ytterligare. För att sedan finansiera uppbyggnaden
              av dessa u-länders samhällsstrukturer föreslår EU en ny förordning
              om Europeiska socialfonden, ESF.
            </seg>
          </u>
          <u xml:id="i-06463f9d1fe860b1-36" prev="i-06463f9d1fe860b1-23" who="Q6328008">
            <seg>
              Inledningsvis innebär detta för Sveriges del en utökad medlemsavgift
              på 10 miljarder kronor per år. Det troliga är emellertid att denna
              sammanföring medför så stora sociala problem att den ekonomiska
              belastningen ändå inte blir det största problemet.
            </seg>
          </u>
          <u xml:id="i-06463f9d1fe860b1-37" prev="i-06463f9d1fe860b1-23" who="Q6328008">
            <seg>
              Det är därför oerhört viktigt att EU:s planer på att utöka sin
              finansiering genom en transaktionsskatt och en momsbaserad EU-beskattning
              inte bara begravs utan att utvidgningsplanerna också permanent
              för all framtid stoppas.
            </seg>
          </u>
          <u xml:id="i-06463f9d1fe860b1-38" prev="i-06463f9d1fe860b1-23" who="Q6328008">
            <seg>
              Sverige och Europa har redan nog med problem att hantera. I denna
              mening är det därför högst anmärkningsvärt att utrikesutskottet
              särskilt understryker vikten av att fortsatt värna ett öppet Europa
              med en fortsatt utvidgning. Av någon anledning ska Sverige till
              vilket pris som helst dras ned i fördärvet ju snabbare, desto
              bättre dessutom.
            </seg>
          </u>
          <u xml:id="i-06463f9d1fe860b1-39" prev="i-06463f9d1fe860b1-23" who="Q6328008">
            <seg>
              Att kommissionen i sitt meddelande framhåller sin särskilda ställning
              som lagstiftare, med syfte att öka sin redan starka särställning
              troligast på ministerrådets och EU-parlamentets bekostnad, välkomnas
              följaktligen av Sveriges riksdag eftersom det så att säga effektiviserar
              och förenklar lagstiftningen på EU-nivå.
            </seg>
          </u>
          <u xml:id="i-06463f9d1fe860b1-40" prev="i-06463f9d1fe860b1-23" who="Q6328008">
            <seg>
              Fru talman! Jag hoppas att det med all önskvärd tydlighet framgår
              att min inställning till detta maktöverförande tankegods som EU
              nu under bara ett verksamhetsår presenterar ligger på ett väldigt
              skeptiskt plan. Det är ju lite det som är syftet med dagens debatt,
              det vill säga att utreda riksdagens inställning till de inrikesfrågor
              som behandlas och kommer att behandlas och tas över på EU-nivå.
            </seg>
          </u>
          <u xml:id="i-06463f9d1fe860b1-41" prev="i-06463f9d1fe860b1-23" who="Q6328008">
            <seg>
              Låt mig därför klargöra att mitt och mitt partis syn på Europafrågor
              är genomgående och principiellt att besluten och makten över Sverige
              ska utgå från det svenska folket.
            </seg>
          </u>
          <u xml:id="i-06463f9d1fe860b1-42" prev="i-06463f9d1fe860b1-23" who="Q6328008">
            <seg>
              Det är i ironins namn just vad som står i regeringsformens första
              paragraf. Ändå vet vi att åtminstone 30 procent av riksdagens
              ärenden redan härrör från Europeiska unionen och att detta antal
              stadigt kommer att öka.
            </seg>
          </u>
          <u xml:id="i-06463f9d1fe860b1-43" prev="i-06463f9d1fe860b1-23" who="Q6328008">
            <seg>
              Vi vet också att EU, bortsett från detta verksamhetsår, i linje
              med regeringens idéer har fört fram tankar om att höja pensionsåldern
              inom EU:s medlemsländer, där delar av pensionsfinansieringen inte
              minst ska ligga på privat nivå.
            </seg>
          </u>
          <u xml:id="i-06463f9d1fe860b1-44" prev="i-06463f9d1fe860b1-23" who="Q6328008">
            <seg>
              Vi vet att det så kallade Erasmussamarbetet troligtvis kommer
              att leda till att en kvot av svenska ungdomar kommer att tvingas
              slutföra sina utbildningar i andra EU-länder. Vi vet att EU redan
              nästa år går vidare med att samordna de sociala trygghetssystemen.
              Vi vet att EU under 2014 planerar att slutföra systemet av beskattning
              av handeln.
            </seg>
          </u>
          <note>
            Därefter kommer EU:s nästa fördrag att planeras och verkställas.
          </note>
          <u xml:id="i-06463f9d1fe860b1-45" prev="i-06463f9d1fe860b1-23" who="Q6328008">
            <seg>
              Om Sverige inte innan dess har bytt sammansättning i denna kammare
              kommer det garanterat att medföra att unionen ytterligare så att
              säga integreras och att ytterligare makt överförs från Sveriges
              parlament till Europas.
            </seg>
          </u>
          <u xml:id="i-06463f9d1fe860b1-46" prev="i-06463f9d1fe860b1-23" who="Q6328008">
            <seg>
              Gårdagens meddelande om att EU:s axelmakter Frankrike och Tyskland
              nu har slutit ett avtal om att samordna skattepolitiken är i detta
              sammanhang förstås en god fingervisning om vad som komma skall,
              om vi inte i demokratins namn sätter ned foten ordentligt och
              begär ett svenskt utträde ur Europeiska unionen.
            </seg>
          </u>
          <u xml:id="i-06463f9d1fe860b1-47" prev="i-06463f9d1fe860b1-23" who="Q6328008">
            <seg>
              Fru talman! Med de orden avrundar jag mitt anförande om kommissionens
              handlingsprogram för 2012 med att yrka bifall till Sverigedemokraternas
              reservation.
            </seg>
          </u>
          <u xml:id="i-06463f9d1fe860b1-48" prev="i-06463f9d1fe860b1-23" who="Q6328008">
            <seg>
              Jag önskar också avslutningsvis föra till protokollet att den
              sista meningen i vår reservation inte är korrekt och att vi alltså
              inte utöver det vi har anfört i vår reservation i övriga frågor
              i allt väsentligt ansluter oss till utskottsmajoritetens demokratifientliga
              ställningstagande.
            </seg>
          </u>
          <note>
            I detta anförande instämde Julia Kronlid (SD).
          </note>
          <note type="speaker">
            Anf. 4 LARS OHLY (V):
          </note>
          <u xml:id="i-06463f9d1fe860b1-49" next="i-06463f9d1fe860b1-71" who="Q262285">
            <seg>
              Fru talman! Jag vill börja med att säga att det finns mycket
              i utskottsbetänkandet som är ganska sunt, som bygger på en skepticism
              mot att EU tar åt sig alltför mycket rättigheter att bestämma,
              tar åt sig alltför mycket möjligheter att använda ekonomin på
              ett expansivt sätt.
            </seg>
          </u>
          <u xml:id="i-06463f9d1fe860b1-50" prev="i-06463f9d1fe860b1-49" who="Q262285">
            <seg>
              Det finns ett motstånd från det svenska parlamentet mot att nedskärningspolitiken
              blir alltför omfattande, eftersom utskottet inser att det också
              kan få kontraproduktiv verkan, nämligen att man låser fast sig
              i en recession.
            </seg>
          </u>
          <u xml:id="i-06463f9d1fe860b1-51" prev="i-06463f9d1fe860b1-49" who="Q262285">
            <seg>
              Det finns alltså delar i utskottets resonemang som Vänsterpartiet
              kan ansluta sig till. Men jag vill självklart ändå yrka bifall
              till Vänsterpartiets reservation 4.
            </seg>
          </u>
          <u xml:id="i-06463f9d1fe860b1-52" prev="i-06463f9d1fe860b1-49" who="Q262285">
            <seg>
              Anledningen är att den stora skillnaden mellan utskottsmajoriteten
              och Vänsterpartiet går i synen på krisen, dess orsaker och vilka
              metoder som ska användas för att bekämpa den ekonomiska krisen.
            </seg>
          </u>
          <u xml:id="i-06463f9d1fe860b1-53" prev="i-06463f9d1fe860b1-49" who="Q262285">
            <seg>
              Orsakerna menar jag är en otyglad bank- och finanssektor, en
              högerpolitik som redan i sig har rivit isär samhällen, korruption
              i många fall men inte minst den skandalösa utformningen av euron
              som valuta, som har inneburit att centralstyrningen har skett
              på ländernas bekostnad och som har lett till att vi i dag har
              en situation där ränte- och valutapolitiken bestäms i Frankfurt
              utifrån i huvudsak Tysklands ekonomiska situation, vilket är förödande
              för Portugal, Spanien, Italien, Irland, Grekland och många av
              de länder som i dag står inför problem.
            </seg>
          </u>
          <u xml:id="i-06463f9d1fe860b1-54" prev="i-06463f9d1fe860b1-49" who="Q262285">
            <seg>
              Nu möter man det med sämre pensioner, lönesänkningar och nedskärningar
              av fackliga rättigheter sådant som även Alliansen åtminstone i
              ord brukar säga sig vilja bekämpa. Det är fel väg.
            </seg>
          </u>
          <u xml:id="i-06463f9d1fe860b1-55" prev="i-06463f9d1fe860b1-49" who="Q262285">
            <seg>
              EU lägger sig nu till och med i lönebildningen, vilket var nästan
              otänkbart för ett antal år sedan. Då var det tydligt att EU inte
              skulle ha med lönebildning och arbetsmarknadsfrågor att göra på
              det sättet.
            </seg>
          </u>
          <u xml:id="i-06463f9d1fe860b1-56" prev="i-06463f9d1fe860b1-49" who="Q262285">
            <seg>
              Det är tydligt att det finns ett demokratiförakt bakom de åtgärder
              som nu diskuteras. Demokratin ses som ett problem. Folkvalda politiker
              som kan avsättas eller väljas om är inte en lösning för Europeiska
              unionen i tider av kris, utan då vill man ha teknokrater som fattar
              de avgörande besluten, antingen teknokrater som under en kortare
              period tar ansvar i regeringsställning eller också teknokrater
              i form av EU-kommissionen eller EU-domstolen, som ingen väljare
              kan välja bort.
            </seg>
          </u>
          <u xml:id="i-06463f9d1fe860b1-57" prev="i-06463f9d1fe860b1-49" who="Q262285">
            <seg>
              Det är ett mycket större problem i sin förlängning än vad den
              ekonomiska krisen riskerar att vara. Om demokratin inte längre
              ses som handlingskraftig i tider av kris, då kommer inte uppslutningen
              bakom demokratin att vara självklar i framtiden heller.
            </seg>
          </u>
          <u xml:id="i-06463f9d1fe860b1-58" prev="i-06463f9d1fe860b1-49" who="Q262285">
            <seg>
              Detta är på europeisk nivå motsvarigheten till den enda vägens
              ekonomiska politik. Den är lika fel i Europa som den var i Sverige
              19911994, när Carl Bildt yttrade orden om den enda vägens ekonomiska
              politik på den tiden.
            </seg>
          </u>
          <u xml:id="i-06463f9d1fe860b1-59" prev="i-06463f9d1fe860b1-49" who="Q262285">
            <seg>
              I stället finns det naturligtvis möjligheter att välja en annan
              väg. Men då krävs det att man bekämpar arbetslösheten på riktigt.
              Då krävs det att man tar sysselsättningsfrågorna på allvar. Då
              duger det inte med nedskärningar. Det är tvärtom så att när allt
              färre får rimliga villkor vid arbetslöshet och sjukdom, då kommer
              också efterfrågan på varor och tjänster att sjunka ytterligare,
              och så kommer vi att ha den negativa spiral som leder till att
              vi inte får efterfrågan som ger jobb.
            </seg>
          </u>
          <u xml:id="i-06463f9d1fe860b1-60" prev="i-06463f9d1fe860b1-49" who="Q262285">
            <seg>
              Det är det vi har förstått i Sverige historiskt sett. Det är
              därför vi har hållit uppe konsumtionen även för den som har varit
              sjuk. Det är därför vi har sett till att ha det som på ekonomspråk
              kallas automatiska stabilisatorer, nämligen en hyfsad socialförsäkring,
              en sjukförsäkring och en a-kassa som gör att människor faktiskt
              slipper att lämna hus och hem när de drabbas av den olycka som
              det innebär att bli långvarigt sjuk eller arbetslös.
            </seg>
          </u>
          <u xml:id="i-06463f9d1fe860b1-61" prev="i-06463f9d1fe860b1-49" who="Q262285">
            <seg>
              Så har vi kunnat hålla uppe efterfrågan på varor och tjänster,
              vilket har gjort att samhället trots nedåtgående, dåliga konjunkturer
              ändå har kunnat hålla uppe ett mått av efterfrågan som har lett
              till nya jobb. Detta överges nu fullständigt på europeisk nivå.
            </seg>
          </u>
          <u xml:id="i-06463f9d1fe860b1-62" prev="i-06463f9d1fe860b1-49" who="Q262285">
            <seg>
              Vill man bekämpa rasismen det vill många, fast inte alla är det
              viktigaste man kan göra att se till att klyftorna inte ökar ytterligare,
              för när klyftorna ökar, då kommer de enkla, antiintellektuella
              problemlösarna fram som påstår att det är invandrarnas fel, som
              påstår att det är något yttre hot som ligger bakom de ökande klassorättvisorna.
            </seg>
          </u>
          <u xml:id="i-06463f9d1fe860b1-63" prev="i-06463f9d1fe860b1-49" who="Q262285">
            <seg>
              Vi vet att det inte är sant. Men vi vet att grogrunden för rasismen
              alltid ökar i tider av kris. Då måste man särskilt se till att
              de åtgärder som görs inte ytterligare drar isär samhället. Man
              måste i stället försöka hålla ihop samhället och se till att de
              försämringar som måste till i tider av kris också bärs solidariskt.
            </seg>
          </u>
          <u xml:id="i-06463f9d1fe860b1-64" prev="i-06463f9d1fe860b1-49" who="Q262285">
            <seg>
              Jämställdhet och jämlikhet är inte bara vackra ord. De måste
              också innebära något i praktisk handling. När utskottet talar
              om vikten av kvinnors deltagande på arbetsmarknaden och när man
              talar om vikten av jämställda villkor men samtidigt inte kritiserar
              de försämringar som leder till att kvinnor i större utsträckning
              ses som reservarbetskraft, då är man inte riktigt konsekvent.
            </seg>
          </u>
          <u xml:id="i-06463f9d1fe860b1-65" prev="i-06463f9d1fe860b1-49" who="Q262285">
            <seg>
              Kraven på hållbar utveckling måste leda till investeringar, måste
              leda till att man satsar på nya, gröna jobb som också kan vara
              en väg ut ur krisen. Det krävs en annan politik.
            </seg>
          </u>
          <u xml:id="i-06463f9d1fe860b1-66" prev="i-06463f9d1fe860b1-49" who="Q262285">
            <seg>
              Dessutom måste respekten för fackliga rättigheter återupprättas.
            </seg>
          </u>
          <u xml:id="i-06463f9d1fe860b1-67" prev="i-06463f9d1fe860b1-49" who="Q262285">
            <seg>
              Det finns många som kommer att säga goda saker i debatten, och
              det finns några som redan har gjort det. Jag tycker att Kenneth
              G Forslund i allt väsentligt sade bra saker, och jag tycker att
              Valter Mutt sade bra saker.
            </seg>
          </u>
          <u xml:id="i-06463f9d1fe860b1-68" prev="i-06463f9d1fe860b1-49" who="Q262285">
            <seg>
              Problemet för de två partierna är att de inte är tillräckligt
              konsekventa. Om ni menar allvar med fackliga rättigheter och en
              arbetsmarknad som bygger på rättvisa, då har ni tillsammans med
              oss möjligheten att se till att EU:s fördrag inte ratificeras
              i Sveriges riksdag förrän vi har ett socialt protokoll på plats.
              Säger ni ja till det har vi som minoritet makten att förhindra
              en fördragsändring med kravet på ett socialt protokoll.
            </seg>
          </u>
          <u xml:id="i-06463f9d1fe860b1-69" prev="i-06463f9d1fe860b1-49" who="Q262285">
            <seg>
              Vi i Vänsterpartiet räcker ut handen till Socialdemokraterna
              och Miljöpartiet för att tillsammans med oss förhindra att EU
              fortsätter utan att se till att fackliga rättigheter tas på allvar.
              Fina ord räcker inte!
            </seg>
          </u>
          <u xml:id="i-06463f9d1fe860b1-70" prev="i-06463f9d1fe860b1-49" who="Q262285">
            <seg>
              Dessutom måste jag säga: Den socialdemokratiska reservationen
              är mycket välskriven och tar upp bra saker. Men att bedöma den
              i samma andetag som man diskuterar europakten och från Socialdemokraternas
              sida är beredda att ställa sig bakom den europakt som just motverkar
              mycket av det man säger sig vilja stå för, det är fullständigt
              obegripligt för mig.
            </seg>
          </u>
          <u xml:id="i-06463f9d1fe860b1-71" prev="i-06463f9d1fe860b1-49" who="Q262285">
            <seg>
              Det rimliga vore i stället att man förstärkte kritiken mot den
              politik som riskerar att leda till ytterligare orättvisor på arbetsmarknaden,
              ytterligare klasskillnader och ännu mindre jämställdhet mellan
              kvinnor och män. Det är det stora problemet med kommissionens
              arbetsprogram likaväl som med politiken i många EU-länder. Det
              är högern som styr.
            </seg>
          </u>
          <note type="speaker">
            Anf. 5 GUSTAV BLIX (M):
          </note>
          <u xml:id="i-06463f9d1fe860b1-72" next="i-06463f9d1fe860b1-91" who="Q5579118">
            <seg>
              Fru talman! Vi ska i dag debattera utrikesutskottets utlåtande
              över EU-kommissionens arbetsprogram för 2012. Det är ett dokument
              som täcker många viktiga frågor allt från klimatfrågan, kampen
              mot den organiserade brottsligheten till asyl- och migrationsfrågor
              och mycket annat. Men framför allt handlar det, förståeligt nog,
              om hur Europa och EU ska tackla den djupa ekonomiska krisen.
            </seg>
          </u>
          <u xml:id="i-06463f9d1fe860b1-73" prev="i-06463f9d1fe860b1-72" who="Q5579118">
            <seg>
              Mycket talar för att också 2012 kommer att bli ett turbulent
              år för den europeiska ekonomin. I kristider ställs ofta viktiga
              frågor i syfte att omvärdera sakernas tillstånd. Det är naturligt
              och bra. Men risken är också stor för att man tar de korta vägarna
              och de snabba genvägarna. Trots de stora möjligheter till förbättringar
              som finns, finns också risken att man i sin iver gör fel och fort.
              Kriser kan därför utgöra en grogrund för farliga förenklingar
              och politisk populism av värsta sort, i värsta fall också för
              politisk extremism och till och med våld.
            </seg>
          </u>
          <u xml:id="i-06463f9d1fe860b1-74" prev="i-06463f9d1fe860b1-72" who="Q5579118">
            <seg>
              En av de farliga saker som lättast sker i orostider är att man
              sluter sig att man försöker hålla omvärlden och verkligheten från
              sig och att man i sin iver att skydda sig skapar nya och värre
              problem både för sig själv och för andra.
            </seg>
          </u>
          <u xml:id="i-06463f9d1fe860b1-75" prev="i-06463f9d1fe860b1-72" who="Q5579118">
            <seg>
              Därför är det viktigt och välkommet att vi i riksdagens utrikesutskott
              har en bred samsyn i detta utlåtande om att redan inledningsvis
              betona vikten av att fortsätta hålla Europa öppet. Lösningen på
              Europas kris kan inte vara att vi försöker stänga omvärlden ute
              utan i stället att vi själva försöker öppna upp oss ännu mer.
              Därför vill vi moderater också gärna se ett EU som i ännu större
              utsträckning engagerar sig i omvärlden och som genom handel, student-
              och forskarutbyten, migration, utvecklingssamarbete och investeringar
              är fortsatt öppet för hela världen. Det handlar om ett Europa
              som är öppet för nya medlemmar och ett fördjupat samarbete med
              våra grannar i såväl syd som i öst och väst.
            </seg>
          </u>
          <u xml:id="i-06463f9d1fe860b1-76" prev="i-06463f9d1fe860b1-72" who="Q5579118">
            <seg>
              Fru talman! Europas hus måste komma i ordning. För många har
              för länge sökt de farliga genvägarnas politik och lånat till sin
              konsumtion. Bara så sent som förra veckan fick sex euroländer
              se sina kreditbetyg sänkta. Därför är det både viktigt och bra
              att euroländerna tillsammans med andra EU-länder har enats om
              en ny finanspakt som kan lägga grunden för att få ordning och
              reda i de offentliga finanserna, precis som vi har fått i Sverige.
              Att Sverige deltar innebär som bekant inga rättsliga förpliktelser,
              men vi ges däremot en möjlighet till insyn och inflytande.
            </seg>
          </u>
          <u xml:id="i-06463f9d1fe860b1-77" prev="i-06463f9d1fe860b1-72" who="Q5579118">
            <seg>
              Europas problem är dock äldre än den senaste finanskrisen. Jag
              är själv född 1974, och under hela min livstid, ända sedan oljekrisen,
              har Europas länder brottats med sviktande konkurrenskraft. Den
              stora och avgörande frågan lyder därför: Hur ska Europa få fart
              på tillväxten och få nya jobb på plats? Det är där den stora utmaningen
              ligger.
            </seg>
          </u>
          <u xml:id="i-06463f9d1fe860b1-78" prev="i-06463f9d1fe860b1-72" who="Q5579118">
            <seg>
              Lärdomen från den svenska 90-talskrisen är att man visserligen
              måste få ordning på sina egna offentliga finanser och få en budget
              som håller, men man måste också ibland våga sig på tuffa reformer.
              Det räcker inte att låna till nya utgifter för att försöka hålla
              hjulen snurrande, utan man måste faktiskt göra verkligt tuffa
              och jobbiga förändringar. Det handlar om en tillväxtstrategi som
              vågar utmana privilegier, monopol, byråkrati och överregleringar
              och som åter kan skapa förtroende och framtidstro i ekonomin.
              Klarar man det kan man, precis som Sverige, komma stärkt ur krisen.
            </seg>
          </u>
          <u xml:id="i-06463f9d1fe860b1-79" prev="i-06463f9d1fe860b1-72" who="Q5579118">
            <seg>
              Genom just avregleringar, effektiviseringar, investeringar och
              inte minst ekonomisk integration med övriga Europa och världen
              har Sverige sedan 1990-talet ökat sitt välstånd och sin konkurrenskraft.
              Det är också denna resa som vi och övriga Europa måste fortsätta
              på.
            </seg>
          </u>
          <u xml:id="i-06463f9d1fe860b1-80" prev="i-06463f9d1fe860b1-72" who="Q5579118">
            <seg>
              Fru talman! En del söker utmåla dagens kris som marknadsekonomins
              kris. De har fel. Det är bara att se till verkligheten. Man kan
              till exempel studera undersökningen Index of Economic Freedom
              . Den presenteras varje år.
            </seg>
          </u>
          <u xml:id="i-06463f9d1fe860b1-81" prev="i-06463f9d1fe860b1-72" who="Q5579118">
            <seg>
              Den visar hur öppna världens länder är i sin ekonomi, och den
              visar också att just de länder som har klarat sig ganska bra i
              krisen också klarar sig ganska bra i rankningen. Länder som Sverige
              och Nederländerna landar på plats 21 respektive 15 medan problemländer
              när man tittar på ekonomisk frihet som Frankrike och Portugal
              landar på plats 67 respektive 68. Krisländerna Italien och Grekland
              hamnar på plats 92 respektive 119.
            </seg>
          </u>
          <note>
            Italien är då strax efter Azerbajdzjan men före Honduras, medan
            Grekland kommer efter Mali och Benin men strax före Senegal och
            Jemen.
          </note>
          <u xml:id="i-06463f9d1fe860b1-82" prev="i-06463f9d1fe860b1-72" who="Q5579118">
            <seg>
              Visst finns det länder som rankas ganska högt i undersökningen
              som har haft det svårt i finanskrisens kölvatten, men dessa länder
              verkar också vara de som har återhämtat sig först och bäst. Dit
              hör de baltiska staterna och Island men även Irland och Storbritannien.
              Nej, problemen i dessa länder är långt ifrån över, men utvecklingen
              har i alla fall börjat vända och går åt rätt håll.
            </seg>
          </u>
          <u xml:id="i-06463f9d1fe860b1-83" prev="i-06463f9d1fe860b1-72" who="Q5579118">
            <seg>
              Ser man på EU som helhet så skulle man med ett vägt medeltal
              i den här undersökningen placera unionen någonstans runt plats
              45. Då hamnar man som EU-länderna Belgien och Malta, som då skulle
              representera EU som helhet, eller som Colombia, Costa Rica och
              Oman. Det är knappast några nyliberala marknadsekonomiska drömländer,
              utan det är länder som jag tror har en hel del att göra för att
              förbättra sin öppenhet och få mer av marknad och därmed också
              mer av tillväxt och investeringar.
            </seg>
          </u>
          <u xml:id="i-06463f9d1fe860b1-84" prev="i-06463f9d1fe860b1-72" who="Q5579118">
            <seg>
              Fru talman! Europa behöver reformer. Som ovan nämnda exempel
              visar är det i första hand politiken på nationell nivå som gör
              skillnad. Många av de problem Europas länder nu brottas med har
              skapats i ländernas huvudstäder, inte i Bryssel, och de kan lösas
              i Europas huvudstäder, inte i Bryssel. Lösningarna måste i första
              hand komma på plats i medlemsländernas regeringar och parlament.
            </seg>
          </u>
          <u xml:id="i-06463f9d1fe860b1-85" prev="i-06463f9d1fe860b1-72" who="Q5579118">
            <seg>
              En del EU-länder har regler och traditioner som försvann i Sverige
              med skråväsendet. I Grekland kan en licens för att få köra taxi
              kosta många gånger mer än vad en ny bil kostar för att man måste
              köpa den på svarta börsen. Det finns lokala monopol på alla möjliga
              samhällstjänster som är skyddade alltifrån bagerier, frisörer
              till läkare eller jurister.
            </seg>
          </u>
          <u xml:id="i-06463f9d1fe860b1-86" prev="i-06463f9d1fe860b1-72" who="Q5579118">
            <seg>
              Den italienska centralbanken har beräknat effekterna om Italiens
              serviceindustri skulle vara lika effektiv som genomsnittet för
              övriga euroområdet. Det vill säga att man skulle gå från plats
              92 till 45. Det innebär inte att man skulle vara i toppen, men
              man skulle åtminstone närma sig snittet. Det skulle innebära att
              Italiens bnp beräknas öka med hela 11 procent, varav hälften sannolikt
              skulle ge effekt de första tre åren. Det skulle inte bara innebära
              en välkommen välståndsökning för ganska pressade italienska hushåll,
              konsumenter och företag, utan det vore också en verklig stimulanspolitik
              som skulle ge nya jobb, ökad tillväxt och ökat utrymme i ekonomin.
              Den skulle dock inte riskera att bygga upp nya skuldberg och göra
              ont värre.
            </seg>
          </u>
          <u xml:id="i-06463f9d1fe860b1-87" prev="i-06463f9d1fe860b1-72" who="Q5579118">
            <seg>
              Fru talman! Även om huvudansvaret för att lösa krisen vilar på
              nationella regeringar finns det också en hel del som vi kan och
              bör göra gemensamt i EU. Därför är det bra att kommissionen i
              sitt arbetsprogram för 2012 understryker att den inre marknaden
              inte är färdig men att den är vårt viktigaste verktyg för tillväxt
              och sysselsättning. Här behövs en offensiv satsning för att förverkliga
              en väl fungerande inre marknad. Det handlar inte minst om att
              bryta ned de hinder som fortfarande bromsar den så viktiga gränsöverskridande
              tjänstemarknadens utveckling och om att få i gång en fungerande
              digital marknad. Därför är det viktigt och välkommet att kommissionen
              nu betonar att vi vill se en skyndsam behandling av de 12 huvudförslagen
              i inremarknadsakten och att man ska prioritera den så kallade
              Europa 2020-strategin. Vi välkomnar här särskilt ambitionen att
              underlätta kvinnors deltagande på arbetsmarknaden. Här finns en
              enorm resurs som Europas länder måste ta bättre vara på. Det ökar
              inte bara tillväxten, vilket är bra, utan än viktigare stärker
              det kvinnors ställning och bidrar till ökad frihet och jämställdhet.
              Det välkomnar vi.
            </seg>
          </u>
          <u xml:id="i-06463f9d1fe860b1-88" prev="i-06463f9d1fe860b1-72" who="Q5579118">
            <seg>
              Vi välkomnar också den uttalade ambitionen att modernisera EU:s
              budget, men vi tycker ärligt att kommissionens förslag lämnar
              mycket övrigt att önska på det här området. Det är orimligt att
              EU:s budget ska öka samtidigt som många medlemsländer sparar kraftigt
              i sina nationella budgetar. I stället vill vi se en politik där
              man avskaffar jordbrukssubventioner och på så sätt inte bara frigör
              resurser för nya satsningar på forskning och infrastruktur utan
              också kan öka möjligheterna för konsumenter att köpa billigare
              produkter i EU och få på plats en verklig frihandel i världen.
              Det skulle vara en välkommen vitamininjektion i hela världsekonomin
              och framför allt ge goda möjligheter för fattiga länder att få
              en ökad ekonomisk utveckling genom att producera livsmedel som
              de kan sälja till rika länder som länderna i EU.
            </seg>
          </u>
          <u xml:id="i-06463f9d1fe860b1-89" prev="i-06463f9d1fe860b1-72" who="Q5579118">
            <seg>
              Om kommissionen menar allvar med att tillväxt, konkurrenskraft
              och sysselsättning nu är det som ska prioriteras håller det inte
              att samtidigt föreslå åtgärder som går i motsatt riktning. Dit
              hör en skatt på finansiella transaktioner som kommissionen själv
              säger är problematisk. Men det finns också andra förslag i det
              här dokumentet som inte håller.
            </seg>
          </u>
          <u xml:id="i-06463f9d1fe860b1-90" prev="i-06463f9d1fe860b1-72" who="Q5579118">
            <seg>
              Fru talman! I kristider är det lätt att bara se problemen. Därför
              får vi inte glömma att EU nu också tar viktiga steg som är positiva.
              Vi kan välkomna Kroatien som en ny medlem, och vi kan genom de
              senaste årens omvälvningar se ett nytt hopp om att förbättra relationerna
              med länderna söder om Medelhavet och hjälpa dessa länder till
              demokrati, rättsstat och det välstånd som marknadsekonomiska reformer
              och tillgång till den europeiska marknaden skulle kunna medföra.
            </seg>
          </u>
          <u xml:id="i-06463f9d1fe860b1-91" prev="i-06463f9d1fe860b1-72" who="Q5579118">
            <seg>
              Fru talman! Trots krisens alla utmaningar och problem bör vi
              ta fasta främst på de möjligheter som ett fritt, fredligt, enat
              och öppet Europa kan erbjuda både oss som bor här och resten av
              världen. Kommissionens arbetsprogram pekar på flera viktiga och
              välkomna reformer men innehåller också, i ärlighetens namn, en
              del mindre bra idéer och förslag. Därför är det viktigt att länder
              som Sverige, med god erfarenhet av just reformer, tar för sig
              i diskussionerna i Bryssel. Sveriges röst ska vara stark och engagerad
              för ett bättre Europa. Därför vill jag yrka bifall till utrikesutskottets
              förslag till beslut.
            </seg>
          </u>
          <note type="speaker">
            Anf. 6 LARS OHLY (V) replik:
          </note>
          <u xml:id="i-06463f9d1fe860b1-92" next="i-06463f9d1fe860b1-96" who="Q262285">
            <seg>
              Fru talman! Gustav Blix sade att vi får inflytande med europakten.
              Argumentationen från statsministern och förespråkarna för europakten
              har ju varit närmast av negativ art, nämligen att vi ska förhindra
              att vi behöver bindas av de åtgärder som kommer att föreslås inom
              europakten och att vi kommer att få sitta med vid bordet, vilket
              nu är tillförsäkrat, en gång per år. Inflytandet är något marginellt,
              för att uttrycka sig milt, Gustav Blix.
            </seg>
          </u>
          <u xml:id="i-06463f9d1fe860b1-93" prev="i-06463f9d1fe860b1-92" who="Q262285">
            <seg>
              Problemet handlar ju om huruvida europakten är bra eller dålig.
              Är det rätt eller fel väg? Det är det som också diskuteras i utskottets
              utlåtande om kommissionens arbetsprogram. Det verkar som om majoriteten
              lite för lite har insett att det finns en gräns där nedskärningar
              slår över och blir kontraproduktiva.
            </seg>
          </u>
          <u xml:id="i-06463f9d1fe860b1-94" prev="i-06463f9d1fe860b1-92" who="Q262285">
            <seg>
              Nedskärningarna kommer att leda till att det blir svårare att
              hämta igen den ekonomiska kris som nu genomsyrar läget i flera
              av EU:s länder. Ett av skälen till det är euron.
            </seg>
          </u>
          <u xml:id="i-06463f9d1fe860b1-95" prev="i-06463f9d1fe860b1-92" who="Q262285">
            <seg>
              Gustav Blix hör till ett parti som arbetade mycket hårt för ett
              ja till svenskt euromedlemskap 2003. Jag antar att varken Gustav
              Blix eller partiet har ändrat uppfattning. De tycker fortfarande
              att det är en bra idé med en centralbank i Frankfurt som bestämmer
              räntan och valutapolitiken för hela detta icke naturliga valutaområde,
              vilket är ett av de stora problemen i dag.
            </seg>
          </u>
          <u xml:id="i-06463f9d1fe860b1-96" prev="i-06463f9d1fe860b1-92" who="Q262285">
            <seg>
              Det är ett av de absolut största problemen vi har, nämligen att
              det inte är ett naturligt valutaområde. Det innebär stora problem
              för länder som inte hör till EU:s kärnländer, till de största
              ekonomierna. När Tyskland bestämmer räntan och valutan får Grekland
              betala priset. Därför borde egentligen Gustav Blix tacka svenska
              folket för att de var klokare än vad Moderaterna var de var klokare
              än vad Gustav Blix, Fredrik Reinfeldt och Anders Borg var och
              röstade nej till euron 2003.
            </seg>
          </u>
          <note type="speaker">
            Anf. 7 GUSTAV BLIX (M) replik:
          </note>
          <u xml:id="i-06463f9d1fe860b1-97" next="i-06463f9d1fe860b1-101" who="Q5579118">
            <seg>
              Fru talman! Man kan se det på ett annat sätt. Europas kris är
              väsentligt mycket äldre än euron. Det här är en utmaning som vi
              har försökt att adressera gemensamt ända sedan jag föddes.
            </seg>
          </u>
          <u xml:id="i-06463f9d1fe860b1-98" prev="i-06463f9d1fe860b1-97" who="Q5579118">
            <seg>
              Euron var ett svar på detta. Den har tjänat många länder bra
              och också inneburit en välkommen vitamininjektion i Europas ekonomi.
              Men det finns problem kvar att lösa. Det grundläggande problemet
              är just det som man med finanspakten och andra åtgärder nu försöker
              komma till rätta med. Det handlar om: Har vi regler? Respekteras
              de reglerna? Följs de reglerna?
            </seg>
          </u>
          <u xml:id="i-06463f9d1fe860b1-99" prev="i-06463f9d1fe860b1-97" who="Q5579118">
            <seg>
              Det finns euroländer som har klarat sig ganska bra i krisen.
              Det finns euroländer som har enormt stora problem. Det finns länder
              utan euron som har problem, och det finns länder utan euron som
              har klarat sig bättre. Jag tror att förklaringen snarare går att
              hämta i hur väl man har klarat att reformera den nationella ekonomin
              på hemmaplan. Det var också det jag lyfte fram i mitt anförande.
            </seg>
          </u>
          <u xml:id="i-06463f9d1fe860b1-100" prev="i-06463f9d1fe860b1-97" who="Q5579118">
            <seg>
              Europa har mycket att göra. Länder som Grekland och Italien är
              i en rankning vad det gäller öppenhet placerade på platserna 92
              och 119 i en internationell jämförelse. Där har vi problem.
            </seg>
          </u>
          <u xml:id="i-06463f9d1fe860b1-101" prev="i-06463f9d1fe860b1-97" who="Q5579118">
            <seg>
              Lars Ohly skulle vilja se ett tack från Moderaterna för folkomröstningsresultatet
              när det gäller euron. Var har vi tacket för det EU-medlemskap
              som har inneburit stora möjligheter för svenska företag och för
              svenska anställda att ha bra jobb i Sverige? EU-medlemskapet har
              tjänat Sverige väl. Där röstade Lars Ohly nej. Har du tackat svenska
              folket för att de röstade ja till EU och därmed också gav möjlighet
              till tillväxt, investeringar, företagande, öppenhet och inflytande
              i Europa?
            </seg>
          </u>
          <note type="speaker">
            Anf. 8 LARS OHLY (V) replik:
          </note>
          <u xml:id="i-06463f9d1fe860b1-102" next="i-06463f9d1fe860b1-106" who="Q262285">
            <seg>
              Fru talman! Det vi varnade för när vi hade omröstningen om EU
              1994 var att fackliga rättigheter skulle attackeras, att vi skulle
              se en period av nedskärningar, att vi skulle se försämrade sociala
              rättigheter och att vi skulle riskera att få en högre arbetslöshet
              i Sverige än vad vi hade haft historiskt. Tyvärr besannades allt
              det.
            </seg>
          </u>
          <u xml:id="i-06463f9d1fe860b1-103" prev="i-06463f9d1fe860b1-102" who="Q262285">
            <seg>
              Vi är nu fast i en massarbetslöshet i Sverige, och vi har historiskt
              sett oerhört höga arbetslöshetstal. Det har i sin tur lett till
              ökade orättvisor, klasskillnader och ojämställdhet. Det här är
              naturligtvis inte enbart beroende på det svenska EU-medlemskapet.
              Men att EU-medlemskapet i sig har inneburit en positiv utveckling
              för svenska löntagare och för människor som bor och lever i Sverige
              tror jag är lite svårt att leda i bevis.
            </seg>
          </u>
          <u xml:id="i-06463f9d1fe860b1-104" prev="i-06463f9d1fe860b1-102" who="Q262285">
            <seg>
              Problemet för Gustav Blix och för Moderaterna är att de är fast
              vid centrala lösningar på Europas problem. Det är en centralisering
              där demokratin tappar i kraft och inflytande, en centralisering
              som innebär att de största länderna bestämmer takten och utvecklingen.
              De andra länderna får hänga på, oavsett om de gynnas av det eller
              inte.
            </seg>
          </u>
          <u xml:id="i-06463f9d1fe860b1-105" prev="i-06463f9d1fe860b1-102" who="Q262285">
            <seg>
              Det vi ser i dag i Grekland, i Portugal, i Spanien och i Italien
              och som vi har sett på Irland är just hur den politiken är förödande
              för människors möjligheter till rättvisa villkor, jämställdhet
              och jämlikhet i samhällen och en god ekonomisk utveckling. Därför
              tror jag nog att min fråga om ett tack till svenska folket från
              Moderaterna och Gustav Blix är något mer relevant. I dagens ekonomiska
              och politiska situation tror jag att det är uppenbart för de allra
              flesta.
            </seg>
          </u>
          <u xml:id="i-06463f9d1fe860b1-106" prev="i-06463f9d1fe860b1-102" who="Q262285">
            <seg>
              Vi är tacksamma för att vi röstade nej till euron. Det är 8 procent
              av svenskarna som tror på euron i dag. Det är 20 procent som tror
              på spöken. Det säger något om eurons styrka i den svenska opinionen.
            </seg>
          </u>
          <note type="speaker">
            Anf. 9 GUSTAV BLIX (M) replik:
          </note>
          <u xml:id="i-06463f9d1fe860b1-107" next="i-06463f9d1fe860b1-111" who="Q5579118">
            <seg>
              Fru talman! Jag tycker att Lars Ohly lyssnade lite dåligt på
              det jag sade, för var det någonting jag verkligen ville understryka
              i mitt anförande så var det detta: Ska vi möta den här utmaningen
              och de problem som finns i Europa ligger huvudansvaret inte i
              Bryssel, utan det ligger hos de nationella parlamenten och de
              nationella regeringarna, som behöver göra saker för att öppna
              upp sin ekonomi och få den att fungera bättre.
            </seg>
          </u>
          <u xml:id="i-06463f9d1fe860b1-108" prev="i-06463f9d1fe860b1-107" who="Q5579118">
            <seg>
              Det är väl ingen slump att det är så stor skillnad i fråga om
              hur de här EU-länderna till exempel bedöms vad det gäller ekonomisk
              utveckling och öppenhet? Det är ingen centralstyrning som säger
              att allting är likadant. Detta visar tvärtom på vilka enorma skillnader
              det är mellan länder som har valt en linje som jag känner igen
              ganska mycket från vänsterargumentationen hemma det handlar om
              att skydda, ha skråväsen, att reglera och att göra det svårt för
              människor att investera och att driva företag och länder som har
              varit mer öppna, som Sverige och Nederländerna, som också har
              klarat krisen bättre.
            </seg>
          </u>
          <u xml:id="i-06463f9d1fe860b1-109" prev="i-06463f9d1fe860b1-107" who="Q5579118">
            <seg>
              Det här är någonting vi måste göra på hemmaplan. Sedan finns
              det viktiga saker vi kan göra gemensamt i Bryssel, och det ska
              vi göra. Det handlar om att få till stånd ett bra regelverk för
              den inre marknaden. Det handlar också om att ha en budget som
              vi förhoppningsvis kan få på plats, som just motverkar att vi
              stänger oss mot omvärlden och som stärker vår egen konkurrenskraft
              genom satsningar på forskning och infrastruktur.
            </seg>
          </u>
          <u xml:id="i-06463f9d1fe860b1-110" prev="i-06463f9d1fe860b1-107" who="Q5579118">
            <seg>
              Där har vi mycket att göra gemensamt i EU, men den stora hemläxan
              måste vi göra på nationell nivå. Det är de tuffa utmaningar som
              länderna nu brottas med. Jag tror att vi ska vara rätt imponerade
              av vad en del länder gör och också hoppas på mer av andra.
            </seg>
          </u>
          <u xml:id="i-06463f9d1fe860b1-111" prev="i-06463f9d1fe860b1-107" who="Q5579118">
            <seg>
              Den här debatten tycker jag att vi ska fortsätta att ha i denna
              kammare men också runt om i Europa. Hur får vi tillbaka sysselsättning,
              och hur får vi en ökad konkurrenskraft? Det här är inget nytt
              problem. Vi har brottats med det sedan 70-talet. Nu är det dags
              att vi på allvar tar tag i det.
            </seg>
          </u>
          <note type="speaker">
            Anf. 10 FREDRIK MALM (FP):
          </note>
          <u xml:id="i-06463f9d1fe860b1-112" next="i-06463f9d1fe860b1-131" who="Q3675520">
            <seg>
              Fru talman! Vi har i dag att diskutera utrikesutskottets utlåtande
              över EU-kommissionens arbetsprogram för detta år, alltså 2012.
              Det borde egentligen inte vara så mycket att orda om eftersom
              programmet redan är antaget, inte i går eller i förra veckan utan
              för tre månader sedan. Men det är ändå bra att det här tillfället
              ges att diskutera vikten av det europeiska samarbetet, och vi
              ser också en del ganska tydliga skiljelinjer.
            </seg>
          </u>
          <u xml:id="i-06463f9d1fe860b1-113" prev="i-06463f9d1fe860b1-112" who="Q3675520">
            <seg>
              Europa står i dag inför mycket stora utmaningar på både kort
              och längre sikt. Vår kontinent befinner sig i en mycket svår kris.
              Det är en ekonomisk kris, och det är också en politisk kris. Enligt
              Världsbankens studie Global Economic Prospects är eurozonen den
              enda region i världen som förutspås få negativ tillväxt i år,
              0,3 procent, att jämföra med Kina som förutspås växa med nästan
              9 procent i år.
            </seg>
          </u>
          <u xml:id="i-06463f9d1fe860b1-114" prev="i-06463f9d1fe860b1-112" who="Q3675520">
            <seg>
              Flera stater i Europeiska unionen befinner sig i en djup finansiell
              kris, en kris som i grund och botten beror på att länder har belånat
              sig till den grad att man nu inte klarar av att betala sina skulder.
              Vi i Sverige har, som vi alla vet, själva befunnit oss i en liknande
              situation för 20 år sedan. Det krävdes mycket mödosamma ansträngningar
              för att vårt land skulle resa sig ur krisen.
            </seg>
          </u>
          <u xml:id="i-06463f9d1fe860b1-115" prev="i-06463f9d1fe860b1-112" who="Q3675520">
            <seg>
              Vi ser nu hur stater med en betydligt svagare industriell bas,
              lägre produktivitet och svagare skattekraft har drabbats ännu
              mer än vad vi gjorde. Utmaningarna för Grekland är därmed betydligt
              större än de hinder vi själva hade att ta oss över i Sverige i
              början av 1990-talet.
            </seg>
          </u>
          <u xml:id="i-06463f9d1fe860b1-116" prev="i-06463f9d1fe860b1-112" who="Q3675520">
            <seg>
              Men denna ekonomiska kris är också en politisk kris. När Europas
              ekonomier går på tomgång minskar attraktionskraften för den europeiska
              modellen. EU:s så kallade mjuka makt förlorar i betydelse. Det
              blir svårare för oss att påverka i världen, inte minst i vårt
              omedelbara närområde i det södra grannskapet. Att Europeiska unionen
              är i kris försvagar hela den fria världen och förstärker den trend
              världen har sett de senaste årtiondena, där alltmer makt förflyttas
              österut.
            </seg>
          </u>
          <u xml:id="i-06463f9d1fe860b1-117" prev="i-06463f9d1fe860b1-112" who="Q3675520">
            <seg>
              Fru talman! Det är lätt att flytta ett huvudkontor från Europa,
              men det är betydligt svårare att flytta Alperna, Donau eller Skanderna.
              Vi befinner oss där vi befinner oss i Europa. Våra öden, utmaningar
              och möjligheter tvinnas samman av det faktum att vi är grannar
              och lever sida vid sida. I årtusenden har folken i Europa slagit
              ihjäl varandra. Demokratin är en förhållandevis ung företeelse
              och definitivt inte ett styrelseskick som vi kan ta för givet.
            </seg>
          </u>
          <u xml:id="i-06463f9d1fe860b1-118" prev="i-06463f9d1fe860b1-112" who="Q3675520">
            <seg>
              Vi måste därför stå upp för centrala principer om demokrati och
              mänskliga rättigheter, och vi måste värna det europeiska samarbetet
              som ett sätt att lösa centrala frågor för Europa vid förhandlingsbordet
              i stället för på slagfältet.
            </seg>
          </u>
          <u xml:id="i-06463f9d1fe860b1-119" prev="i-06463f9d1fe860b1-112" who="Q3675520">
            <seg>
              I det perspektivet, fru talman, är utvecklingen i Ungern mycket
              oroväckande. Den grundlag Ungern har antagit och den medielag
              som antogs förra året stärker det sittande regeringspartiet Fidesz.
              Det skapar en rädsla hos fria medier, och vi har redan sett konkreta
              exempel på hur människor har drabbats av dessa lagändringar. Det
              är därför mycket bra att Europeiska kommissionen nu granskar Ungern.
            </seg>
          </u>
          <u xml:id="i-06463f9d1fe860b1-120" prev="i-06463f9d1fe860b1-112" who="Q3675520">
            <seg>
              Inget samarbete är starkare än dess svagaste länk. När en medlemsstat
              i Europeiska unionen börjar tumma på grundläggande principer undermineras
              i förlängningen trovärdigheten inte bara för Ungern självt utan
              för hela Europa, hela EU.
            </seg>
          </u>
          <u xml:id="i-06463f9d1fe860b1-121" prev="i-06463f9d1fe860b1-112" who="Q3675520">
            <seg>
              Jag noterade att den ungerska utrikesministern sade så här: Ni
              behöver inte vara oroliga, därför att 90 procent av medierna i
              Ungern är i privat ägo, och i huvudsak kommer kritiken från vänsterorienterade
              medier.
            </seg>
          </u>
          <u xml:id="i-06463f9d1fe860b1-122" prev="i-06463f9d1fe860b1-112" who="Q3675520">
            <seg>
              Det där är nästan exakt vad regeringen i Venezuela sade för tio
              år sedan när man införde liknande inskränkningar i mediefriheten
              där, fast då sade man att kritiken kommer inte bara från vänster
              utan den kommer bara från höger, och dessutom är de allra flesta
              medierna privata.
            </seg>
          </u>
          <u xml:id="i-06463f9d1fe860b1-123" prev="i-06463f9d1fe860b1-112" who="Q3675520">
            <seg>
              I dag, tio år senare, är situationen i Venezuela en annan. Yttrandefriheten
              är betydligt mer inskränkt.
            </seg>
          </u>
          <u xml:id="i-06463f9d1fe860b1-124" prev="i-06463f9d1fe860b1-112" who="Q3675520">
            <seg>
              Om man börjar tumma på yttrandefrihet och pressfrihet i Ungern
              är risken att man står där om tio år. Då kan man inte hävda att
              kritiken bara kommer från några extremister långt ute till vänster,
              för det är faktiskt inte sant. Kritiken kommer i högsta grad också
              från den liberala gruppen i Europaparlamentet tillsammans med
              socialdemokrater, de gröna och socialisterna.
            </seg>
          </u>
          <u xml:id="i-06463f9d1fe860b1-125" prev="i-06463f9d1fe860b1-112" who="Q3675520">
            <seg>
              Fru talman! Låt mig peka på några viktiga liberala utmaningar
              för EU i dag. Det är nödvändigt att genomföra kraftfulla ekonomiska
              reformer i medlemsstaterna för att stärka ekonomin och öka sysselsättningen.
              Det krävs såväl krishantering på kort sikt som strukturreformer
              på längre sikt.
            </seg>
          </u>
          <u xml:id="i-06463f9d1fe860b1-126" prev="i-06463f9d1fe860b1-112" who="Q3675520">
            <seg>
              Vi i Folkpartiet är övertygade om att detta i slutändan kommer
              att kräva ett fördjupat samarbete i Europa för att riva fler handelshinder
              och begränsningar för ekonomisk utveckling, globalisering och
              frihandel. Dit hör inte skatter på finansiella transaktioner eller
              andra typer av regleringar, utan snarare reformer för att locka
              kapital till Europa i stället för att skrämma kapital bort från
              Europa. Det är också nödvändigt att EU:s budget allokerar resurser
              till sådant som skapar produktivitet, tillväxt och jobb, inte
              minst forskning och produktiva näringar.
            </seg>
          </u>
          <u xml:id="i-06463f9d1fe860b1-127" prev="i-06463f9d1fe860b1-112" who="Q3675520">
            <seg>
              Fru talman! Det är också nödvändigt att Europeiska unionen, trots
              de svåra ekonomiska tider som råder, förmår att mobilisera kraft
              för att bidra på ett konstruktivt sätt till utvecklingen i det
              södra grannskapet. Den arabiska våren är historisk såtillvida
              att miljoner människor har gått ut med sina bara händer eller
              möjligen med en megafon och i värsta fall med en planka för att
              konfrontera djupt diktatoriska och korrupta regimer. Men vi har
              ingen aning om hur dessa länder kommer att se ut om fem tio år.
              Vi vet att alla människor som demonstrerar inte nödvändigtvis
              är progressiva demokrater. Det finns också mörka krafter i dessa
              samhällen som nu vädrar morgonluft och som tidigare har varit
              i opposition till regimerna.
            </seg>
          </u>
          <u xml:id="i-06463f9d1fe860b1-128" prev="i-06463f9d1fe860b1-112" who="Q3675520">
            <seg>
              Det är därför väldigt viktigt att EU ökar sitt stöd till demokraterna
              i Mellanöstern och i arabvärlden och att man ökar trycket på de
              regimer som sitter kvar vid makten att genomföra demokratiska
              reformer och på de nya regimer som har tagit över att inleda en
              demokratisering och fördjupa detta.
            </seg>
          </u>
          <u xml:id="i-06463f9d1fe860b1-129" prev="i-06463f9d1fe860b1-112" who="Q3675520">
            <seg>
              Fru talman! Europeiska unionen måste försäkra sig om att alla
              medlemsstater lever upp till de principer som slås fast i EU:s
              fördrag och andra internationella relevanta dokument. Vi kan inte
              utgå ifrån att medlemsstaterna på något sätt skulle vara immuna
              mot auktoritära tendenser. Tvärtom måste vi vara ännu mer noggranna
              i att efterfölja att mänskliga rättigheter, tolerans och demokrati
              garanteras i alla medlemsstater.
            </seg>
          </u>
          <u xml:id="i-06463f9d1fe860b1-130" prev="i-06463f9d1fe860b1-112" who="Q3675520">
            <seg>
              Fru talman! Vi ser nu hur EU-motståndarna vädrar morgonluft.
              Det är tories och det är Timo, det är Jonas och det är Jimmie.
              De var emot detta samarbete i går, de är emot detta europeiska
              samarbete i dag och de kommer garanterat att vara emot detta samarbete
              i morgon. Men deras lösningar skulle inte hjälpa Europa genom
              den kris vi i dag går igenom.
            </seg>
          </u>
          <u xml:id="i-06463f9d1fe860b1-131" prev="i-06463f9d1fe860b1-112" who="Q3675520">
            <seg>
              Vänsterpartiet och Sverigedemokraterna har båda sina rötter i
              de rörelser som skövlade, brände och plågade vår kontinent i årtionden.
              Vi andra har mödosamt byggt upp Europa igen efter stöveltramp
              och satellitstyre. Vi måste klara av denna skuldkris och den politiska
              förtroendekris som Europa står inför i dag. Det är det som är
              vårt viktigaste uppdrag för de kommande åren.
            </seg>
          </u>
          <note>
            (Applåder)
          </note>
          <note type="speaker">
            Anf. 11 LARS OHLY (V) replik:
          </note>
          <u xml:id="i-06463f9d1fe860b1-132" next="i-06463f9d1fe860b1-136" who="Q262285">
            <seg>
              Fru talman! Låt mig börja med att säga att det fanns mycket som
              jag instämde med i Fredrik Malms anförande. Det var till exempel
              väldigt klargörande och tydligt vad gäller utvecklingen i Ungern.
              Det är något jag skäms över just nu att så lite sägs och så många
              är så tysta om en utveckling som helt uppenbart kränker demokratin
              och riskerar att leda till att minoriteters rättigheter ytterligare
              försämras i ett land som inte är känt för att kunna värna dem
              särskilt bra.
            </seg>
          </u>
          <u xml:id="i-06463f9d1fe860b1-133" prev="i-06463f9d1fe860b1-132" who="Q262285">
            <seg>
              Men på slutet kände jag bättre igen Fredrik Malm. Synen på demokratin
              är oerhört viktig. I ett läge när den ekonomiska krisen riskerar
              att leda till nedskärningar, som jag menar också i sin tur främjar
              grogrunden för rasism och främlingsfientlighet, är det kanske
              viktigare än någonsin att främja demokratin och att hävda demokratin.
            </seg>
          </u>
          <u xml:id="i-06463f9d1fe860b1-134" prev="i-06463f9d1fe860b1-132" who="Q262285">
            <seg>
              Det vi ser i Europa i dag och som jag försökte framhålla i mitt
              anförande är snarare att demokratin ses som ett problem. Man sätter
              demokratin åt sidan och tycker att det är viktigare att tjänstemän
              som inte kan avsättas får ansvaret för att lösa ekonomiska kriser.
              Man ökar makten hos en EU-kommission som består av teknokrater
              och hos en domstol som inte kan avsättas i allmänna val, medan
              de folkvalda representanterna får mindre inflytande och mindre
              makt.
            </seg>
          </u>
          <u xml:id="i-06463f9d1fe860b1-135" prev="i-06463f9d1fe860b1-132" who="Q262285">
            <seg>
              Därigenom minskar makten hos medborgarna. Därigenom minskar makten
              hos dem som har rösträtten.
            </seg>
          </u>
          <u xml:id="i-06463f9d1fe860b1-136" prev="i-06463f9d1fe860b1-132" who="Q262285">
            <seg>
              Detta är, som jag ser det, det stora problemet just nu. Vi har
              en EU-kommission och många länder i Europa som inte ser demokratin
              som vägen ut ur krisen utan som ser demokratin som ett hinder
              för att komma ut ur krisen. Jag tycker att det skulle vara klädsamt
              med lite hårdare kritik från utskottets majoritet likväl som från
              Folkpartiet mot en inriktning som sätter demokratin åt sidan i
              tider av kris. Det är då, om någonsin, som demokratin behöver
              värnas och utvecklas, Fredrik Malm.
            </seg>
          </u>
          <note type="speaker">
            Anf. 12 FREDRIK MALM (FP) replik:
          </note>
          <u xml:id="i-06463f9d1fe860b1-137" next="i-06463f9d1fe860b1-139" who="Q3675520">
            <seg>
              Fru talman! Det var mycket intressant att lyssna till Lars Ohly.
              Jag kan dela synen i beskrivningen av att det finns ett demokratiskt
              underskott i Europeiska unionen. Men lösningen på detta är i så
              fall att öka inflytandet för folkvalda politiker, och det tror
              jag i praktiken innebär en mer federalistisk utveckling av unionen.
              Det skulle vara mycket bra med ett ökat inflytande för Europarlamentet,
              exempelvis. Jag upplever att det är ett problem för Europeiska
              unionens funktionssätt att oppositionen i de olika medlemsstaterna
              Vänsterpartiet i Sverige och andra partier i andra länder har
              svårare att påverka eftersom det i ministerråd, kommissionstillsättningar
              och annat i huvudsak är regeringar och majoriteter i medlemsstaterna
              som påverkar.
            </seg>
          </u>
          <u xml:id="i-06463f9d1fe860b1-138" prev="i-06463f9d1fe860b1-137" who="Q3675520">
            <seg>
              Jag skulle gärna se en fördjupad demokrati i Europeiska unionen
              såtillvida att makt förflyttas ytterligare till Europaparlamentet.
              Det vore glädjande om också Vänsterpartiet stöder detta. Det skulle
              vara ett trendbrott från partiets mer historiska EU-skepticism
              mot en mer federalistisk inriktning. Men det vore förstås positivt.
            </seg>
          </u>
          <u xml:id="i-06463f9d1fe860b1-139" prev="i-06463f9d1fe860b1-137" who="Q3675520">
            <seg>
              Jag har försökt peka på ytterligare en sak i detta anförande
              och även i det anförande som jag höll i den utrikespolitiska debatten
              tidigare, nämligen att om Europeiska unionen försvagas och om
              krisen i Europeiska unionen innebär att vi inte har kapacitet
              att agera mer globalt och regionalt så försvagas egentligen hela
              den fria världen. Vi har sett att det finns andra modeller för
              att bygga stater och samhällen inte minst den kinesiska. Signalen
              från Kina till många auktoritära länder i världen är att den kinesiska
              modellen är rätt framgångsrik. Jämför den med den grekiska eller
              den italienska! Italien har haft nolltillväxt i tio år. Kina har
              haft 10 procents tillväxt i 30 år. Dessutom kan en regim behålla
              makten i Kina utan att introducera några fria val. Det är oroväckande
              om den europeiska modellens attraktionskraft minskar till förmån
              för modeller som den kinesiska.
            </seg>
          </u>
          <note type="speaker">
            Anf. 13 LARS OHLY (V) replik:
          </note>
          <u xml:id="i-06463f9d1fe860b1-140" next="i-06463f9d1fe860b1-143" who="Q262285">
            <seg>
              Fru talman! Repliken på mig kunde ha tagits på Gustav Blix, som
              försökte leda i bevis att det är korrupta regimer som saknar öppenhet
              som har framgång i ekonomiskt hänseende. Det är inte riktigt sant.
            </seg>
          </u>
          <u xml:id="i-06463f9d1fe860b1-141" prev="i-06463f9d1fe860b1-140" who="Q262285">
            <seg>
              Vi har uppmärksammat detta som ett problem. Vi tycker att det
              stora problemet i svensk utrikespolitik är bristen på konsekvens.
              Sverige har lätt att ta avstånd från diktaturer och brott mot
              mänskliga rättigheter i länder som vi inte har stora handelsförbindelser
              med. Men den svenska hållningen till Kina har både under socialdemokratiska
              och borgerliga regeringar tvärtom präglats av ett hänsynstagande
              som knappast hade varit fallet om inte Kina hade varit en sådan
              ekonomisk stormakt som det är. Detta tycker jag är en brist på
              konsekvens som är förödande för vår syn på demokrati och vår möjlighet
              att hävda demokratin i alla situationer.
            </seg>
          </u>
          <u xml:id="i-06463f9d1fe860b1-142" prev="i-06463f9d1fe860b1-140" who="Q262285">
            <seg>
              För att gå tillbaka till grundfrågan tror jag snarare att federalismen
              skulle göra att möjligheterna för medborgarna att känna sig delaktiga
              i de beslut som fattas minskar ytterligare. Den svenska demokratin
              och möjligheterna att påverka de folkvalda som i sin tur fattar
              besluten är i stor utsträckning uppbyggd på att vi nationellt
              har format våra demokratiska institutioner. Jag tror att få svenskar
              känner att man i någon avgörande mening har påverkat sammansättningen
              av EU-parlamentet. Det är ganska få svenskar som sitter där, och
              det är dessutom ganska få svenskar som anser att det är mödan
              värt att delta i valet.
            </seg>
          </u>
          <u xml:id="i-06463f9d1fe860b1-143" prev="i-06463f9d1fe860b1-140" who="Q262285">
            <seg>
              Men den svenska riksdagen har en demokratisk legitimitet genom
              ett högt valdeltagande och genom en historisk tradition. Därför
              tycker jag att det är viktigare att förstärka de nationella demokratiska
              institutionerna och motverka de teknokratiska bestämmanden som
              finns hos EU-kommissionen och EU-domstolen och som jag ser alldeles
              för mycket av i det arbetsprogram som vi just nu diskuterar. Där
              skulle det vara välkommet om Folkpartiet anslöt sig till en kritik
              mot EU-kommissionens inriktning.
            </seg>
          </u>
          <note type="speaker">
            Anf. 14 FREDRIK MALM (FP) replik:
          </note>
          <u xml:id="i-06463f9d1fe860b1-144" next="i-06463f9d1fe860b1-147" who="Q3675520">
            <seg>
              Fru talman! Vad gäller Kina noterar jag att tre partier gick
              till val på att USA skulle lämna alla sina militärbaser i bland
              annat östra Asien. Det hade stärkt Kina, kan jag säga. Det hade
              stärkt den kinesiska dominansen i världen och skapat en mycket
              stor oro i det bälte av demokratier som ligger öster om Kina Japan,
              Korea, Taiwan, Filippinerna och andra.
            </seg>
          </u>
          <u xml:id="i-06463f9d1fe860b1-145" prev="i-06463f9d1fe860b1-144" who="Q3675520">
            <seg>
              Nåväl, det är inte detta som är vårt huvudämne att diskutera
              här. Givetvis har de folkvalda politikerna i de nationella parlamenten
              en legitimitet gentemot landets invånare. Denna legitimitet förs
              också in i EU-maskineriet på en mer central nivå inom ministerråd
              och annat. Så är det. Men i det långa loppet och i och med den
              fördjupning av samarbete som kommer att vara nödvändig i Europa
              och i Europeiska unionen kommer det hela i slutändan att innebära
              att det måste finnas folkvalda politiker på den europeiska nivån
              som kommer att få en ökad bestämmanderätt och ökat inflytande.
              Detta menar jag som liberal.
            </seg>
          </u>
          <u xml:id="i-06463f9d1fe860b1-146" prev="i-06463f9d1fe860b1-144" who="Q3675520">
            <seg>
              Fru talman! Lars Ohly tar upp ytterligare en sak när det handlar
              om medlemsstaterna och Europeiska unionen. Om vi tittar på hur
              verkligheten ser ut och om vi är realistiska tror jag att det
              enda sättet att verkligen stärka de enskilda individernas makt
              och möjligheter i ett land som Grekland i dag är att man får ekonomin
              i ordning.
            </seg>
          </u>
          <u xml:id="i-06463f9d1fe860b1-147" prev="i-06463f9d1fe860b1-144" who="Q3675520">
            <seg>
              Vi kommer inte att kunna komma ifrån att om man inte lyckas sanera
              finanserna i de europeiska stater som i dag har mycket höga skuldberg
              kommer det i slutändan att slå ännu hårdare mot den grekiska allmänheten
              och mot vanligt folk i Grekland. Någonstans hänger detta med demokrati
              och möjligheter för Europa ihop med att de europeiska länderna
              klarar av att genomföra de åtstramningspaket som behövs. Det vore
              förstås glädjande om Vänsterpartiet var ännu tydligare med vikten
              av att detta genomförs och av att vi samarbetar om detta.
            </seg>
          </u>
          <note type="speaker">
            Anf. 15 KERSTIN LUNDGREN (C):
          </note>
          <u xml:id="i-06463f9d1fe860b1-148" next="i-06463f9d1fe860b1-164" who="Q4964100">
            <seg>
              Fru talman! Som har framgått är detta en debatt om ett arbetsprogram
              som är antaget arbetsprogrammet för kommissionen 2012. Det antogs
              den 15 november. Det är ett arbetsprogram som också har utblickar
              för kommissionens fortsatta verksamhetstid 20132014.
            </seg>
          </u>
          <u xml:id="i-06463f9d1fe860b1-149" prev="i-06463f9d1fe860b1-148" who="Q4964100">
            <seg>
              Det som är viktigt är att denna kammare och vi som svenska parlamentariker
              får möjlighet att diskutera vad som är i görningen. För oss, fru
              talman, och för mig som centerpartist är det givet att hävda ett
              frihetligt och hållbart EU, ett öppet EU, ett grönt EU och ett
              fredligt och ekonomiskt starkt EU som ger människor ökade möjligheter
              inte färre. Vi vill se EU som en stark internationell stämma för
              demokrati, för mänskliga rättigheter, för jämlikhet och solidaritet,
              för respekt för FN:s stadga och för folkrätten.
            </seg>
          </u>
          <u xml:id="i-06463f9d1fe860b1-150" prev="i-06463f9d1fe860b1-148" who="Q4964100">
            <seg>
              Fru talman! I ekonomiska kristider, som vi upplever i EU i dag,
              är det oerhört viktigt att minnas denna vision. Det är i kris
              som vännerna prövas, och det är där vi är i dag. Vi står inför
              stora utmaningar att bygga om och reformera EU, att reformera
              våra länder och att satsa på forskning, innovationer och på det
              gröna, framtidsinriktade nyföretagandet.
            </seg>
          </u>
          <u xml:id="i-06463f9d1fe860b1-151" prev="i-06463f9d1fe860b1-148" who="Q4964100">
            <seg>
              Fru talman! Låt mig dela en bild. Den avgående finska presidenten
              var nyligen i Strasbourg när jag var där. Hon fick då frågan:
              Om du tittar på EU och Europa utifrån vad ser du för bild? Hon
              sade: Jag ser en gammal och trött kontinent.
            </seg>
          </u>
          <u xml:id="i-06463f9d1fe860b1-152" prev="i-06463f9d1fe860b1-148" who="Q4964100">
            <seg>
              Fru talman! Det är detta som är så viktigt att se. Vi står inför
              stora utmaningar när det gäller att förändra och förnya. Vi måste
              hålla fast vid det som är EU:s 2020-program tillväxtagendan för
              företag, företagsamhet och nya jobb, för hållbarhetsfrågor och
              för en resurseffektiv och koldioxidsnål ekonomi. Rio + 20 finns
              med i arbetsprogrammet, och det är viktigt.
            </seg>
          </u>
          <u xml:id="i-06463f9d1fe860b1-153" prev="i-06463f9d1fe860b1-148" who="Q4964100">
            <seg>
              Jag tyckte att det var bra att många i morse kunde höra att EU
              går före när det gäller att minska koldioxidutsläppen från flygtrafiken.
              I dag samlas man i Moskva för att försöka hitta metoder för att
              komma till rätta med EU:s frontlinjearbete för att bringa ned
              koldioxidutsläppen från flygtrafiken med den koldioxidskatt som
              införs. Så ska EU fortsatt jobba.
            </seg>
          </u>
          <u xml:id="i-06463f9d1fe860b1-154" prev="i-06463f9d1fe860b1-148" who="Q4964100">
            <seg>
              Likaså är kvinnors deltagande på arbetsmarknaden bra och viktigt.
              Nyligen fick vi, fru talman, från Världsbanken en rapport som
              visar hur avgörande det är för att klara tillväxten att kvinnor
              är delaktiga på arbetsmarknaden. Det är klart att det är ett hot
              mot en framgångsrik nationell ekonomi och mot tillväxt och välstånd
              om 50 procent, eller mer, mer eller mindre står utanför arbetsmarknaden.
              Därför är det bra att också det finns med i arbetsprogrammet.
            </seg>
          </u>
          <u xml:id="i-06463f9d1fe860b1-155" prev="i-06463f9d1fe860b1-148" who="Q4964100">
            <seg>
              Vi välkomnar att det danska ordförandeskapet lyft fram respekten
              för arbetsmarknadens parter och de avtal som träffas mellan dessa
              som en prioriterad åtgärd.
            </seg>
          </u>
          <u xml:id="i-06463f9d1fe860b1-156" prev="i-06463f9d1fe860b1-148" who="Q4964100">
            <seg>
              Fru talman! När vi här i dag diskuterar går det inte att tänka
              bort att diskussioner i dag pågår också i det grekiska parlamentet.
              För mig blir bilden av en tidigare statsminister ganska tydlig
              när vi talar om det grekiska exemplet. Det var ju en statsminister
              som sade: Den som är satt i skuld är inte fri.
            </seg>
          </u>
          <u xml:id="i-06463f9d1fe860b1-157" prev="i-06463f9d1fe860b1-148" who="Q4964100">
            <seg>
              Nog kan vi på något sätt tänka på de orden nu när vi ser vad
              som händer i Grekland. Det här visar på vikten av att varje land
              gör sin hemläxa, har ordning i sin ekonomi och inte blundar vare
              sig för världen utanför eller för de värden som byggts upp i landet.
            </seg>
          </u>
          <u xml:id="i-06463f9d1fe860b1-158" prev="i-06463f9d1fe860b1-148" who="Q4964100">
            <seg>
              Samtidigt, fru talman, visar vi i dag i EU att vi gemensamt tar
              ansvar och att vi är beroende av varandra och måste ställa upp.
              Det handlar om praktisk solidaritet, om en sammanhållningspolitik
              som prövas. Klarar vi inte sammanhållningspolitiken inom EU riskerar
              det i längden hela projektet.
            </seg>
          </u>
          <u xml:id="i-06463f9d1fe860b1-159" prev="i-06463f9d1fe860b1-148" who="Q4964100">
            <seg>
              Det handlar, fru talman, om mänskliga rättigheter. Klarar vi
              inte att bygga ett EU baserat på mänskliga rättigheter har vi
              tappat ett grundvärde på vilket vi formerat hela projektet.
            </seg>
          </u>
          <u xml:id="i-06463f9d1fe860b1-160" prev="i-06463f9d1fe860b1-148" who="Q4964100">
            <seg>
              Även om det inte finns upptaget här hoppas jag att vi får se
              en framgång när det gäller EU:s anslutning till Europakonventionen
              för mänskliga rättigheter eftersom det är en viktig signal i dessa
              ekonomiska kristider att vi har MR-frågorna i högsätet.
            </seg>
          </u>
          <u xml:id="i-06463f9d1fe860b1-161" prev="i-06463f9d1fe860b1-148" who="Q4964100">
            <seg>
              Fru talman! Jag måste också beröra det som tidigare varit uppe
              här i debatten gällande Ungern. Jag är glad över att EU och EU-kommissionen
              i det här läget hänvisar till Europarådet eftersom EU i sitt eget
              traktat, i det Lissabonfördrag som vi beslutat om, inte har tillräckligt
              med muskler och en tillräcklig juridisk grund för att hantera
              frågor av den sort som vi nu diskuterar när det gäller Ungern.
            </seg>
          </u>
          <u xml:id="i-06463f9d1fe860b1-162" prev="i-06463f9d1fe860b1-148" who="Q4964100">
            <seg>
              Jag råkar, fru talman, ha fått uppdraget att särskilt granska
              Ungern så jag ska inte djupare gå in på detta. Men det är naturligtvis
              oerhört viktigt att EU inte underminerar utan i stället stärker
              det gemensamma uppdrag vi har: att hävda de mänskliga rättigheterna,
              demokratin och rättsstaten.
            </seg>
          </u>
          <u xml:id="i-06463f9d1fe860b1-163" prev="i-06463f9d1fe860b1-148" who="Q4964100">
            <seg>
              Fru talman! Jag är ödmjuk inför alla de utmaningar som enskilda
              människor ute i Europa i dag möter. Det är en oerhört tuff situation.
              Det här kräver mod och en vilja till reformer men även en insikt
              om att det inte blir lättare eller bättre om vi sticker huvudet
              i sanden, tänker bort problemen och tror att det löser sig.
            </seg>
          </u>
          <u xml:id="i-06463f9d1fe860b1-164" prev="i-06463f9d1fe860b1-148" who="Q4964100">
            <seg>
              Det finns personer i den här debatten som gått i den riktningen,
              som vill stänga dörrar och fönster, riva broar och tro att framtiden
              då blir god. Men, fru talman, det är inte en frihetlig, inte en
              grön och inte en hållbar utveckling för vårt Europa!
            </seg>
          </u>
          <note>
            Med detta, fru talman, yrkar jag bifall till utskottets förslag
            i utlåtandet.
          </note>
          <note type="speaker">
            Anf. 16 ROBERT HALEF (KD):
          </note>
          <u xml:id="i-06463f9d1fe860b1-165" next="i-06463f9d1fe860b1-181" who="Q5783589">
            <seg>
              Fru talman! EU står inför sin största prövning någonsin. Misskötsel
              av finanspolitiken har placerat många medlemsstater på ruinens
              brant, i ett läge med underskott i statsfinanser, hög statsskuld
              och hög arbetslöshet.
            </seg>
          </u>
          <u xml:id="i-06463f9d1fe860b1-166" prev="i-06463f9d1fe860b1-165" who="Q5783589">
            <seg>
              Den Europapakt som Sverige ställt sig bakom börjar ta form. Men
              det återstår åratal av arbete för att hjälpa de länder som behöver
              ekonomiskt stöd och för att lyfta dem ur deras hopplösa situation.
            </seg>
          </u>
          <u xml:id="i-06463f9d1fe860b1-167" prev="i-06463f9d1fe860b1-165" who="Q5783589">
            <seg>
              De europeiska länder som har ekonomiska problem påverkar hela
              Europeiska unionen och kräver därför hela Europeiska unionens
              hjälp.
            </seg>
          </u>
          <u xml:id="i-06463f9d1fe860b1-168" prev="i-06463f9d1fe860b1-165" who="Q5783589">
            <seg>
              Fru talman! Europakommissionens arbetsprogram för 2012 innehåller
              en rad viktiga initiativ när det gäller att vända dagens kris
              till tillväxt. Skuldkrisen ska hanteras, och tillväxttakten och
              sysselsättningsgraden ska ökas.
            </seg>
          </u>
          <u xml:id="i-06463f9d1fe860b1-169" prev="i-06463f9d1fe860b1-165" who="Q5783589">
            <seg>
              Sysselsättning skapar inte bara ekonomisk stabilitet utan också
              en möjlighet för människor att känna social delaktighet. En viktig
              uppgift för den ekonomiska politiken handlar om att det sker en
              utveckling så att resurser skapas för att åstadkomma en bättre
              livssituation för alla människor, över alla gränser.
            </seg>
          </u>
          <u xml:id="i-06463f9d1fe860b1-170" prev="i-06463f9d1fe860b1-165" who="Q5783589">
            <seg>
              Kristdemokraterna anser att solidaritet med krisdrabbade länder
              ska visas. Vi välkomnar både de stödinsatser som görs och de stödinsatser
              som planeras för att skapa förtroende på finansmarknaden.
            </seg>
          </u>
          <u xml:id="i-06463f9d1fe860b1-171" prev="i-06463f9d1fe860b1-165" who="Q5783589">
            <seg>
              Också de länder som är i behov av ekonomiskt stöd måste ta ansvar
              och genom olika reformer i respektive land öka sina intäkter i
              förhållande till kostnader och skapa ekonomisk stabilitet.
            </seg>
          </u>
          <u xml:id="i-06463f9d1fe860b1-172" prev="i-06463f9d1fe860b1-165" who="Q5783589">
            <seg>
              Europeiska unionen är under ständig förändring, och kommissionens
              arbetsprogram för 2012 syftar nu till att vi tillsammans skapar
              ytterligare förbättringar när det gäller att möta de utmaningar
              som Europeiska unionen står inför.
            </seg>
          </u>
          <u xml:id="i-06463f9d1fe860b1-173" prev="i-06463f9d1fe860b1-165" who="Q5783589">
            <seg>
              Något som inte tas upp i utlåtandet men som ändå är värt att
              nämnas är europakten, EU-pakten. För oss kristdemokrater är detta
              en viktig fråga då Europasamarbetet påverkar den svenska ekonomin
              och ett deltagande i europakten medför ett större inflytande för
              Sverige.
            </seg>
          </u>
          <u xml:id="i-06463f9d1fe860b1-174" prev="i-06463f9d1fe860b1-165" who="Q5783589">
            <seg>
              Fru talman! Kommissionen lyfter fram fyra prioriterade huvudområden
              för sitt arbetsprogram. Två av dessa handlar om att ge EU en stark
              stämma i internationella sammanhang samt om att bygga en stabil
              och ansvarstagande europeisk union.
            </seg>
          </u>
          <u xml:id="i-06463f9d1fe860b1-175" prev="i-06463f9d1fe860b1-165" who="Q5783589">
            <seg>
              Vi kristdemokrater vill verka för ett starkt Europa som kan leda
              och hantera inte bara europeiska problem utan också globala problem.
              I utlåtandet konstaterar kommissionen att solidaritet är en grundläggande
              värdering inom Europeiska unionen. Detta är helt i linje med den
              kristdemokratiska politiken. För oss är solidaritet och medmänskligt
              ansvar centrala delar. Ansvarstagande och solidaritet för våra
              medmänniskor har inga gränser.
            </seg>
          </u>
          <u xml:id="i-06463f9d1fe860b1-176" prev="i-06463f9d1fe860b1-165" who="Q5783589">
            <seg>
              Fru talman! Arbetsprogrammet för 2012 värnar om ett öppet Europa
              med en god grannskapspolitik, med en ökad konkurrenskraft och
              med en gränsöverskridande handel som främjar sysselsättning, utveckling
              och fred.
            </seg>
          </u>
          <u xml:id="i-06463f9d1fe860b1-177" prev="i-06463f9d1fe860b1-165" who="Q5783589">
            <seg>
              EU ska fortsätta sin kamp för att främja demokratin genom partnerskap
              och gränslösa relationer. För att bygga en stabil europeisk union
              med öppenhet och samarbete över gränserna krävs ett gemensamt
              ansvarstagande samt solidaritet. Därför välkomnar vi Kroatien
              som den tjugoåttonde medlemmen i Europeiska unionen och ser fram
              emot att resterande länder på Balkan och alla andra länder som
              står på tur blir medlemmar så fort de uppfyller kriterierna.
            </seg>
          </u>
          <u xml:id="i-06463f9d1fe860b1-178" prev="i-06463f9d1fe860b1-165" who="Q5783589">
            <seg>
              Fru talman! Kristdemokraterna vill speciellt uppmärksamma arbetsprogrammets
              särskilda strategi för att förebygga och motverka människohandel.
              Den handel med människors kroppar som sker över hela världen och
              där främst barn och yngre kvinnor faller offer är fruktansvärd
              och måste stoppas! Människohandeln är kopplad till en rad olika
              former av internationell brottslighet, och vi anser därför att
              arbetsprogrammets särskilda strategi är bra.
            </seg>
          </u>
          <u xml:id="i-06463f9d1fe860b1-179" prev="i-06463f9d1fe860b1-165" who="Q5783589">
            <seg>
              Vi menar också att det är bra att EU tar ansvar i det internationella
              fredsarbetet, i kampen mot terrorismen och för skyddet av minoriteter
              och mänskliga rättigheter. EU ska bana väg för en mer rättvis
              och friare värld genom att leda det globala politiska samarbetet.
              Konflikter drabbar hela samhällen och förhindrar en god utveckling.
              Ett nära samarbete för det internationella freds- och säkerhetsarbetet
              är en prioriterad fråga i arbetsprogrammet och en prioriterad
              fråga för oss kristdemokrater, eftersom samarbete främjar världsfreden.
            </seg>
          </u>
          <u xml:id="i-06463f9d1fe860b1-180" prev="i-06463f9d1fe860b1-165" who="Q5783589">
            <seg>
              Fru talman! I förvaltarskapstanken, som är central för Kristdemokraterna,
              är ansvaret för miljön en viktig del. För att få bukt med miljöproblemen
              behövs både ett personligt ansvarstagande för hur vi kan leva
              mer klimatsmart och ett gemensamt ansvar på europeisk och internationell
              nivå.
            </seg>
          </u>
          <u xml:id="i-06463f9d1fe860b1-181" prev="i-06463f9d1fe860b1-165" who="Q5783589">
            <seg>
              Därför är vi starkt positiva till att kommissionen enligt arbetsprogrammet
              fortsätter arbetet med globala miljöfrågor. Genom arbetsprogrammets
              strategi, som ska påskynda utvecklingen av förnybar energi på
              EU:s inre marknad och minska växthusgaserna och utsläppen globalt,
              kan vi nå konkreta resultat. Vi välkomnar att EU fortsätter sin
              kamp för ett bättre klimat.
            </seg>
          </u>
          <note>
            Jag yrkar bifall till utskottets förslag.
          </note>
          <note type="speaker">
            Anf. 17 Statsrådet BIRGITTA OHLSSON (FP):
          </note>
          <u xml:id="i-06463f9d1fe860b1-182" next="i-06463f9d1fe860b1-206" who="Q429001">
            <seg>
              Fru talman! Politik är inte bara det omöjligas konst det är också
              det möjligas konst. Dessa ord kom från Václav Havel, som tyvärr
              avled, alldeles för tidigt, den 18 december förra året. Han var
              en av Europas allra största, tillsammans med Polens Lech Wałęsa.
              De blev bägge symboler i kampen för att avskaffa den kommunistiska
              diktatur som förpestade vår egen kontinent.
            </seg>
          </u>
          <u xml:id="i-06463f9d1fe860b1-183" prev="i-06463f9d1fe860b1-182" who="Q429001">
            <seg>
              Jag tycker att vi genom Havels livsgärning ska minnas att det
              inte var många år sedan och inte många mil härifrån som diktaturens
              fasor och förtryck höll människor fångna. Det är därför denna
              riksdag och den regering jag tillhör har valt att ägna mycket
              tid det senaste året åt att uppmärksamma framför allt Baltikums
              frigörelse från den sovjetiska diktaturen.
            </seg>
          </u>
          <u xml:id="i-06463f9d1fe860b1-184" prev="i-06463f9d1fe860b1-182" who="Q429001">
            <seg>
              Vi kan fortsatt konstatera att människors frihetslängtan är lika
              rättfärdig och lika stark världen över. Sedan vi möttes för ett
              år sedan har diktatorer fallit i Libyen, Egypten och Tunisien.
              Det var något många av oss inte trodde skulle ske de närmaste
              åren. Jag vet att det nu också börjar en mödosam resa mot demokrati,
              rättsstat och mänskliga rättigheter, och här har vi från EU en
              stor skyldighet att göra skillnad och vara den starkaste rösten
              för demokrati och frihet i världen. Unga frihetsaktivister just
              i dag, på gatorna i Syrien, Bahrain och Belarus, ska känna att
              Europa står på deras sida.
            </seg>
          </u>
          <u xml:id="i-06463f9d1fe860b1-185" prev="i-06463f9d1fe860b1-182" who="Q429001">
            <seg>
              I dag ska vi diskutera kommissionens arbetsprogram. Det är ett
              program som har lagts fram i en anda och en tid av gigantiska
              utmaningar för EU och där, för att använda Havels ord, politiken
              måste kunna finna lösningar på både det omöjliga och det möjliga.
              Det är en tid där Europa kanske ser den svåraste ekonomiska krisen
              sedan 1930-talets dagar.
            </seg>
          </u>
          <u xml:id="i-06463f9d1fe860b1-186" prev="i-06463f9d1fe860b1-182" who="Q429001">
            <seg>
              Här ser vi hur många européer inte minst genomlider en oerhört
              svår period, också i Sveriges grannländer. Jag tänker på de lettiska
              lärare som för några år sedan fick sina löner nedsatta med 25
              procent. I dagens Lettland ser vi dock att det sker en återhämtning
              i ekonomin. Detta är utmaningar som inte bara rör vårt närområde
              utan också på ett större plan hur Europas ekonomi och konkurrenskraft
              ska bli starkare igen och hur vi ska vara en dynamisk union där
              nya jobb skapas, innovationer och företag kommer fram och där
              människor fritt kan utveckla sina förmågor.
            </seg>
          </u>
          <u xml:id="i-06463f9d1fe860b1-187" prev="i-06463f9d1fe860b1-182" who="Q429001">
            <seg>
              Den statsfinansiella krisen skuldkrisen har följt på en bankkris
              som har drabbat länder både inom och utanför eurosamarbetet. Vi
              ska komma ihåg att omvärlden inte inväntar Europa. EU-länder måste
              ta ett större ansvar än vad vi har sett. Den gemensamma nämnaren
              i krisen är inte vilken valuta de länder som har drabbats av krisen
              har, utan det handlar om att många länder inte har följt de regler
              som har satts upp i stabilitets- och tillväxtpakten. De har levt
              över sina tillgångar.
            </seg>
          </u>
          <u xml:id="i-06463f9d1fe860b1-188" prev="i-06463f9d1fe860b1-182" who="Q429001">
            <seg>
              Under de två senaste åren har EU vidtagit åtgärder för att stärka
              regelverket, för att undvika framtida kriser. Vi har beslutat
              om tvåpack, sexpack och den europeiska terminen, och 25 länder
              har förhandlat fram den så kallade finanspakten. För att komma
              ur denna besvärliga situation krävs fortsatt budgetkonsolidering,
              men också ett nationellt genomförande av de strukturreformer som
              krävs för att skapa förutsättningar för tillväxt i EU:s medlemsländer.
              Dessa åtgärder är viktiga på nationell nivå men också på EU-nivå,
              och det är detta kommissionen tar fasta på i sitt program.
            </seg>
          </u>
          <u xml:id="i-06463f9d1fe860b1-189" prev="i-06463f9d1fe860b1-182" who="Q429001">
            <seg>
              Jag välkomnar programmet i stort, men det finns självklart delar
              i kommissionens program som regeringen inte alls håller med om.
              Vi stöder inte kommissionens förslag om en finansiell transaktionsskatt.
              Vi är väldigt tveksamma till att undanta mikroföretag från arbetsmiljöregler,
              eftersom vi tycker att arbetstagare i mindre företag inte ska
              särbehandlas och utsättas för större risker än arbetstagare i
              större företag.
            </seg>
          </u>
          <u xml:id="i-06463f9d1fe860b1-190" prev="i-06463f9d1fe860b1-182" who="Q429001">
            <seg>
              I stort delar vi dock kommissionens strävan att komma till rätta
              med krisen. Vi kan inte heller från svensk sida ställa oss utanför
              och blunda för vad som sker i andra länder. Sverige är inte en
              isolerad ö 70 procent av vår export sker till andra EU-länder.
            </seg>
          </u>
          <u xml:id="i-06463f9d1fe860b1-191" prev="i-06463f9d1fe860b1-182" who="Q429001">
            <seg>
              Vi vill också ha ett mycket tydligare feministiskt perspektiv
              på bristen på jämställdhet, som är påtaglig i alltför många EU-länder.
              Jämställdhet leder inte bara till kvinnors frigörelse och makt
              över sina egna liv, utan det handlar också om tillväxt. Det finns
              studier som pekar på att om kvinnor och män skulle arbeta i lika
              stor utsträckning skulle bnp:n kunna höjas med över 20 procent.
              Ökad jämställdhet kanske är den absolut viktigaste tillväxtskapande
              reformen i Europa i dag. EU har inte råd att ha världens mest
              välutbildade hemmafruar, vilket faktiskt är fallet år 2012.
            </seg>
          </u>
          <u xml:id="i-06463f9d1fe860b1-192" prev="i-06463f9d1fe860b1-182" who="Q429001">
            <seg>
              Mitt i den brinnande krisen måste vi våga lyfta blicken och diskutera
              EU:s globala ställning. Jag tror att dagens ekonomiska maktbalans
              kommer att diktera morgondagens politiska värderingar. Ett försvagat
              EU ekonomiskt sett innebär också ett försvagat stöd för en global
              kamp för frihet, mänskliga rättigheter och demokrati. Den stora
              frågan är nu om Europa åter ska bli världens ekonomiska centrum
              eller förpassas till att bli världens största museum. Här är Europas
              bristande konkurrenskraft ett gigantiskt problem vi inte får försumma.
            </seg>
          </u>
          <u xml:id="i-06463f9d1fe860b1-193" prev="i-06463f9d1fe860b1-182" who="Q429001">
            <seg>
              De avregleringar Sverige gjorde på 1990-talet, som Gustav Blix
              förtjänstfullt nämnde i sitt anförande, är nödvändiga för fler
              länder. Bakom varje reglering finns nämligen en vinnare ofta ett
              skrå, som har makten över en sektor men mångdubbelt fler förlorare.
              Framför allt är det EU-medborgarna som är de största förlorarna.
              Jag hoppas verkligen att Italiens nye ledare Monti kommer att
              kunna fortsätta med ett ambitiöst reformprogram.
            </seg>
          </u>
          <u xml:id="i-06463f9d1fe860b1-194" prev="i-06463f9d1fe860b1-182" who="Q429001">
            <seg>
              Vi ser även hur västvärlden tappar mark i snabb takt. I Kina,
              Japan och Sydkorea produceras nu mer bilar än vi gör i Europa
              och Nordamerika tillsammans. Vi ser hur företagen också inom kunskapssektorn,
              it-sektorn, medicin och utveckling lämnar Europa till förmån för
              Asien.
            </seg>
          </u>
          <u xml:id="i-06463f9d1fe860b1-195" prev="i-06463f9d1fe860b1-182" who="Q429001">
            <seg>
              Europa måste också ta sig ur denna kris för att vara den politiska
              kraften för frihet och öppenhet. Det handlar nämligen om vilken
              tyngd världens fria demokratier ska ha i framtiden. I dag ser
              vi att Kina är Afrikas största handelspartner. Landets investeringar
              där har tjugodubblats på tio år. Frihandel är en fantastisk fattigdomsbekämpare
              globalt, men samtidigt är det ingen garant för frihet eller demokrati.
              Ingenting talar för att Kina kommer att sprida de mänskliga fri-
              och rättigheterna i världen.
            </seg>
          </u>
          <u xml:id="i-06463f9d1fe860b1-196" prev="i-06463f9d1fe860b1-182" who="Q429001">
            <seg>
              Efter den arabiska våren försöker nu flera nordafrikanska länder
              skapa fungerande styrelseformer. För att Europa ska kunna vara
              en attraktiv förebild måste vi hålla rent framför vår egen dörr.
              I skuggan av den ekonomiska krisen brer nämligen också en värderingskris
              ut sig i alltför många EU-länder. Vi har sett samma scenario förut,
              decennier tidigare. Vi har sett vad det leder till då tuffa ekonomiska
              kriser ger vind i seglen åt hatets krafter. Europas populistiska,
              främlingsfientliga och nationalistiska partier har i genomsnitt
              nästan fördubblats vid varje nationellt val den senaste tiden.
            </seg>
          </u>
          <u xml:id="i-06463f9d1fe860b1-197" prev="i-06463f9d1fe860b1-182" who="Q429001">
            <seg>
              Jag är också djupt oroad över situationen i enskilda medlemsländer.
              Jag tänker framför allt på Ungern. Sedan ett år tillbaka har jag
              i samtal med ungerska ministrar, EU-kommissionärer och Europaparlamentariker
              lyft denna fråga. Den maktkoncentration vi ser till regeringspartiet
              Fidesz, den nya medielagen och den nya konstitutionen bör med
              rätta kritiseras högt och tydligt. Jag var själv i Strasbourg
              förra veckan och följde debatten oerhört intensivt där.
            </seg>
          </u>
          <u xml:id="i-06463f9d1fe860b1-198" prev="i-06463f9d1fe860b1-182" who="Q429001">
            <seg>
              Därför är en av mina viktigaste politiska visioner som EU-minister
              att under den närmaste tiden arbeta med att på EU-nivå ta fram
              skarpare system för att mänskliga rättigheter ska respekteras.
              Europa kan bättre än vad vi presterar i dag. Och jag tycker att
              det är pinsamt, rent ut sagt, att enskilda EU-länder hamnar långt
              ned på listan över pressfriheten i världen eller hur minoriteter
              respekteras. Ställer vi inte tuffa krav på de länder som är medlemmar
              i dag blir det tufft att göra det på kommande medlemsländer.
            </seg>
          </u>
          <u xml:id="i-06463f9d1fe860b1-199" prev="i-06463f9d1fe860b1-182" who="Q429001">
            <seg>
              Jag är övertygad om att EU inte bara ska vara utan också ska
              fortsätta att vara en förebild för våra grannländer, men då är
              det viktigt att EU:s konkurrenskraft kommer tillbaka och att vi
              tillhör kärnan i det europeiska samarbetet.
            </seg>
          </u>
          <u xml:id="i-06463f9d1fe860b1-200" prev="i-06463f9d1fe860b1-182" who="Q429001">
            <seg>
              Vi driver tillsammans med likasinnade på för att den inre marknaden
              ska utvecklas, för att frihandel och öppenhet ska vara honnörsord,
              för ett bättre företagsklimat och också mer resurseffektivitet.
              Ett exempel är den digitala marknaden, som enligt Montirapporten
              skulle kunna öka bnp i Europa med 4 procent. Ett fullt genomfört
              tjänstedirektiv skulle kunna öka bnp med 1,5 procent. Här är långtidsbudgeten
              central, och jag är glad över att det finns en stor och bred politisk
              uppslutning i denna kammare för att modernisera och reformera.
            </seg>
          </u>
          <u xml:id="i-06463f9d1fe860b1-201" prev="i-06463f9d1fe860b1-182" who="Q429001">
            <seg>
              När EU-kommissionen presenterade sitt förslag till ny budget
              sade de att det här inte är en revolution. Jag skulle som liberal
              säga att det inte ens är en reform. Det handlar om ren och skär
              konservering. Det duger inte att föreslå att sammanhållningspolitiken
              och regionalpolitiken ska gå från att utgöra nästan hela EU:s
              budget till att fortsätta utgöra nästan hela EU:s budget. Vi måste
              genomföra reformer för att kunna få en reell förändring. Det går
              inte att spendera sig ur krisen.
            </seg>
          </u>
          <u xml:id="i-06463f9d1fe860b1-202" prev="i-06463f9d1fe860b1-182" who="Q429001">
            <seg>
              Klimatfrågan vill jag bara kort nämna. Den handlar också om värderingar.
              Där måste Europa fortsätta att ha ledartröjan mycket tydligare.
              Det gäller också asyl- och migrationsfrågor, där det inte är acceptabelt
              att medlemsstater vid högt migrationstryck återinför kontroll
              vid gränser. Jag hoppas att vi också ska få en gemensam asylpolitik
              detta år.
            </seg>
          </u>
          <u xml:id="i-06463f9d1fe860b1-203" prev="i-06463f9d1fe860b1-182" who="Q429001">
            <seg>
              I utrikespolitiken saknas det inte utmaningar. Där måste vi fortsätta
              att vara principfasta och väldigt tydliga.
            </seg>
          </u>
          <u xml:id="i-06463f9d1fe860b1-204" prev="i-06463f9d1fe860b1-182" who="Q429001">
            <seg>
              Avslutningsvis: Regeringen är mån om att hela Europa och EU håller
              ihop. Som ett mellanstort land har vi allt intresse av att EU-kommissionen
              är stark. Vi har också intresse av starka gemensamma institutioner
              som driver på tydligt.
            </seg>
          </u>
          <u xml:id="i-06463f9d1fe860b1-205" prev="i-06463f9d1fe860b1-182" who="Q429001">
            <seg>
              Fru talman! Vaclav Havel brukade konstatera att i vår värld angår
              allt alla, och det gäller synnerligen oss européer som har valt
              att ingå i Europeiska unionen. Den som vill vårda, värna och vurma
              för Europatanken måste vara tydlig, tidig och trovärdig när dessa
              värderingar som unionen står på kränks, när länder slarvar med
              ekonomiska åtaganden, när utlovade nödvändiga reformer uteblir.
            </seg>
          </u>
          <u xml:id="i-06463f9d1fe860b1-206" prev="i-06463f9d1fe860b1-182" who="Q429001">
            <seg>
              Europas demokratier ska inte vända varandra ryggen när krisen
              pågår. Vi ska se till att det är mer samarbete, inte mindre, som
              tar oss ur krisen tillsammans.
            </seg>
          </u>
          <note type="speaker">
            Anf. 18 LARS OHLY (V) replik:
          </note>
          <u xml:id="i-06463f9d1fe860b1-207" next="i-06463f9d1fe860b1-210" who="Q262285">
            <seg>
              Fru talman! Låt mig också i min replik till statsrådet börja
              med lite beröm. I ambitionen att få ett starkare feministiskt
              perspektiv på politiken i Europa kan statsrådet räkna med ett
              starkt stöd från Vänsterpartiet och bör väl snarast se sig om
              i regeringskretsen när det gäller motståndet mot ett sådant perspektiv.
            </seg>
          </u>
          <u xml:id="i-06463f9d1fe860b1-208" prev="i-06463f9d1fe860b1-207" who="Q262285">
            <seg>
              När det gäller arbetsmiljö och mikroföretag är vi helt överens.
              Vi är också helt överens i synen på vikten av att ta avstånd från
              den utveckling i Ungern som riskerar att leda till minskad demokrati
              och sämre rättigheter för minoriteter. Men naturligtvis tänkte
              jag ägna huvuddelen av min replik åt sådant som vi inte är överens
              om. Det gäller framför allt euron som valuta.
            </seg>
          </u>
          <u xml:id="i-06463f9d1fe860b1-209" prev="i-06463f9d1fe860b1-207" who="Q262285">
            <seg>
              Statsrådet säger ganska tvärsäkert att det inte spelar någon
              roll vilken valuta länderna har, att det inte har någonting att
              göra med ifall man är i kris eller inte. Det är klart att man
              kan leda det i bevis genom att säga att det finns länder som inte
              har euron som valuta som har dålig ekonomi. Men problemet med
              det resonemanget är att det som har hänt i Irland och i Grekland,
              och som riskerar att hända i Italien, Spanien och Portugal, är
              att med euron som valuta påtvingas länderna en politik vad gäller
              valutan och räntan som är anpassad till helt andra länders förhållanden.
              Det försvårar naturligtvis återhämtningen. Då är EU:s svar europakten,
              vilket är mer av samma. Det är en pakt som fortsätter att privatisera
              vinsterna och socialisera förlusterna, som låter bankerna gå skuldfria
              och låter skattebetalarna ta notan.
            </seg>
          </u>
          <u xml:id="i-06463f9d1fe860b1-210" prev="i-06463f9d1fe860b1-207" who="Q262285">
            <seg>
              Jag har väldigt svårt att se hur man kan få det här resonemanget
              att gå ihop, hur man kan tänka sig att bekämpa krisen genom mer
              av det som redan har orsakat krisen. Det är korruption, högerpolitik,
              en otyglad bank- och finanssektor och euron som valuta som har
              lett fram till den nuvarande krisen. Därför borde Sveriges svar
              vara: Nej till europakten och nej till mer av den politik som
              har lett till den svåra kris vi ser.
            </seg>
          </u>
          <note type="speaker">
            Anf. 19 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-211" next="i-06463f9d1fe860b1-216" who="Q429001">
            <seg>
              Fru talman! Då kan jag inleda med den fråga där jag och Lars
              Ohly tycks ha något liknande syn, nämligen att vi behöver fler
              kvinnor på arbetsmarknaden.
            </seg>
          </u>
          <u xml:id="i-06463f9d1fe860b1-212" prev="i-06463f9d1fe860b1-211" who="Q429001">
            <seg>
              Först och främst är det ett stort resursslöseri. Sex av tio universitetsplatser
              i Europa upptas av kvinnor i dag, men det är bara styvt 60 procent
              av kvinnorna i många länder som yrkesarbetar. I en del länder
              är det färre än 40 procent, och det är något oerhört felaktigt
              och som gör att många kvinnor hamnar utanför, får sämre pensioner
              och sämre möjligheter att förverkliga sina livsdrömmar.
            </seg>
          </u>
          <u xml:id="i-06463f9d1fe860b1-213" prev="i-06463f9d1fe860b1-211" who="Q429001">
            <seg>
              Det var tack vare den svenska regeringen som ett av målen i EU
              2020, EU:s tillväxtdokument, faktiskt kom att handla om att kvinnor
              och män ska arbeta lika mycket. Det hade inte skett om inte alliansregeringen
              hade drivit på det så pass principfast och tydligt.
            </seg>
          </u>
          <u xml:id="i-06463f9d1fe860b1-214" prev="i-06463f9d1fe860b1-211" who="Q429001">
            <seg>
              Det är ingen hemlighet att Folkpartiet och Vänsterpartiet har
              diametralt olika syn på huruvida euron som valuta är ett bra projekt
              eller inte. Men jag tycker ändå att man ska betona att det är
              viktigare att se att valet av valuta inte är det som har skapat
              de problem vi ser i länder som exempelvis Grekland eller för den
              delen i länder som inte har haft euron som valuta men samtidigt
              haft politiska och ekonomiska problem. Det handlar mycket om att
              man har slarvat nationellt. Man har inte gjort de nödvändiga reformer
              som krävs.
            </seg>
          </u>
          <u xml:id="i-06463f9d1fe860b1-215" prev="i-06463f9d1fe860b1-211" who="Q429001">
            <seg>
              Det är också viktigt att lyfta fram att visst kan vi göra mycket
              på EU-nivå, och det gör vi med den europeiska terminen med sexpack.
              Det gör att vi får starkare hängslen och livrem för att förhindra
              kommande kriser. Men det är på den nationella basen som man måste
              ta ett ansvar. Man måste faktiskt ha ett system där man drar in
              skatter och motverkar en svart sektor, ett system där fler kvinnor
              yrkesarbetar, och då måste man ha en fungerande barn- och äldreomsorg.
              Man måste se till att man vet hur många som arbetar i statlig
              sektor, vilket har varit ett problem i en del länder, och genomföra
              nödvändiga och tuffa reformer, kanske också höja pensionsåldern,
              som ju har varit en het fråga den senaste tiden.
            </seg>
          </u>
          <u xml:id="i-06463f9d1fe860b1-216" prev="i-06463f9d1fe860b1-211" who="Q429001">
            <seg>
              Det är där huvudproblematiken ligger.
            </seg>
          </u>
          <note type="speaker">
            Anf. 20 LARS OHLY (V) replik:
          </note>
          <u xml:id="i-06463f9d1fe860b1-217" next="i-06463f9d1fe860b1-222" who="Q262285">
            <seg>
              Fru talman! Problemet är att den politik som statsrådet står
              bakom i och med Sveriges anslutning till europakten faktiskt leder
              till precis det motsatta i många av de länder som har kris i dag.
            </seg>
          </u>
          <u xml:id="i-06463f9d1fe860b1-218" prev="i-06463f9d1fe860b1-217" who="Q262285">
            <seg>
              Att en god och barn- och äldreomsorg är en förutsättning för
              kvinnors deltagande på arbetsmarknaden är vi helt överens om.
              Men hur ska man kunna tillgodose dessa behov om man samtidigt
              skär ned på allt vad offentlig verksamhet heter?
            </seg>
          </u>
          <u xml:id="i-06463f9d1fe860b1-219" prev="i-06463f9d1fe860b1-217" who="Q262285">
            <seg>
              Att kvinnor ska ha möjligheten att bestämma över sina egna liv
              är en målsättning som jag tror att vi är helt överens om. Men
              vilka ekonomiska förutsättningar finns för det när kvinnor, som
              i större utsträckning är sjuka och som i större utsträckning drabbas
              hårdare vid arbetslöshet än män, också får ytterligare försämringar
              genom de nedskärningar som europakten föreskriver för länder som
              ska komma i åtnjutande av de stöd som europakten försöker se till
              att det finns utrymme för?
            </seg>
          </u>
          <u xml:id="i-06463f9d1fe860b1-220" prev="i-06463f9d1fe860b1-217" who="Q262285">
            <seg>
              Det är en politik som är kontraproduktiv. Det är en politik som
              leder till ytterligare försämringar för de grupper som redan har
              det sämst. Det är inte bara klassmässigt, att vi ser ökade orättvisor
              i någon sorts självklart samhällsperspektiv och att jämlikheten
              tar stryk. Det är också en väldigt tydlig antifeministisk politik.
            </seg>
          </u>
          <u xml:id="i-06463f9d1fe860b1-221" prev="i-06463f9d1fe860b1-217" who="Q262285">
            <seg>
              Nedskärningarna leder till att kvinnor i större utsträckning
              får ta ansvar för det som samhället borde ta ansvar för, just
              det som statsrådet talar om detta samtidigt som bankerna går skadefria,
              samtidigt som avregleringen av finans- och valutapolitiken fortsätter
              och det demokratiska inflytandet över finanssektorn minskar i
              stället för att öka.
            </seg>
          </u>
          <u xml:id="i-06463f9d1fe860b1-222" prev="i-06463f9d1fe860b1-217" who="Q262285">
            <seg>
              Det nästan enda positiva med kommissionens förslag och det sågar
              statsrådet är att öppna för en transaktionsskatt som skulle kunna
              innebära att man frigör resurser för att förhindra ekonomiska
              kriser i framtiden. Men bankerna ska i statsrådets värld inte
              vara med och betala över huvud taget. Bankerna ska hållas skadefria
              till vilket pris som helst. De som ska pröjsa är skattebetalarna.
              Det är en dålig politik som regeringen står för.
            </seg>
          </u>
          <note type="speaker">
            Anf. 21 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-223" next="i-06463f9d1fe860b1-228" who="Q429001">
            <seg>
              Fru talman! Vi vidhåller att skattekompetensen ska behållas på
              nationell nivå. Vi tror inte att en så kallad Tobinskatt är det
              rätta elementet. Det skulle snarare leda till att det globala
              kapitalet flyr. Har man inte en sådan skatt på global nivå är
              den tämligen meningslös. Det finns dock en skillnad på hur partier
              på höger- och vänsterkanten ser på detta.
            </seg>
          </u>
          <u xml:id="i-06463f9d1fe860b1-224" prev="i-06463f9d1fe860b1-223" who="Q429001">
            <seg>
              När det gäller bankerna är den finansiella sektorns risktagande
              ett stort problem. Det kan jag definitivt hålla med om. Det har
              inte minst visat sig under finanskrisen som varit mycket påtaglig
              i Europa. Därför anser vi att den finansiella sektorn ska kunna
              bära sin rättmätiga del av kostnaden tydligare.
            </seg>
          </u>
          <u xml:id="i-06463f9d1fe860b1-225" prev="i-06463f9d1fe860b1-223" who="Q429001">
            <seg>
              Låt mig ta några exempel på vad vi har gjort här i Sverige. Vi
              har infört stabilitetsavgift för banker, vilket har varit vägledande.
              Avgifterna går in i en stabilitetsfond som skyddar skattebetalarnas
              pengar och intressen. En annan åtgärd är att vi har höjt kapitaltäckningskraven
              för bankerna. Ett sådant arbete har påbörjats inom EU, där Sverige
              driver frågan. Det är viktigt att se att man kan göra konkreta
              och bra reformer.
            </seg>
          </u>
          <u xml:id="i-06463f9d1fe860b1-226" prev="i-06463f9d1fe860b1-223" who="Q429001">
            <seg>
              Låt mig återgå till finanspakten och vilket sällskap man vill
              hamna i. De socialdemokratiska regeringarna i Europa är inte så
              många nu för tiden, men de flesta har som engagerade Europavänner
              valt att ansluta sig till finanspakten.
            </seg>
          </u>
          <u xml:id="i-06463f9d1fe860b1-227" prev="i-06463f9d1fe860b1-223" who="Q429001">
            <seg>
              Vilka två länder har valt att stå utanför? Jo, Storbritannien
              på grund av högerkonservativa tories, så kallade backbenchers,
              och Tjeckien på grund av sin president Václav Klaus. Man väljer
              det sällskap man vill hamna i.
            </seg>
          </u>
          <u xml:id="i-06463f9d1fe860b1-228" prev="i-06463f9d1fe860b1-223" who="Q429001">
            <seg>
              Det är för övrigt samma sällskap som Vänsterpartiet har valt
              då man liksom endast ett annat parti, Sverigedemokraterna, vill
              att Sverige ska lämna Europeiska unionen.
            </seg>
          </u>
          <note type="speaker">
            Anf. 22 KENNETH G FORSLUND (S) replik:
          </note>
          <u xml:id="i-06463f9d1fe860b1-229" next="i-06463f9d1fe860b1-232" who="Q3373169">
            <seg>
              Fru talman! Jag riktar ett tack till Birgitta Ohlsson för alla
              de välformulerade orden om allt som vi nog till allra största
              delen är för. Birgitta Ohlsson talade väl om allt som är gott
              och riktigt och som de allra flesta nog önskar sig.
            </seg>
          </u>
          <u xml:id="i-06463f9d1fe860b1-230" prev="i-06463f9d1fe860b1-229" who="Q3373169">
            <seg>
              Jag undrar dock vad regeringen har gjort när det gäller arbetsprogrammet
              från kommissionen. Birgitta Ohlsson lyfte fram i sin replik med
              Lars Ohly att regeringen har drivit på för jämställdheten. Det
              var dock det enda jag uppfattade att regeringen har drivit i allt
              som Birgitta Ohlsson har sagt så här långt. Det är bra att ni
              driver jämställdhetsfrågorna. Det är ännu bättre att ni tydligen
              har varit framgångsrika, för Birgitta Ohlsson hävdar att jämställdheten
              inte hade funnits med om inte den svenska regeringen drivit denna
              fråga.
            </seg>
          </u>
          <u xml:id="i-06463f9d1fe860b1-231" prev="i-06463f9d1fe860b1-229" who="Q3373169">
            <seg>
              EU står inför två stora problem. Det är massarbetslöshet och
              en tillväxt som är alldeles för låg för att klara framtida utmaningar.
              Vad har den svenska regeringen drivit när gäller arbetsprogrammet
              för att få en kraftigare och mer effektiv politik mot massarbetslöshet
              och en bättre politik för att skapa en starkare tillväxt i Europa?
              Vad har den svenska regeringen drivit för att skapa ordning och
              reda på arbetsmarknaden i Sverige och i Europa?
            </seg>
          </u>
          <u xml:id="i-06463f9d1fe860b1-232" prev="i-06463f9d1fe860b1-229" who="Q3373169">
            <seg>
              Detta är tre viktiga områden i det fortsatta europeiska arbetet
              och också i det fortsatta svenska EU-arbetet. Jag är mycket intresserad
              av att höra vad regeringen har gjort beträffande dessa tre saker.
            </seg>
          </u>
          <note type="speaker">
            Anf. 23 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-233" next="i-06463f9d1fe860b1-238" who="Q429001">
            <seg>
              Fru talman! Som jag nämnde i mitt anförande har Europeiska unionen
              genomgått en svår ekonomisk kris det senaste året. En del medlemsländer
              har haft det oerhört tufft.
            </seg>
          </u>
          <u xml:id="i-06463f9d1fe860b1-234" prev="i-06463f9d1fe860b1-233" who="Q429001">
            <seg>
              Nu har man skapat till exempel sexpacken, den ekonomiska terminen
              med mera. Att få fram olika hängslen och livremmar tillsammans
              med EU 2020 där man utvärderar länder, vad man gör och hur man
              kan förbättra sig för att till exempel få ut fler kvinnor på arbetsmarknaden
              eller komma tillbaka till sunda statsfinanser, är centralt i detta
              arbete. Här ses Sverige som en förebild på många sätt, och här
              har vi också gjort inspel.
            </seg>
          </u>
          <u xml:id="i-06463f9d1fe860b1-235" prev="i-06463f9d1fe860b1-233" who="Q429001">
            <seg>
              Ett annat instrument som vi har tillsammans är förstås kommande
              långtidsbudget som ska förhandlas klart det närmaste året och
              presenteras om ungefär ett år. Den löper under lång tid, från
              2013 till 2020. Här måste vi trycka på för att se till att våra
              gemensamma pengar investeras i framtidssektorer som forskning
              och utveckling, innovation med mera.
            </seg>
          </u>
          <u xml:id="i-06463f9d1fe860b1-236" prev="i-06463f9d1fe860b1-233" who="Q429001">
            <seg>
              Europa står inför en krass verklighet. Tidigare talade vi om
              att jobb inom tillverkningssektorn lämnade Europa. Tekoindustrin
              lämnade Borås för Baltikum och sedan Indien. I dag ser vi att
              jobb inom exempelvis innovation, teknik med mera lämnar oss. Här
              måste vi ta skarpa grepp, och det är viktigt att vi använder de
              miljarder det handlar om inom den gemensamma långtidsbudgeten
              för att få en förändring.
            </seg>
          </u>
          <u xml:id="i-06463f9d1fe860b1-237" prev="i-06463f9d1fe860b1-233" who="Q429001">
            <seg>
              I dag går 42 procent av långtidsbudgeten till olika former av
              jordbruksstöd. Det är ohållbart. Över en tredjedel går till olika
              regionala projekt, strukturfonder, som ofta är omoderna. Här måste
              vi få ett stort skifte.
            </seg>
          </u>
          <u xml:id="i-06463f9d1fe860b1-238" prev="i-06463f9d1fe860b1-233" who="Q429001">
            <seg>
              Hur jobbar vi då? Jo, vi jobbar med likasinnade länder som tar
              avstånd från protektionism och vill ha mer frihandel. Det är länder
              som jobbar med att avreglera sektorer och som inser att man inte
              får sunda statsfinanser genom quick fix-lösningar utan genom hårt
              och långvarigt arbete.
            </seg>
          </u>
          <note type="speaker">
            Anf. 24 KENNETH G FORSLUND (S) replik:
          </note>
          <u xml:id="i-06463f9d1fe860b1-239" next="i-06463f9d1fe860b1-241" who="Q3373169">
            <seg>
              Fru talman! Jag tackar för åtminstone delar av svaret, Birgitta
              Ohlsson. Tyvärr var stora delar av svaret inte svar på frågorna
              jag ställde. Det handlade om vad som har gjorts och inte vad regeringen
              vill ska göras och har försökt driva vad gäller arbetsprogrammet.
              Det innehöll en analys som jag i allt väsentligt delar av hur
              tillverkningssektor och annat har utvecklats och vilka risker
              som finns i framtiden vad gäller andra sektorer.
            </seg>
          </u>
          <u xml:id="i-06463f9d1fe860b1-240" prev="i-06463f9d1fe860b1-239" who="Q3373169">
            <seg>
              Fortfarande är dock frågan: Vad har den svenska regeringen drivit
              för frågor när det gäller kommissionens arbetsprogram för det
              här året som vi till största delen har framför oss? Det gäller
              alltså saker som ska göras, inte saker som har gjorts, när det
              gäller att komma åt massarbetslöshet, när det gäller att skapa
              en starkare ekonomisk tillväxt och när det gäller att skapa en
              arbetsmarknad som fungerar med bra lönebildning, trygga arbetsvillkor
              och bra och hälsosam arbetsmiljö så att människor inte jobbar
              med livet som insats och inte heller riskerar andra människors
              hälsa när de reser till och från sina jobb.
            </seg>
          </u>
          <u xml:id="i-06463f9d1fe860b1-241" prev="i-06463f9d1fe860b1-239" who="Q3373169">
            <seg>
              Det vi ser i dag är en arbetsmarknad där villkoren, lönerna och
              miljön riskeras och urholkas. Vi ser exempel på närmast oändliga
              underentreprenörskedjor som är svåra att följa upp vare sig det
              gäller om de betalar rätt löner, erbjuder den arbetsmiljö och
              de arbetstider som lagstiftningen säger eller hanterar farliga
              ämnen på det sätt man ska. Det här är faror och problem inte bara
              för dem som har dessa jobb i Sverige eller någon annanstans i
              EU utan för oss alla i hela samhället. Vad har regeringen gjort
              och drivit?
            </seg>
          </u>
          <note type="speaker">
            Anf. 25 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-242" next="i-06463f9d1fe860b1-246" who="Q429001">
            <seg>
              Fru talman! Många av de saker som Kenneth G Forslund lyfter fram
              och som kopplas till kommissionens arbetsprogram har en nationell
              kompetens. EU har en rådgivande funktion, och kommissionen driver
              på, men medlemsstaterna har huvudansvaret. Här har Sverige jobbat
              mycket genom att marknadsföra vad som tog oss ur den finansiella
              kris som Sverige hade på 90-talet. Vi gjorde det genom att skapa
              sunda offentliga statsfinanser, genom att avreglera en del fält
              och genom att lyfta frågor som exempelvis att fler måste arbeta
              längre.
            </seg>
          </u>
          <u xml:id="i-06463f9d1fe860b1-243" prev="i-06463f9d1fe860b1-242" who="Q429001">
            <seg>
              Europas demografiska modell ser i dag ut som en uppochnedvänd
              pyramid med många äldre och få yngre. Här måste vi också ta konsekvenserna.
              Därför värnar vi till exempel om en öppnare invandring till Europa
              så att människor från andra delar av världen lättare kan komma
              hit och söka arbete.
            </seg>
          </u>
          <u xml:id="i-06463f9d1fe860b1-244" prev="i-06463f9d1fe860b1-242" who="Q429001">
            <seg>
              Att bekämpa arbetslöshet och förhindra att den biter sig fast
              är en stor utmaning framför allt för enskilda medlemsstater. Där
              måste de olika instrumenten bli starkare.
            </seg>
          </u>
          <u xml:id="i-06463f9d1fe860b1-245" prev="i-06463f9d1fe860b1-242" who="Q429001">
            <seg>
              När det gäller exempelvis finanspakten och utstationeringsdirektivet
              som kommer att vara högaktuella i vår i denna kammare jobbar vi
              med att få ett tydligt svenskt perspektiv. Vi värnar den svenska
              modellen där arbetsmarknadens parter är huvudansvariga. Vi delar
              den syn som de flesta partier i denna kammare tycker är central
              och viktig. Här gör vi inspel på många olika fält. Det är en viktig
              sak att lyfta fram i denna institution.
            </seg>
          </u>
          <u xml:id="i-06463f9d1fe860b1-246" prev="i-06463f9d1fe860b1-242" who="Q429001">
            <seg>
              Det är viktigt att komma ihåg att när det gäller att få tillbaka
              tillväxten i Europa och när det gäller att investera i rätt sektorer
              är det ett arbete som länderna till stor del måste göra på hemmaplan.
              Kommissionen ger rekommendationer och granskar hur vi lever upp
              till EU 2020-målen. Där ligger Sverige bra till på de flesta fronter.
              Länderna måste själva ta ansvar. Det är där vi ser huvuddelen
              av bristerna.
            </seg>
          </u>
          <note type="speaker">
            Anf. 26 VALTER MUTT (MP) replik:
          </note>
          <u xml:id="i-06463f9d1fe860b1-247" next="i-06463f9d1fe860b1-248" who="Q5998644">
            <seg>
              Fru talman! Jag vill inledningsvis tacka Birgitta Ohlsson för
              klarspråket när det gäller den mycket oroande utvecklingen i Ungern.
              Jag har lite svårare att instämma när Birgitta Ohlsson nästan
              sätter likhetstecken mellan bnp-tillväxt och välståndsutveckling.
              Det pågår intressanta initiativ runt om i Europa både på nationell
              nivå och på EU-nivå för att ta fram komplement till det gamla
              fyrkantiga bnp-begreppet som ju skapades av sovjetiska ekonomer
              på 1930-talet.
            </seg>
          </u>
          <u xml:id="i-06463f9d1fe860b1-248" prev="i-06463f9d1fe860b1-247" who="Q5998644">
            <seg>
              Jag tänker på det brittiska systemet development commission,
              jag tänker på den franska Stiglitzkommissionen och jag tänker
              på kommissionen för livskvalitet som den tyska förbundsdagen har
              tillsatt. Där ingår 34 medlemmar hälften politiker, hälften forskare.
              Sedan 2007 har EU-kommissionen ett projekt som heter Bortom tillväxt
              där man tittar på att få fram komplement till det gamla bnp-begreppet.
              Det skulle vara intressant att höra en kommentar från statsrådet
              när det gäller värdet av att den svenska regeringen aktivt deltar
              i det arbetet.
            </seg>
          </u>
          <note type="speaker">
            Anf. 27 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-249" next="i-06463f9d1fe860b1-253" who="Q429001">
            <seg>
              Fru talman! Det är ingen hemlighet att liberala politiker och
              gröna politiker har olika syn på hur tillväxt skapas och kanske
              också på marknadsekonomi och kapitalism. Därmed inte sagt att
              denna regering inte väljer att lyfta fram en ambitiös miljö- och
              klimatpolitik.
            </seg>
          </u>
          <u xml:id="i-06463f9d1fe860b1-250" prev="i-06463f9d1fe860b1-249" who="Q429001">
            <seg>
              Det centrala är hur vi kan ställa om till en grön ekonomi, framför
              allt hur vi kan vara mer resursaktiva. Genom det danska ordförandeskapet
              har vi en möjlighet som vi inte får missa. En av Danmarks huvudprioriteringar
              är hur gröna jobb ska kunna skapas. Det är också kopplat till
              den långtidsbudget som vi lyfter fram där man pratar om en grön
              omställning. Det är viktigt att det blir en reell omställning
              och inte ett traditionellt jordbruksstöd med förgröningsstämpel
              utan förändring av innehållet. Där kan vi spela in. Det gör vi
              också väldigt tydligt. Det måste vara reella ambitioner.
            </seg>
          </u>
          <u xml:id="i-06463f9d1fe860b1-251" prev="i-06463f9d1fe860b1-249" who="Q429001">
            <seg>
              Det är bra att kommissionen har tagit fram ett meddelande som
              man kallar för ett flaggskepp för resurseffektivitet och en färdplan
              för ett resurseffektivt Europa. Den kom förra året. Där finns
              det flera förslag som man bör lyfta fram när det handlar om att
              få en grönare ekonomi.
            </seg>
          </u>
          <u xml:id="i-06463f9d1fe860b1-252" prev="i-06463f9d1fe860b1-249" who="Q429001">
            <seg>
              Man har också jobbat med revidering av en handlingsplan för hållbar
              konsumtion och produktion och en hållbar industripolitik. Den
              väntas komma till hösten. Då får vi säkert tillfälle att diskutera
              det här i kammaren. Det är centralt att det finns med. Det gröna
              danska ordförandeskapet i Europa tror jag kan vara en bra grund
              för detta.
            </seg>
          </u>
          <u xml:id="i-06463f9d1fe860b1-253" prev="i-06463f9d1fe860b1-249" who="Q429001">
            <seg>
              Vi har klimatutmaningar i Europa som inte bara präglar industripolitiken
              utan också Europas röst i världen. I vår är det 20 år sedan Riomötet.
              Det kommer att följas upp.
            </seg>
          </u>
          <note type="speaker">
            Anf. 28 VALTER MUTT (MP) replik:
          </note>
          <u xml:id="i-06463f9d1fe860b1-254" next="i-06463f9d1fe860b1-256" who="Q5998644">
            <seg>
              Fru talman! Vi skulle säkert kunna ha en diskussion om begreppet
              kapitalism. Vi gröna gillar marknadsekonomi, och sätter inte likhetstecken
              mellan det och kapitalism. Vi kan tvärtom se hur vår tids kapitalism
              genom sin alltmer oligopolistiska koncentrerande struktur hotar
              en vital marknadsekonomi.
            </seg>
          </u>
          <u xml:id="i-06463f9d1fe860b1-255" prev="i-06463f9d1fe860b1-254" who="Q5998644">
            <seg>
              Min fråga var väldigt konkret och begränsad till bnp-begreppet
              som styr så mycket av den ekonomiska politiken. Vi gröna vill
              naturligtvis, precis som ni liberaler, ha tillväxt när det gäller
              förnybar energi, kultursektorn och en massa andra sektorer. Håll
              kvar vid min fråga om bnp-begreppet. Förutom de länder jag nämnde
              har faktiskt EU-kommissionen sedan 2007 en intressant utveckling
              när det gäller att hitta komplement till det gamla bnp-begreppet
              inte något totalt alternativ eftersom bnp-begreppet spelar en
              viss roll i en del sammanhang. Vi skulle då antagligen få en annan
              ekonomisk diskussion än vad vi har haft här i dag och kommer att
              få i liknande debatter. Vad man mäter är det man får.
            </seg>
          </u>
          <u xml:id="i-06463f9d1fe860b1-256" prev="i-06463f9d1fe860b1-254" who="Q5998644">
            <seg>
              Tycker Birgitta Ohlsson och alliansregeringen att det är viktigt
              att delta i debatten om att hitta komplement till bnp?
            </seg>
          </u>
          <note type="speaker">
            Anf. 29 Statsrådet BIRGITTA OHLSSON (FP) replik:
          </note>
          <u xml:id="i-06463f9d1fe860b1-257" next="i-06463f9d1fe860b1-259" who="Q429001">
            <seg>
              Fru talman! Det är viktigt med en grön omställning och att fokusera
              mer på hållbar konsumtion. Det är också viktigt att Europa fortsätter
              att ha ledartröjan när det gäller den ambitiösa politiken på klimatfältet.
              Det är också viktigt att se att världen förändras. Vi jobbar mycket
              med likasinnade länder, exempelvis utvecklingsländer och öriken,
              när det gäller att forma en global allians för en sundare och
              mer hållbar global miljöpolitik. Det är ett viktigt spår.
            </seg>
          </u>
          <u xml:id="i-06463f9d1fe860b1-258" prev="i-06463f9d1fe860b1-257" who="Q429001">
            <seg>
              Vi måste också inse att vi inte lever i den bästa av världar.
              Vi lever i en värld där vi måste ta hänsyn till vad som sker i
              andra länder. Att fördjupa sig i en bnp-diskussion kan vara intressant,
              men det handlar också om att se hur Europa kan vara konkurrenskraftigt
              gentemot Asien. Det kan vi vara genom att få en starkare grön
              dimension i industripolitiken. Man kan inte bortse från etablerade
              begrepp.
            </seg>
          </u>
          <u xml:id="i-06463f9d1fe860b1-259" prev="i-06463f9d1fe860b1-257" who="Q429001">
            <seg>
              Många EU-länder i dag är låsta i en veta-bäst-attityd. Vi har
              varit världsbäst på att producera medicinsk utrustning och bilar
              och på att bygga de högsta husen i världen. Nu görs det på andra
              håll i världen. Vi ska då konkurrera med att få med en grön dimension.
              Vi måste också se att det är en verklighet där Europa halkar efter.
              Bnp-begreppet i sin klassiska form är nog en av många utmärkta
              baser.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Grönbok om framtidens belysning
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            9 § Äldrefrågor
          </note>
          <note>
            Föredrogs
          </note>
          <note type="speaker">
            Anf. 30 LENA HALLENGREN (S):
          </note>
          <u xml:id="i-06463f9d1fe860b1-260" next="i-06463f9d1fe860b1-284" who="Q3431836">
            <seg>
              Fru talman! Jag står självklart bakom samtliga S-reservationer,
              men för tids vinnande yrkar jag bifall endast till reservation
              1 i betänkande SoU10.
            </seg>
          </u>
          <u xml:id="i-06463f9d1fe860b1-261" prev="i-06463f9d1fe860b1-260" who="Q3431836">
            <seg>
              Strax före jul satt och stod vi, ungefär samma konstellation,
              här och debatterade äldreomsorg. Upprinnelsen var då en medborgerlig
              upprördhet över uppmärksammade fall av vanvård och misskötsel
              av gamla på äldreboenden. Det handlade vid det tillfället om Carema.
              Det framkom med all önskvärd tydlighet att det inte var så enkelt.
              Enigheten var stor om att bristerna sannolikt var både fler och
              större. Vi var också många som uttryckte att ambitionerna inte
              varit höga nog. Det var en väckarklocka för oss alla.
            </seg>
          </u>
          <u xml:id="i-06463f9d1fe860b1-262" prev="i-06463f9d1fe860b1-260" who="Q3431836">
            <seg>
              På 100 år har medellivslängden i Sverige ökat med över 25 år,
              och om fem år kommer en femtedel av dem som bor i Sverige att
              vara över 65 år. Det är en utmaning att klara en vård och omsorg
              av hög kvalitet för alla äldre på lika villkor, oavsett bakgrund,
              i takt med att de äldre blir allt fler.
            </seg>
          </u>
          <u xml:id="i-06463f9d1fe860b1-263" prev="i-06463f9d1fe860b1-260" who="Q3431836">
            <seg>
              Frågan om hur vi ska finansiera välfärden i framtiden är en genuint
              politisk fråga. Det går att utveckla gemensamt finansierad vård
              och omsorg av hög kvalitet för alla äldre. Det handlar om politiska
              prioriteringar, och det handlar om kraft.
            </seg>
          </u>
          <u xml:id="i-06463f9d1fe860b1-264" prev="i-06463f9d1fe860b1-260" who="Q3431836">
            <seg>
              Vi vet att det är en utmaning. Vi socialdemokrater har bestämt
              oss för att anta den även i framtiden.
            </seg>
          </u>
          <u xml:id="i-06463f9d1fe860b1-265" prev="i-06463f9d1fe860b1-260" who="Q3431836">
            <seg>
              Som äldre ska man aldrig behöva förlita sig på anhöriga för att
              få en god omsorg. När hälsan sviktar och man inte kan klara sig
              hemma på egen hand ska hemtjänsten, vården och omsorgen finnas
              där. Äldre med vårdbehov är inte någon enhetlig grupp, och äldreomsorgen
              måste därför skifta fokus från ett vårdperspektiv till ett inflytandeperspektiv
              där individens ökade krav på oberoende och självständighet är
              själva utgångspunkten i vården och omsorgen. Äldre ska ha verklig
              valfrihet och i högre grad än i dag kunna bestämma vad de vill
              ha utfört under sina hemtjänsttimmar. På sikt måste hemtjänst
              och insatser på äldreboende utvecklas så att de också rymmer det
              som gör livet värt att leva.
            </seg>
          </u>
          <note>
            Fru talman! Åren 20072010 avsattes sammanlagt 4,6 miljarder kronor
            i stimulansbidrag till kommuner och landsting med syfte att höja
            kvaliteten i omsorgen och vården av äldre personer. Det omfattade
            ursprungligen sju prioriterade områden: rehabilitering, socialt
            innehåll, demensvård, läkemedelsgenomgång, förebyggande arbete,
            kost och nutrition samt läkartillgång. Från och med 2010 fick
            medlen en mer prestationsinriktad utformning, och ett led i ambitionen
            var att stimulansbidrag ska kopplas till prestationsbaserade mål.
            Området läkartillgång utgick, och antalet områden blev sex.
          </note>
          <u xml:id="i-06463f9d1fe860b1-266" prev="i-06463f9d1fe860b1-260" who="Q3431836">
            <seg>
              Därefter har man avsatt lite ytterligare medel, och sammanlagt
              har knappt 5 miljarder kronor avsatts under åren 20072011. Nu
              har satsningen avslutats, och Socialstyrelsen ska utvärdera och
              återkomma om ett och ett halvt år. I juni 2013 förväntas man återkomma.
            </seg>
          </u>
          <u xml:id="i-06463f9d1fe860b1-267" prev="i-06463f9d1fe860b1-260" who="Q3431836">
            <seg>
              Herr talman! Jag har två huvudinvändningar. De är ekonomiska
              och demokratiska. Det är nämligen lite svårt att inte sätta dessa
              5 miljarder kronor i satsning i relation till fem års kostnader
              för äldreomsorg ungefär 460 miljarder kronor eller varför inte
              i relation till skattesänkningarna som nu uppgår till ungefär
              500 miljarder kronor för samma period. Det är lite smått provocerande
              att tänka på att den sänkta krogmomsen årligen ger krogsektorn
              mer än vad äldreomsorgen har tillförts under de senaste fem åren.
              Det handlar som bekant om att välja i politiken.
            </seg>
          </u>
          <u xml:id="i-06463f9d1fe860b1-268" prev="i-06463f9d1fe860b1-260" who="Q3431836">
            <seg>
              Utan att överdriva kan man lätt konstatera att äldreomsorgen
              knappast har stått i fokus för ekonomiska satsningar. När man
              säger det brukar svaret komma som ett brev på posten, eller hur
              man ska säga nu för tiden, nämligen att resurser inte löser allt.
              Det är också sant. Men om vi ser på dagens äldreomsorg, och när
              vi möter människor som har olika relation till verksamheten, är
              ändå bilden ganska tydlig. Tiden är knapp. Minuterna för en dusch
              är nogsamt uträknade, och det är inte alltid självklart att man
              kan ta den individuella hänsyn som man skulle vilja i den dagliga
              omsorgen.
            </seg>
          </u>
          <u xml:id="i-06463f9d1fe860b1-269" prev="i-06463f9d1fe860b1-260" who="Q3431836">
            <seg>
              Hur är det med demokratin? Jag tänker på den alltmer konsekventa
              linjen att göra upp med SKL. Vi är mycket tveksamma till det.
              Borde inte riksdagen vara det forum där vi diskuterar och debatterar
              politiken och beslutar i öppenhet, med kritik och medhåll från
              både talarstol och annat håll? Dessa ständiga överenskommelser
              under bordet med SKL är ett växande problem som i viss mening
              faktiskt hotar demokratin och minimerar debatten i detta fall
              om äldrepolitiken till kortsiktiga överenskommelser som låter
              bra i pressmeddelanden men som föga förändrar verkligheten.
            </seg>
          </u>
          <u xml:id="i-06463f9d1fe860b1-270" prev="i-06463f9d1fe860b1-260" who="Q3431836">
            <seg>
              Herr talman! Ett exempel på just överenskommelser snarare än
              en öppen debatt och långsiktiga spelregler tycker jag är regeringens
              sätt att hantera lagen om valfrihet. Pengar ges till SKL för att
              kommunerna ska genomföra en lagstiftning som inte är obligatorisk,
              men de har bilan hängande över sig: Om ni inte gör som vi vill
              blir det lagstiftning.
            </seg>
          </u>
          <u xml:id="i-06463f9d1fe860b1-271" prev="i-06463f9d1fe860b1-260" who="Q3431836">
            <seg>
              Det är ett ganska tveksamt och framför allt märkligt förhållningssätt
              till lagstiftning och kommuner.
            </seg>
          </u>
          <u xml:id="i-06463f9d1fe860b1-272" prev="i-06463f9d1fe860b1-260" who="Q3431836">
            <seg>
              Jag vill verkligen betona att det inte ligger någon politisk
              motsättning i uppfattningen att de äldre får inflytande över den
              omsorg som ges och att de får valfrihet i verksamheten. Samtidigt
              kan man rikta en viss kritik mot fri etablering och också ha invändningar
              mot borgerligt utformade valfrihetsmodeller. Jag undrar när borgerligheten
              ska sluta påstå att fri etablering är lösningen på det mesta och
              när vi tillsammans ska börja föra en seriös diskussion om de problem
              och utmaningar som detta system faktiskt för med sig.
            </seg>
          </u>
          <u xml:id="i-06463f9d1fe860b1-273" prev="i-06463f9d1fe860b1-260" who="Q3431836">
            <seg>
              Inom området äldreboende finns det i princip aldrig rätta mig
              gärna om jag har fel en massa platser att välja mellan så att
              man kan använda sin valfrihet till att ställa alternativen mot
              varandra och ta det som känns mest lockande, kanske bäst, tryggast,
              närmast hemmet eller vad ni vill. Tvärtom är det oftast kö, och
              alla inblandade är glada när boendefrågan äntligen får sin lösning.
              Det finns till och med färre platser i dag än för tio år sedan
              trots att antalet äldre har blivit större.
            </seg>
          </u>
          <u xml:id="i-06463f9d1fe860b1-274" prev="i-06463f9d1fe860b1-260" who="Q3431836">
            <seg>
              Valfrihet förutsätter som bekant reella alternativ, information,
              kunskap om alternativen och en verklig möjlighet att välja bort
              det som inte håller god kvalitet eller som inte passar. När kvalitetskontrollen
              i sig förväntas ske genom att man ska välja bort det dåliga är
              vi ganska långt från verkligheten.
            </seg>
          </u>
          <u xml:id="i-06463f9d1fe860b1-275" prev="i-06463f9d1fe860b1-260" who="Q3431836">
            <seg>
              Jag tror att det var ganska många som ändå häpnade över det som
              centerpartiledaren sade: När människor får välja fritt och också
              kan promenera i väg skapar man förutsättningar för boende med
              hög kvalitet.
            </seg>
          </u>
          <u xml:id="i-06463f9d1fe860b1-276" prev="i-06463f9d1fe860b1-260" who="Q3431836">
            <seg>
              Det är ett ganska anmärkningsvärt uttalande, särskilt kopplat
              till särskilda boenden om man funderar över vilken fysisk kondition
              dessa äldre många gånger har och vilka alternativ som de står
              inför.
            </seg>
          </u>
          <u xml:id="i-06463f9d1fe860b1-277" prev="i-06463f9d1fe860b1-260" who="Q3431836">
            <seg>
              Jag ser fram emot att föra ett resonemang om kvalitet och kontroll
              kontra val.
            </seg>
          </u>
          <u xml:id="i-06463f9d1fe860b1-278" prev="i-06463f9d1fe860b1-260" who="Q3431836">
            <seg>
              Vi behöver också fundera över långsiktiga investeringar. Vem
              är det som ska stå för långsiktiga investeringar? Vem vågar investera
              i en osäker verksamhet när investeringen består i att investera
              i människor som man inte tar med sig när verksamheten flyttar?
            </seg>
          </u>
          <u xml:id="i-06463f9d1fe860b1-279" prev="i-06463f9d1fe860b1-260" who="Q3431836">
            <seg>
              Man måste också fundera över vad man bygger in i system som handlar
              om konkurrens och sedan förutsätta samarbete.
            </seg>
          </u>
          <u xml:id="i-06463f9d1fe860b1-280" prev="i-06463f9d1fe860b1-260" who="Q3431836">
            <seg>
              Herr talman! Jag tycker att det är mycket glädjande att det som
              för drygt ett år sedan beskrevs som omöjligt snart är färdigt.
              Jag tänker på kommande föreskrifter och allmänna råd för en tydligare
              reglering av socialnämndens ansvar för bemanning inom särskilt
              boende för personer med demenssjukdom. Samtidigt tror jag att
              vi på denna punkt är ganska överens om att kvalitet inte bara
              handlar om rätt krav vid upphandling eller om rätt bemanning genom
              föreskrifter. Det handlar också mycket om inte minst utbildning
              som borde vara grundläggande och ett måste för ett arbete inom
              omsorgen möjligheter till återkommande kompetensutveckling under
              ett ofta långt yrkesliv och förmåga att både se och agera utifrån
              de individer som de äldre är.
            </seg>
          </u>
          <u xml:id="i-06463f9d1fe860b1-281" prev="i-06463f9d1fe860b1-260" who="Q3431836">
            <seg>
              Kvalitet är att såväl den äldre som anhöriga känner en trygghet
              i den omsorg som erbjuds, att personalen kan vara stolt över sin
              arbetsinsats och känna att man räcker till.
            </seg>
          </u>
          <u xml:id="i-06463f9d1fe860b1-282" prev="i-06463f9d1fe860b1-260" who="Q3431836">
            <seg>
              Omsorgslyftet med anor i flera regeringar bakåt i tiden är positivt,
              och jag önskar verkligen att det inte fanns några men. Men det
              är svårt att nationellt fastslå utbildningskrav och i huvudsak
              låta finansieringen sedan landa hos kommunerna, samtidigt som
              man drar ned resurserna för gymnasieskolan och minskar vuxenutbildningen
              som har skett över tid under den borgerliga regeringstiden. Det
              är nämligen väl känt att de allra flesta kommuner tampas med en
              tuff ekonomi. Trots detta envisas regeringen med att bedriva en
              ekonomisk politik som handlar om att statens budget ska gå ihop.
              Man ska betala av på statsskulden och sänka skatter med en ganska
              minimal effekt på jobben, och sedan får kommunerna mer eller mindre
              sköta sitt. Det kommer inte att hålla på sikt.
            </seg>
          </u>
          <u xml:id="i-06463f9d1fe860b1-283" prev="i-06463f9d1fe860b1-260" who="Q3431836">
            <seg>
              Låt mig avslutningsvis säga att vi gemensamt måste ta ett ansvar
              för att äldreomsorgen blir ett utvecklingsområde. Det syns inte
              på den propositionslista som regeringen har presenterat för innevarande
              riksmöte. Men vi kommer att återkomma.
            </seg>
          </u>
          <u xml:id="i-06463f9d1fe860b1-284" prev="i-06463f9d1fe860b1-260" who="Q3431836">
            <seg>
              Herr talman! Låt mig avsluta som jag inledde: Det går att utveckla
              en gemensamt finansierad vård och omsorg av hög kvalitet för alla
              äldre. Men det handlar om politiska prioriteringar, och det handlar
              om kraft. Vi vet att det är en utmaning, men vi socialdemokrater
              har antagit den.
            </seg>
          </u>
          <note type="speaker">
            Anf. 31 AGNETA LUTTROPP (MP):
          </note>
          <u xml:id="i-06463f9d1fe860b1-285" next="i-06463f9d1fe860b1-294" who="Q4964320">
            <seg>
              Herr talman! Antalet äldre ökar i alla länder i Europa och naturligtvis
              också i Sverige. Drygt 20 procent av befolkningen har fyllt 65
              år. Många lever i dag ett aktivt liv och ett längre liv än tidigare
              generationer. Enligt statistik kommer antalet personer som är
              äldre än 80 år att öka.
            </seg>
          </u>
          <u xml:id="i-06463f9d1fe860b1-286" prev="i-06463f9d1fe860b1-285" who="Q4964320">
            <seg>
              Det finns tyvärr ett flertal exempel på att äldre diskrimineras
              i samhället. Många äldre får inte ett värdigt bemötande inom äldreomsorgen,
              något som vi tyvärr har fått flera exempel på under den senaste
              tiden.
            </seg>
          </u>
          <u xml:id="i-06463f9d1fe860b1-287" prev="i-06463f9d1fe860b1-285" who="Q4964320">
            <seg>
              SKL räknar med att det behöver rekryteras runt 220 000 personer
              till omsorgen om äldre och personer med funktionsnedsättning.
              För att kunna behålla och nyrekrytera personal behövs bland annat
              kompetenssatsningar till gagn naturligtvis för den personal som
              deltar men inte minst för de boende i äldreomsorgen.
            </seg>
          </u>
          <u xml:id="i-06463f9d1fe860b1-288" prev="i-06463f9d1fe860b1-285" who="Q4964320">
            <seg>
              Jag ska därefter gå över till de punkter som Miljöpartiet anser
              är särskilt viktiga.
            </seg>
          </u>
          <u xml:id="i-06463f9d1fe860b1-289" prev="i-06463f9d1fe860b1-285" who="Q4964320">
            <seg>
              De medicinskt ansvariga sjuksköterskorna har en viktig roll för
              både de boendes säkerhet och de boendes kvalitet. Därför behöver
              deras ställning vara mer oberoende än vad den är i dag.
            </seg>
          </u>
          <u xml:id="i-06463f9d1fe860b1-290" prev="i-06463f9d1fe860b1-285" who="Q4964320">
            <seg>
              Många av de medicinskt ansvariga sjuksköterskorna har en dubbelroll.
              Dels är de chefer för äldreomsorgen på halvtid, dels är de medicinskt
              ansvariga sjuksköterskor på halvtid. Det är klart att det är lätt
              att denna dubbelroll orsakar konflikter och att man inte är tillräckligt
              oberoende. Miljöpartiet anser därför att det behövs en utredning
              för att se över regelverket, vad som styr MAS arbete och vad som
              kan stärka hans eller hennes oberoende ställning.
            </seg>
          </u>
          <u xml:id="i-06463f9d1fe860b1-291" prev="i-06463f9d1fe860b1-285" who="Q4964320">
            <seg>
              En annan kompetensfråga är naturligtvis specialistutbildning.
              Endast 17 procent av sjuksköterskorna inom äldrevården har specialistutbildning,
              och endast 2 procent av dem har specialistutbildning med inriktning
              mot just äldre. Det är naturligtvis någonting som påverkar kvaliteten.
            </seg>
          </u>
          <u xml:id="i-06463f9d1fe860b1-292" prev="i-06463f9d1fe860b1-285" who="Q4964320">
            <seg>
              Miljöpartiet menar också att det är viktigt att ta konsekvenserna
              av det faktum att det även finns unga personer som blir dementa.
              Därför bör det finnas boenden där flera yngre med demens kan bo
              tillsammans. Det kan också inrättas någonting som kan heta övergångsboende,
              där yngre personer med demens kan bo tillsammans med sin familj
              och där det också finns personal att tillgå. Hur ett sådant boende
              kan utformas bör man ta reda på och studera.
            </seg>
          </u>
          <u xml:id="i-06463f9d1fe860b1-293" prev="i-06463f9d1fe860b1-285" who="Q4964320">
            <seg>
              Som miljöpartist är jag naturligtvis väldigt glad över det initiativ
              som Miljöpartiet tog tillsammans med Socialdemokraterna och Vänsterpartiet
              om bemanning i äldreboenden. Vi kommer att ta upp det här i morgon.
              Vi anser nämligen att den viktigaste kvalitetsfaktorn inom äldreomsorgen
              är bemanning och kompetens. Med tillräcklig och kompetent personal
              med de olika kompetenser som krävs inom äldrevården blir äldreboende
              ett värdigt boende där vardagen blir en vardag som de äldre är
              värda.
            </seg>
          </u>
          <u xml:id="i-06463f9d1fe860b1-294" prev="i-06463f9d1fe860b1-285" who="Q4964320">
            <seg>
              Jag stöder naturligtvis alla Miljöpartiets reservationer, men
              för tids vinnande yrkar jag bifall endast till reservationerna
              2 och 6.
            </seg>
          </u>
          <note type="speaker">
            Anf. 32 PER RAMHORN (SD):
          </note>
          <u xml:id="i-06463f9d1fe860b1-295" next="i-06463f9d1fe860b1-306" who="Q6062372">
            <seg>
              Herr talman! I dag debatterar vi SoU10 Äldrefrågor , vilket är
              ett mycket viktigt område som berör många.
            </seg>
          </u>
          <u xml:id="i-06463f9d1fe860b1-296" prev="i-06463f9d1fe860b1-295" who="Q6062372">
            <seg>
              Den senaste tiden har äldreomsorgen varit i fokus på ett mycket
              negativt sätt. I medierna har man fått ta del av vanvård och missförhållanden.
              Främst har det varit inom den privata äldreomsorgen, men man glömmer
              lätt att det finns stora problem även inom den kommunala äldreomsorgen.
              All denna uppmärksamhet har gjort människor oroliga. Jag har fått
              mängder av brev och mejl där människor undrar om de kommer att
              få den hjälp de har behov av och har rätt till på ålderns höst.
              Jag delar deras oro, för den är befogad. I dag är det lite av
              ett lotteri vilken kvalitet det är på den omsorg som erbjuds där
              man bor. Skillnaderna är mycket stora.
            </seg>
          </u>
          <u xml:id="i-06463f9d1fe860b1-297" prev="i-06463f9d1fe860b1-295" who="Q6062372">
            <seg>
              Herr talman! Alla vi som har arbetat inom äldreomsorgen vet att
              det är mer regel än undantag att det saknas tid för gemenskap
              och aktiviteter, så att de äldre får komma ut eller får en pratstund.
              När jag började inom äldreomsorgen för många år sedan fanns det
              fortfarande tid att slå sig ned för en pratstund med de äldre.
              Oftast var vi den enda mänskliga röst de hörde på hela dagen.
              Vi hade tid att bry oss om våra vårdtagare.
            </seg>
          </u>
          <u xml:id="i-06463f9d1fe860b1-298" prev="i-06463f9d1fe860b1-295" who="Q6062372">
            <seg>
              Nu ser det tyvärr annorlunda ut på många håll i landet, och det
              är inte värdigt. De äldre har levt ett långt och strävsamt liv.
              De har varit och med och byggt upp den välfärd vi har i vårt land.
              Vi är skyldiga dem en värdig äldreomsorg med hög kvalitet var
              de än bor i landet. Man ska kunna känna sig trygg att bli gammal
              i Sverige. För att uppnå detta kommer det att behövas ett batteri
              av åtgärder. Bland annat kommer det att behövas en betydligt högre
              personalbemanning med rätt kompetens inom äldreomsorgen, men också
              en betydligt bättre statlig tillsyn av verksamheterna ute i landet.
              Det gäller både kommunal och privat äldreomsorg.
            </seg>
          </u>
          <u xml:id="i-06463f9d1fe860b1-299" prev="i-06463f9d1fe860b1-295" who="Q6062372">
            <seg>
              Herr talman! En viktig del i att klara av sitt arbete inom äldreomsorgen
              är givetvis att man har rätt utbildning för det arbete man förväntas
              göra. I dag har en femtedel av dem som arbetar inom äldreomsorgen
              inte rätt utbildning. Värst är det i Vaxholm. Där är det bara
              35 procent som har rätt utbildning inom äldreomsorgen.
            </seg>
          </u>
          <u xml:id="i-06463f9d1fe860b1-300" prev="i-06463f9d1fe860b1-295" who="Q6062372">
            <seg>
              I dag är arbetet inom äldreomsorgen komplext, och många av de
              äldre har ett stort vårdbehov och en omfattande sjukdomsbild.
              I takt med att allt fler blir gamla och får vård i hemmet har
              arbetet inom äldreomsorgen blivit mer och mer kvalificerat, vilket
              gör att medarbetarna måste ha rätt kompetens och känna sig trygga
              i sitt arbete, inte minst för de äldres säkerhet.
            </seg>
          </u>
          <u xml:id="i-06463f9d1fe860b1-301" prev="i-06463f9d1fe860b1-295" who="Q6062372">
            <seg>
              Därför blir man väldigt förvånad över att det inte redan i dag
              finns ett lagstadgat krav på att de som arbetar inom äldreomsorgen
              ska ha rätt kompetens för sina arbetsuppgifter. Det föreslogs
              förvisso för några år sedan av en utredning, men regeringen valde
              inte den linjen, vilket jag djupt beklagar. Vi sverigedemokrater
              anser att all personal inom äldreomsorgen ska ha grundläggande
              yrkeskompetens för sina uppgifter. Vi menar också att detta kompetenskrav
              ska regleras i lag. Att kräva rätt utbildning är en del av arbetet
              med att höja statusen på vård- och omsorgsyrken, så att fler vill
              arbeta och utbilda sig inom detta ytterst viktiga område.
            </seg>
          </u>
          <u xml:id="i-06463f9d1fe860b1-302" prev="i-06463f9d1fe860b1-295" who="Q6062372">
            <seg>
              Herr talman! Socialstyrelsen har till uppgift att granska den
              svenska vården och omsorgen för att se att den uppfyller de uppdrag
              som den har. Genom tillsyn kan de upptäcka och påtala brister
              i säkerheten. Om de hittar brister kan de ställa krav på verksamheterna
              att vidta åtgärder som eliminerar risker och missförhållanden.
            </seg>
          </u>
          <u xml:id="i-06463f9d1fe860b1-303" prev="i-06463f9d1fe860b1-295" who="Q6062372">
            <seg>
              Men för att Socialstyrelsen ska klara sitt uppdrag måste de ha
              de resurser som krävs, vilket de i nuläget inte har. När jag besökte
              Socialstyrelsen berättade avdelningschefen för tillsynsavdelningen,
              Per-Anders Sunesson, att man bara kan täcka en liten del av landet
              med de resurser man har i dag. Han beskrev det på följande vis:
              Om Sverige var en fotbollsplan skulle man bara ha resurser att
              granska det som fanns inom straffområdet.
            </seg>
          </u>
          <u xml:id="i-06463f9d1fe860b1-304" prev="i-06463f9d1fe860b1-295" who="Q6062372">
            <seg>
              Vi sverigedemokrater anslog extra resurser till Socialstyrelsen
              i budgeten, och vi kommer att öka detta anslag ytterligare framöver,
              så att Socialstyrelsen får de resurser som krävs för att de ska
              kunna granska verksamheter inom äldreomsorgen och upptäcka missförhållanden.
            </seg>
          </u>
          <u xml:id="i-06463f9d1fe860b1-305" prev="i-06463f9d1fe860b1-295" who="Q6062372">
            <seg>
              Herr talman! I Sverige har vi en mycket väl fungerande förebyggande
              verksamhet när det gäller mödra- och barnhälsovård. Detta har
              vi haft länge, och det har gett oss världens lägsta mödra- och
              spädbarnsdödlighet. När det gäller de äldre ser vi ofta exempel
              på problem som skulle ha kunnat förhindras om det förebyggande
              arbetet varit effektivare. Exempel kan vara äldre som fått fel,
              för mycket eller för lite läkemedel, fallolyckor och problem orsakade
              av felaktig kost och livsstil. Att effektivt förebygga dessa problem
              skulle avsevärt öka de äldres livskvalitet men också ge en stor
              vinst rent samhällsekonomiskt.
            </seg>
          </u>
          <u xml:id="i-06463f9d1fe860b1-306" prev="i-06463f9d1fe860b1-295" who="Q6062372">
            <seg>
              För att uppnå en jämlik hälsovård finns nationella program i
              dag. Vi saknar dock en nationell reglering när det gäller hälsovård
              för våra medborgare över 65 år. Därför är det dags att börja planera
              för att införa en nationell äldrehälsovård i Sverige, ett system
              liknande mödra- och barnavårdscentraler för seniorer, som skulle
              leda till en effektivisering av vården och ge stora hälsovinster
              för en stor del av befolkningen. Det skulle stärka välfärden på
              sikt. Vi menar att svensk äldreomsorg kan så mycket bättre.
            </seg>
          </u>
          <note>
            Herr talman! Jag yrkar bifall till reservationerna 4, 10, 13
            och 19.
          </note>
          <note>
            I detta anförande instämde Tony Wiklander (SD).
          </note>
          <note type="speaker">
            Anf. 33 EVA OLOFSSON (V):
          </note>
          <u xml:id="i-06463f9d1fe860b1-307" next="i-06463f9d1fe860b1-331" who="Q4970993">
            <seg>
              Herr talman! Jag står naturligtvis bakom alla Vänsterpartiets
              reservationer, men yrkar här bifall endast till reservationerna
              3, 6 och 14.
            </seg>
          </u>
          <u xml:id="i-06463f9d1fe860b1-308" prev="i-06463f9d1fe860b1-307" who="Q4970993">
            <seg>
              För Vänsterpartiet är äldreomsorgen en av de viktigaste välfärdsfrågorna.
              Det duger inte att många är oroliga för sin egen eller sina anhörigas
              tillvaro på ålderns höst. Dagens och framtidens äldreomsorg berör
              oss alla. Antingen behöver vi den själva eller också kommer vi
              eller våra anhöriga snart att behöva den. Många arbetar i äldreomsorgen
              under allt stressigare arbetsförhållanden med låga löner, och
              många av oss har familjemedlemmar som bor på ett boende för äldre
              eller har hemtjänst.
            </seg>
          </u>
          <u xml:id="i-06463f9d1fe860b1-309" prev="i-06463f9d1fe860b1-307" who="Q4970993">
            <seg>
              Äldreomsorgen är också en av våra allra viktigaste jämställdhetsfrågor.
              Fler kvinnor än män är beroende av äldreomsorg. Det beror på att
              kvinnor lever längre. Är de ett par är ofta mannen äldre, och
              det är kvinnan som blir ensam de allra sista åren när hon behöver
              som mest hjälp.
            </seg>
          </u>
          <u xml:id="i-06463f9d1fe860b1-310" prev="i-06463f9d1fe860b1-307" who="Q4970993">
            <seg>
              I äldreomsorgen jobbar till 90 procent kvinnor. När äldreomsorgen
              inte räcker till är det kvinnor i 5565-årsåldern som får rycka
              in och ta över. Det innebär att många kvinnor i min ålder inte
              bara får klara ett heltidsjobb utan sedan också ska klara att
              stötta åldriga föräldrar för att hemtjänsten inte räcker till
              eller för att mamma inte fick platsen på äldreboendet, trots att
              hon är glömsk och förvirrad och dottern känner att hon måste ställa
              upp och se till att det inte händer mamma någonting. Många kvinnor
              går ned på deltid för att klara situationen. Några väljer att
              inte jobba alls för att ta hand om sina åldriga föräldrar.
            </seg>
          </u>
          <u xml:id="i-06463f9d1fe860b1-311" prev="i-06463f9d1fe860b1-307" who="Q4970993">
            <seg>
              Det här innebär att kvinnor inte kan satsa på sina arbeten, att
              de tvingas gå ned i deltid, får mindre lön och mindre pension.
              Det är underbart att hjälpa sina anhöriga, föräldrar, men det
              ska handla om att hjälpa till när jag kan och vill, inte tvingas
              till det för att äldreomsorgen inte räcker till.
            </seg>
          </u>
          <u xml:id="i-06463f9d1fe860b1-312" prev="i-06463f9d1fe860b1-307" who="Q4970993">
            <seg>
              Resurserna har faktiskt minskat. Det var en rejäl dip under krisen
              på 1990-talet, men krisen har fortsatt och resurserna minskar
              nu också. Mellan 2000 och 2009 minskade resurserna till äldreomsorgen
              med 6 procent. Kanske trodde man att antalet äldre över 80 år
              då de mest behöver hjälp inte skulle öka, men se det gjorde det.
              Antalet ökade med 9 procent.
            </seg>
          </u>
          <u xml:id="i-06463f9d1fe860b1-313" prev="i-06463f9d1fe860b1-307" who="Q4970993">
            <seg>
              Vi ser resultatet i siffror på att anhöriga får ställa upp mer.
              År 2002 var det lite över 50 procent av dem över 75 år som fick
              hjälp från anhöriga. I dag är det 65 procent.
            </seg>
          </u>
          <u xml:id="i-06463f9d1fe860b1-314" prev="i-06463f9d1fe860b1-307" who="Q4970993">
            <seg>
              Vi ser också resultatet i stressigare arbetsförhållanden för
              personalen. Det är mer helgtjänstgöring. Det blir mer och mer
              av delade turer. De får jobba några timmar på morgonen och förmiddagen,
              får ett hål på tre fyra timmar mitt på dagen, och sedan komma
              tillbaka och jobba på eftermiddagen och kvällen. Det här blir
              oerhört slitigt för dem som jobbar. De möter ofta känslan av att
              inte räcka till, att inte hinna med vad de behöver göra. Det har
              sagts tidigare att de inte hinner se till de olika individuella
              behov som människorna har där de jobbar.
            </seg>
          </u>
          <u xml:id="i-06463f9d1fe860b1-315" prev="i-06463f9d1fe860b1-307" who="Q4970993">
            <seg>
              När jag besöker äldreomsorgen får jag alltid höra samma önskan.
              Om jag frågar vad som är det viktigaste att göra i äldreomsorgen,
              svarar de att de behöver mer personal. De behöver vara några till.
              Jag vill gärna ge två exempel från mitt senaste besök i äldreomsorgen.
            </seg>
          </u>
          <u xml:id="i-06463f9d1fe860b1-316" prev="i-06463f9d1fe860b1-307" who="Q4970993">
            <seg>
              En man berättade att de tidigare hade tid att göra något som
              var speciellt viktigt för de äldre, för henne eller honom. De
              tog till exempel med två äldre herrar till en fotbollsmatch. Herrarna
              satt i sina rullstolar med en öl och varmkorv i näven, hejade
              på Gais och var hellyckliga. De hinner inte sådant nu för tiden.
            </seg>
          </u>
          <u xml:id="i-06463f9d1fe860b1-317" prev="i-06463f9d1fe860b1-307" who="Q4970993">
            <seg>
              Det andra exemplet är från samma boende. Det gällde en personalgrupp
              som hade jobbat där länge. De trivdes bra med jobbet och med varandra.
              En kvinna sade att hon egentligen inte ville sluta, men om de
              skulle få ännu mer helgtjänstgöring funderade hon över om hon
              kunde jobba kvar eftersom hon inte fick någon tid med sin familj.
            </seg>
          </u>
          <u xml:id="i-06463f9d1fe860b1-318" prev="i-06463f9d1fe860b1-307" who="Q4970993">
            <seg>
              Herr talman! Äldreomsorgen behöver mer resurser, inte mindre.
              När kommunernas ekonomier är ansträngda och äldreomsorgen på många
              håll går med underskott är det dags att sätta ned fötterna. Därför
              har vi i Vänsterpartiet som enda parti i riksdagen öronmärkt pengar
              för mer personal i äldreomsorgen i vår budget. Det är fråga om
              3 miljarder fram till 2014. Det skulle innebära 7 500 fler anställda
              med prioritering på demensvård. Det skulle göra skillnad: Det
              skulle öka kvaliteten och stärka äldres självbestämmande.
            </seg>
          </u>
          <u xml:id="i-06463f9d1fe860b1-319" prev="i-06463f9d1fe860b1-307" who="Q4970993">
            <seg>
              Vi kommer att gå vidare i nästa års budget med ytterligare 1
              miljard som vi vill satsa på egen tid. Det är en annan del av
              äldreboendet. Det ska vara egen tid där den äldre själv kan bestämma
              vad som är viktigast för honom eller henne, vad man vill göra
              med tiden.
            </seg>
          </u>
          <u xml:id="i-06463f9d1fe860b1-320" prev="i-06463f9d1fe860b1-307" who="Q4970993">
            <seg>
              Det var därför riksdagen mot regeringens vilja röstade igenom
              Vänsterpartiets motion om bindande riktlinjer för bemanning. Som
              det har sagts tidigare arbetar Socialstyrelsen med frågan. Jag
              hoppas verkligen att det blir tydliga och bra föreskrifter som
              kan hjälpa kommunerna att få en bemanning som gör det möjligt
              att se till varje äldres enskilda behov. För att det ska bli verklighet
              tror jag att man måste göra den ekonomiska satsningen på mer personal,
              som Vänsterpartiet har gjort.
            </seg>
          </u>
          <u xml:id="i-06463f9d1fe860b1-321" prev="i-06463f9d1fe860b1-307" who="Q4970993">
            <seg>
              Mer offentliga resurser till äldreomsorgen behövs också om vi
              ska få en jämlik äldreomsorg. Plånboken ska inte styra om jag
              får tillgång till god äldreomsorg eller inte. Det behövs. Människor
              måste tycka att vi har en bra äldreomsorg om både den som har
              ont om pengar ska få en bra och tillgänglig äldreomsorg och den
              som har gott om pengar ska tycka att äldreomsorgen är tillräckligt
              bra. Annars riskerar vi att få en äldreomsorg med ett lågt basutbud
              för dem som inte har tillräckligt med pengar att köpa sig privata
              tjänster.
            </seg>
          </u>
          <u xml:id="i-06463f9d1fe860b1-322" prev="i-06463f9d1fe860b1-307" who="Q4970993">
            <seg>
              Vi kan redan se en början på den utvecklingen. Äldre med gott
              om pengar toppar när hemtjänstens äldreomsorg inte räcker till
              genom att köpa privata statligt subventionerade tjänster enligt
              RUT. Många kommuner har satt timtaxan för hemtjänst så högt att
              det blir billigare med RUT-tjänster. Vi tycker att det ska vara
              ett tak på 100 kronor för en timmes hemtjänst för att inte utestänga
              äldre med dålig inkomst. Det är något som Socialstyrelsen också
              tog upp i sin senaste rapport. Tudelningen ses i att fler med
              gott om pengar köper privata tjänster, medan andra människor avstår
              av ekonomiska skäl från äldreomsorg fast de behöver den.
            </seg>
          </u>
          <u xml:id="i-06463f9d1fe860b1-323" prev="i-06463f9d1fe860b1-307" who="Q4970993">
            <seg>
              Herr talman! Omsorgen om våra äldre, stödet till våra äldre,
              hemtjänsten och äldreboendena, är ingen handelsvara. Vi har under
              det senaste året tydligt sett och debatterat vad riskkapitalbolag
              och privata vinstintressen kan ställa till med. Det handlar i
              första hand inte om självbestämmande och valfrihet för äldre människor,
              utan det handlar om ett ideologiskt vägval hur man ser på ägande
              och makt i viktiga samhällsfunktioner. Jag konstaterar att Sverigedemokraterna
              tydligt ställer sig på den borgerliga sidan.
            </seg>
          </u>
          <u xml:id="i-06463f9d1fe860b1-324" prev="i-06463f9d1fe860b1-307" who="Q4970993">
            <seg>
              Det handlar om riskkapitalbolags och näringslivets intressen
              att komma in på en säker och växande marknad där stora pengar
              finns att tjäna. Det handlar om huruvida marknaden ska få styra
              planeringen av var och hur äldreomsorg bedrivs eller om vi ska
              styra med hjälp av demokratiska beslut utifrån behov. Det handlar
              om huruvida vi ser äldre som medborgare med rättigheter eller
              som kunder som ska tvingas göra val på en marknad de sällan kan
              överblicka själva, där de själva får ta ansvar för om de har valt
              den bästa äldreomsorgen eller om de har gjort ett felval.
            </seg>
          </u>
          <u xml:id="i-06463f9d1fe860b1-325" prev="i-06463f9d1fe860b1-307" who="Q4970993">
            <seg>
              De borgerliga partierna och tydligen också Sverigedemokraterna
              anser att privatiseringen har medfört en positiv konkurrens som
              leder till kvalitetshöjningar. Men när en äldre och dennes anhöriga
              ska göra val inom äldreomsorgen begränsas de oftast av faktorer
              som till exempel att det finns alldeles för få äldreboendeplatser
              eller att det inte finns något äldreboende där de vill bo. Ofta
              får de sin önskan att flytta till äldreboende avslagen. De anses
              inte ha tillräckligt stora behov. Att byta utförare när de inte
              är nöjda sker så oerhört sällan eftersom det är så krävande för
              äldre som kämpar med en dålig hälsa eller demens.
            </seg>
          </u>
          <u xml:id="i-06463f9d1fe860b1-326" prev="i-06463f9d1fe860b1-307" who="Q4970993">
            <seg>
              Jag hörde Jan Björklund på Aktuellt häromdagen. Han sade om friskolorna:
              Vi politiker har varit naiva. Vi trodde aldrig att riskkapitalbolag
              skulle gå in i friskolesektorn med kortsiktiga vinstintressen,
              vara ägare i fyra fem år, tjäna en massa pengar och sedan sälja
              vidare. Vi satte inte upp regler och kontroller för friskolorna
              som kunde förhindra situationen.
            </seg>
          </u>
          <u xml:id="i-06463f9d1fe860b1-327" prev="i-06463f9d1fe860b1-307" who="Q4970993">
            <seg>
              Jag är lite förvånad över att diskussionen inte finns inom äldreomsorgen.
              Jag skulle vilja att ni i de borgerliga partierna, även Sverigedemokraterna,
              svarar på frågan. Ska vi vara lika naiva när det gäller vård och
              omsorg? Här är också riskkapitalbolagen på intåg. 70 procent av
              den privata äldreomsorgen bedrivs av de fyra största vård- och
              omsorgsbolagen, som alla är riskkapitalbolag.
            </seg>
          </u>
          <u xml:id="i-06463f9d1fe860b1-328" prev="i-06463f9d1fe860b1-307" who="Q4970993">
            <seg>
              Vi har yrkat om att det bör ske en utvärdering. Man bör utvärdera
              vad detta innebär för effektiviteten och kvaliteten, för insatserna
              för våra äldre, för olika grupper av äldre, de som har gott om
              pengar och de som har mindre gott om pengar.
            </seg>
          </u>
          <u xml:id="i-06463f9d1fe860b1-329" prev="i-06463f9d1fe860b1-307" who="Q4970993">
            <seg>
              Vi tycker också att det är relevant att utvärdera vad det innebär
              för arbetsförhållandena. Vi vet att det här är kvinnliga arbetsplatser
              med mycket deltider och många tillfälliga anställningar. Man har
              ett stressigt och tungt jobb, ofta till låg lön.
            </seg>
          </u>
          <u xml:id="i-06463f9d1fe860b1-330" prev="i-06463f9d1fe860b1-307" who="Q4970993">
            <seg>
              Vi vet också att vi behöver rekrytera många människor till äldreomsorgen
              i framtiden. Det vore också väldigt viktigt att utvärdera vad
              marknadsanpassningen av äldreomsorgen har betytt för arbetsvillkoren
              för personalen i äldreomsorgen.
            </seg>
          </u>
          <u xml:id="i-06463f9d1fe860b1-331" prev="i-06463f9d1fe860b1-307" who="Q4970993">
            <seg>
              Vänsterpartiet har tydligt en annan politik. Vi säger nej till
              privata vinstintressen i äldreomsorgen. Vi ser gärna kooperativ
              och ideella företag. Det allra viktigaste i vår lösning är att
              satsa på mer resurser för tillräcklig personal, att satsa på en
              långsiktig kompetensutveckling. En tioårig satsning på 4 miljarder
              har vi länge föreslagit. Koppla det till utbildningsvikariat så
              att man har råd att ta in vikarier när de anställda går på utbildning.
              Det skulle lyfta äldreomsorgen. Se till att personal får rätt
              till heltid! Se till att man kan få fasta tjänster! Det skulle
              ge bättre arbetsvillkor. Våra äldre och äldreomsorgens personal
              är verkligen värda det.
            </seg>
          </u>
          <note type="speaker">
            Anf. 34 KENNETH JOHANSSON (C):
          </note>
          <u xml:id="i-06463f9d1fe860b1-332" next="i-06463f9d1fe860b1-353" who="Q5886752">
            <seg>
              Herr talman! Jag vill börja med att yrka bifall till förslaget
              i dess helhet i utskottets betänkande och avslag på samtliga reservationer.
            </seg>
          </u>
          <u xml:id="i-06463f9d1fe860b1-333" prev="i-06463f9d1fe860b1-332" who="Q5886752">
            <seg>
              Herr talman! Alla våra äldre och anhöriga ska kunna känna sig
              trygga med att vården och omsorgen fungerar och håller god kvalitet.
              Som har sagts har äldreomsorgen särskilt under det senaste halvåret,
              tyvärr på grund av förfärliga rapporter som medierna förtjänstfullt
              har lyft fram, satts i fokus. Det har varit rapporter om gamla
              och sjuka människor som inte får den vård och omsorg som de behöver,
              som inte respekteras och ges den värdighet vi själva tar för givet
              när vi blir gamla. Vi ser de här händelserna såväl i kommunalt
              driven verksamhet som i privat verksamhet, och det är lika illa
              fullständigt oacceptabelt! Där ska verksamhetsansvariga stå till
              svars, brister i den kommunala uppföljningen avslöjas och åtgärdas
              samt tillsynen förstärkas.
            </seg>
          </u>
          <u xml:id="i-06463f9d1fe860b1-334" prev="i-06463f9d1fe860b1-332" who="Q5886752">
            <seg>
              Fokus på äldrefrågorna ger också och det är viktigt att säga
              en möjlighet att visa upp alla goda exempel där kommuner och privata
              tar sitt ansvar, där kommunerna följer upp och kvalitetssäkrar
              verksamheten oavsett vem som driver den. Framgångsfaktorer är
              ett fungerande ledarskap, när personalen ges förutsättningar att
              se den enskilda människan och hennes behov och när den äldre ges
              huvudrollen i sitt eget liv.
            </seg>
          </u>
          <u xml:id="i-06463f9d1fe860b1-335" prev="i-06463f9d1fe860b1-332" who="Q5886752">
            <seg>
              Som enskilda partier ställer vi oss frågorna: Vilka är problemen?
              Vad kan vi utveckla? Vad kan vi göra bättre för att lyfta fram
              och rätta till brister? Vad vill vi med äldrepolitiken?
            </seg>
          </u>
          <u xml:id="i-06463f9d1fe860b1-336" prev="i-06463f9d1fe860b1-332" who="Q5886752">
            <seg>
              För mig och Centerpartiet är utgångspunkten trygghet och kvalitet,
              liksom att den äldre människan ska respekteras som den han eller
              hon är och fortsatt få bestämma över sitt liv.
            </seg>
          </u>
          <u xml:id="i-06463f9d1fe860b1-337" prev="i-06463f9d1fe860b1-332" who="Q5886752">
            <seg>
              Oppositionen fastnar ibland i uttalanden som: Det är fult med
              vinst, kommunal verksamhet är bäst, inte kan gamla göra egna val
              inom hemtjänsten eller välja boenden. LOV behöver vi ju inte i
              hela landet. Den här typen av uttryck hör man.
            </seg>
          </u>
          <u xml:id="i-06463f9d1fe860b1-338" prev="i-06463f9d1fe860b1-332" who="Q5886752">
            <seg>
              I stället är vi övertygade om att våra äldre som vill få göra
              egna val också ska kunna få göra det, även om man råkar bo i en
              röd kommun. Valfriheten är grunden för att kunna bestämma över
              sitt eget liv, även när hälsan sviktar och orken tryter.
            </seg>
          </u>
          <u xml:id="i-06463f9d1fe860b1-339" prev="i-06463f9d1fe860b1-332" who="Q5886752">
            <seg>
              Visst finns det personer som inte på egen hand kan bedöma om
              kvaliteten på vården och omsorgen är godtagbar. Då är det ännu
              viktigare att politiken är tydlig med vilken kvalitet som ska
              levereras, på vilket sätt den ska följas upp och att bistå den
              äldre med information och kvalitetsjämförelser.
            </seg>
          </u>
          <u xml:id="i-06463f9d1fe860b1-340" prev="i-06463f9d1fe860b1-332" who="Q5886752">
            <seg>
              Låt mig vara tydlig: Äldreomsorgen är inte ett ställe där man
              med låg risk och bristande kvalitet ska kunna tjäna snabba pengar.
              Äldreomsorgen är, precis som annan välfärdsverksamhet, en tjänst
              som ska hålla toppkvalitet, erbjuda god service, bra bemötande,
              grundläggande trygghet och välsmakande mat. Kan man leverera det
              får man gärna göra ett överskott.
            </seg>
          </u>
          <u xml:id="i-06463f9d1fe860b1-341" prev="i-06463f9d1fe860b1-332" who="Q5886752">
            <seg>
              Framtidens utmaningar om att öka kvaliteten bemöts inte bäst
              genom att ta bort de utförare som har bidragit till kvalitetsutvecklingen
              de senaste 20 åren. I stället ska vi följa upp den faktiska kvaliteten
              alldeles oavsett vem som driver verksamheten.
            </seg>
          </u>
          <u xml:id="i-06463f9d1fe860b1-342" prev="i-06463f9d1fe860b1-332" who="Q5886752">
            <seg>
              Det är en oppositionens röra när vi i dag pratar om vinstbegrepp
              och annat. Den enda som är väldigt tydlig är Eva Olofsson och
              Vänsterpartiet. Det ska vara nej, nej till vinst i vården.
            </seg>
          </u>
          <u xml:id="i-06463f9d1fe860b1-343" prev="i-06463f9d1fe860b1-332" who="Q5886752">
            <seg>
              När det gäller Socialdemokraterna kan man inte läsa ut vad de
              egentligen säger. Det senaste läste vi i DN i helgen där man sade
              att det här med vinst i vården är väl inga problem. Man kan inte
              göra någonting åt det. Däremot ska man ge kommunerna möjlighet
              att säga nej.
            </seg>
          </u>
          <u xml:id="i-06463f9d1fe860b1-344" prev="i-06463f9d1fe860b1-332" who="Q5886752">
            <seg>
              Vad man gör är att bekämpa entreprenörerna, att se till att alla
              dessa ofta kvinnliga entreprenörer som i de mindre företagen vill
              vara med och genomföra sin affärsidé, som ser en möjlighet att
              göra någonting på egen hand, inte ska få göra det. Det pratas
              om att det bara är stora företag. Av LOV-företagen har 80 procent
              färre än 20 anställda. Det är små företag och inte enbart de stora
              som nämnts.
            </seg>
          </u>
          <u xml:id="i-06463f9d1fe860b1-345" prev="i-06463f9d1fe860b1-332" who="Q5886752">
            <seg>
              Valfrihet för kommunpolitiker ska man ha, däremot inte valfrihet
              för kommunmedborgare.
            </seg>
          </u>
          <u xml:id="i-06463f9d1fe860b1-346" prev="i-06463f9d1fe860b1-332" who="Q5886752">
            <seg>
              Miljöpartiet vet vi ingenting om. Var står Miljöpartiet i den
              här röran? Det skulle jag tycka var intressant att få ett besked
              om.
            </seg>
          </u>
          <u xml:id="i-06463f9d1fe860b1-347" prev="i-06463f9d1fe860b1-332" who="Q5886752">
            <seg>
              Centerpartiet vill införa en äldrepeng, en individuell kompensation
              i väntan på en plats i äldreboende. Vi skissar på återbetalning
              av egenavgifter om man inte är nöjd med kvaliteten. Vi vill stimulera
              äldreguider för att den äldre ska hitta rätt och få nödvändig
              information. Vi vill utöka tillsynsansvaret för Socialstyrelsen
              och anser att fullt meddelarskydd ska gälla inom privat äldreomsorg.
            </seg>
          </u>
          <u xml:id="i-06463f9d1fe860b1-348" prev="i-06463f9d1fe860b1-332" who="Q5886752">
            <seg>
              Herr talman! Jag tycker att alliansregeringen och även vi i socialutskottet
              samlat har visat att vi tar utmaningarna på stort allvar. Jag
              tycker också att alliansregeringen visar att äldrepolitiken är
              högprioriterad, mer prioriterad än någon tidigare regering har
              klarat av. Regeringen satsar 4,3 miljarder under mandatperioden
              för att förbättra vården och omsorgen för de mest sjuka äldre.
            </seg>
          </u>
          <u xml:id="i-06463f9d1fe860b1-349" prev="i-06463f9d1fe860b1-332" who="Q5886752">
            <seg>
              Överenskommelsen mellan regeringen och SKL om en sammanhållen
              vård och omsorg för de mest sjuka äldre är ett gott initiativ
              nödvändigt för att få en bättre ordning. Vi får en utvecklad evidensbaserad
              praktik, med satsning på utvecklingsledare i länen, för att nämna
              ett annat bra initiativ. 1 miljard satsas på Omvårdnadslyftet,
              utbildningssatsningen för äldreomsorgens medarbetare.
            </seg>
          </u>
          <u xml:id="i-06463f9d1fe860b1-350" prev="i-06463f9d1fe860b1-332" who="Q5886752">
            <seg>
              Vi fortsätter med investeringsstödet till trygghetsboenden och
              andra anpassade äldreboenden. Vi satsar på en parboendegaranti,
              och ökat stöd till anhörigvården. Om än blygsam finns det en förstärkning
              i budgeten.
            </seg>
          </u>
          <u xml:id="i-06463f9d1fe860b1-351" prev="i-06463f9d1fe860b1-332" who="Q5886752">
            <seg>
              Vi vill utöver regeringens stöd till kommunerna införa lokala
              värdighetsgarantier, öppna jämförelser, äldreguide och brukarundersökningar.
              Vi menar allvar med delaktighet och självbestämmande. Vi menar
              allvar med att LOV ska genomföras i alla kommuner och anser därmed
              att människor i hela landet ska få möjlighet att bestämma över
              sina liv även på ålderns höst.
            </seg>
          </u>
          <u xml:id="i-06463f9d1fe860b1-352" prev="i-06463f9d1fe860b1-332" who="Q5886752">
            <seg>
              Herr talman! Jag tycker att det finns många viktiga synpunkter
              i de motioner som vi har behandlat. Förebyggande insatser, psykisk
              ohälsa, bemanningsfrågor, språkfrågor och annat tas upp. Trots
              allt som pågår och görs på äldreområdet måste självfallet arbetet
              fortsätta utifrån att se äldre som den resurs de är och ge förutsättningar
              för trygghet, kvalitet och självbestämmande.
            </seg>
          </u>
          <u xml:id="i-06463f9d1fe860b1-353" prev="i-06463f9d1fe860b1-332" who="Q5886752">
            <seg>
              Jag hoppas på och tänker medverka till att fortsatt bra diskussioner
              ska bedrivas i socialutskottet och i hela riksdagen så att vi
              tillsammans med kommuner och landsting och framför allt de berörda,
              de äldre och de anhöriga, får en bättre äldreomsorg. Det är vi
              skyldiga våra gamla.
            </seg>
          </u>
          <note type="speaker">
            Anf. 35 EVA OLOFSSON (V) replik:
          </note>
          <u xml:id="i-06463f9d1fe860b1-354" next="i-06463f9d1fe860b1-359" who="Q4970993">
            <seg>
              Herr talman! Jag försökte lyssna på Kenneth Johansson för att
              höra om han skulle vara lika naiv som Jan Björklund tyckte att
              alla hade varit på friskoleområdet. Jag kan konstatera att det
              verkar så. Det enda jag hörde när det gällde att begränsa riskkapitalbolag
              och privata vinstintressen inom vård och omsorg var meddelarskydd.
              Det är mycket viktigt. Det finns inte i dag. Men vi ska vara medvetna
              om att vi inte heller har den insyn som vi har i kommunalt drivna
              äldreboenden.
            </seg>
          </u>
          <u xml:id="i-06463f9d1fe860b1-355" prev="i-06463f9d1fe860b1-354" who="Q4970993">
            <seg>
              I Norrköping försökte man komma överens med Carema och skriva
              avtal om att man skulle få samma insyn som man har i sin egen
              kommunala verksamhet, men Carema tackade nej.
            </seg>
          </u>
          <u xml:id="i-06463f9d1fe860b1-356" prev="i-06463f9d1fe860b1-354" who="Q4970993">
            <seg>
              Vi i Vänsterpartiet är tydliga. Vi vill ha verklig valfrihet
              och självbestämmande för de äldre. Det är därför vi inte tycker
              att valfrihet är att välja mellan Attendo, Carema, någon annan
              privat utförare och kommunala äldreboenden som har för lite personal.
              Där kan man inte få den hjälp man vill ha för att kunna vara den
              person man är, få en vardag som är meningsfull och få sina personliga
              önskemål uppfyllda eftersom tiden inte räcker till. Det är därför
              vi tycker att man ska öronmärka pengar till äldreomsorgen. Det
              skulle öka självbestämmandet och valfriheten rejält för de äldre.
            </seg>
          </u>
          <u xml:id="i-06463f9d1fe860b1-357" prev="i-06463f9d1fe860b1-354" who="Q4970993">
            <seg>
              Jag vill ställa den här frågan till Kenneth Johansson: På vilket
              sätt vill du tillföra mer resurser till äldreomsorgen? Jag tror
              att vi alla är överens om att det är för lite personal. Jag tror
              också att vi alla kan vara överens om att kommunerna verkar ha
              lite ont om pengar för att fixa detta de närmaste åren.
            </seg>
          </u>
          <u xml:id="i-06463f9d1fe860b1-358" prev="i-06463f9d1fe860b1-354" who="Q4970993">
            <seg>
              Vad vill du egentligen göra för att begränsa riskkapitalbolagen?
              De har ju ändå 70 procent av den privat utförda äldreomsorgen.
              Jag tycker inte att det hjälper att prata om att det finns mindre
              företag också. De har 70 procent. Vad vill du göra?
            </seg>
          </u>
          <u xml:id="i-06463f9d1fe860b1-359" prev="i-06463f9d1fe860b1-354" who="Q4970993">
            <seg>
              Och vad vill du göra för att få mer personal i äldreomsorgen?
              Det är en mycket viktig fråga i äldreomsorgen som verkligen skulle
              ge ökad valfrihet och självbestämmande till de äldre.
            </seg>
          </u>
          <note type="speaker">
            Anf. 36 KENNETH JOHANSSON (C) replik:
          </note>
          <u xml:id="i-06463f9d1fe860b1-360" next="i-06463f9d1fe860b1-363" who="Q5886752">
            <seg>
              Herr talman! Jag anser att vi ska ge förutsättningar till kommunerna
              att utveckla bästa tänkbara äldreomsorg. Det handlar om att utnyttja
              resurserna effektivt, men det handlar också om att ha en tillväxt
              i det här landet och att folk har jobb så att vi har möjligheter
              att fortsätta att ge ökat stöd till kommunerna i deras satsningar.
              Det hänger definitivt ihop. Resurser i form av personal är helt
              avgörande. Det är nyckeln.
            </seg>
          </u>
          <u xml:id="i-06463f9d1fe860b1-361" prev="i-06463f9d1fe860b1-360" who="Q5886752">
            <seg>
              Jag håller med om att en av de största utmaningarna är att klara
              bemanningen, men det handlar också om att klara den framtida personalförsörjningen.
              Det handlar om att skapa framtidstro och få inte minst unga människor
              att skaffa en egen erfarenhet och känna hur fint det är att arbeta
              inom äldreomsorgen, hur fint det är att kunna göra en insats och
              hur lärorikt det är att ta del av äldres erfarenheter. Jag tror
              att det är mycket viktigt att skapa framtidstro och uppvärdera
              yrkena inom äldreomsorgen.
            </seg>
          </u>
          <u xml:id="i-06463f9d1fe860b1-362" prev="i-06463f9d1fe860b1-360" who="Q5886752">
            <seg>
              När det gäller riskkapitalbolag hoppas jag att Eva Olofsson är
              medveten om att regeringen, och inte minst regeringens finansminister,
              med kraft har tagit tag i detta. Det som används på ett, tycker
              jag, osmakligt sätt, till exempel räntesnurror och annat, ageras
              det nu mot med kraft för att man ska få bort.
            </seg>
          </u>
          <u xml:id="i-06463f9d1fe860b1-363" prev="i-06463f9d1fe860b1-360" who="Q5886752">
            <seg>
              Vi ska använda resurserna så att vi får den kvalitetsmässigt
              bästa tänkbara äldreomsorgen. Det är min utgångspunkt.
            </seg>
          </u>
          <note type="speaker">
            Anf. 37 EVA OLOFSSON (V) replik:
          </note>
          <u xml:id="i-06463f9d1fe860b1-364" next="i-06463f9d1fe860b1-367" who="Q4970993">
            <seg>
              Herr talman! Jag kan bara konstatera att det är väldigt lite
              som Centern vill göra för vi inte ska gå in i samma naivitet som
              Jan Björklund ansåg att politikerna har gjort när det gäller friskolesystemet.
              När SNS utvärderade detta kunde man konstatera att det inte finns
              någon forskning och inga ordentliga utvärderingar. Det finns inget
              som säger att den här marknadsanpassningen är bättre.
            </seg>
          </u>
          <u xml:id="i-06463f9d1fe860b1-365" prev="i-06463f9d1fe860b1-364" who="Q4970993">
            <seg>
              Jag skulle vilja säga att det inte räcker att agera mot räntesnurror.
              En huvudidé för riskkapitalbolagen är att man köper in sig, köper
              till eller startar nya verksamheter, höjer värdet på bolaget och
              säljer efter fyra år. Det är just den kortsiktighet i ägandet
              som Jan Björklund tog upp på friskoleområdet. Varför ska det vara
              så mycket bättre inom vård och omsorg? Finns det inte mer saker
              man behöver göra?
            </seg>
          </u>
          <u xml:id="i-06463f9d1fe860b1-366" prev="i-06463f9d1fe860b1-364" who="Q4970993">
            <seg>
              Jag tycker också att det är lite intressant med valfrihet. Att
              öka självbestämmandet och införa verklig valfrihet för de äldre
              är en av de viktigaste frågorna för oss i Vänsterpartiet. Jag
              undrar om man har större valfrihet i Uppsala. Där kan man välja
              mellan olika äldreboenden, men man får ta den plats man blir anvisad.
              Sedan åker man ur kön och får ha en ny biståndsbedömning. Är det
              större valfrihet än vad man till exempel har i Göteborg där man
              i första hand kan välja mellan olika kommunala äldreboenden som
              fungerar olika? Jag vill fortfarande ställa frågan: Vad vill egentligen
              Centerpartiet göra?
            </seg>
          </u>
          <u xml:id="i-06463f9d1fe860b1-367" prev="i-06463f9d1fe860b1-364" who="Q4970993">
            <seg>
              Vad jag förstår bygger äldrepengen på idén att kommunerna inte
              heller ska äga fastigheterna. Det skulle flytta över ännu mer
              makt till de privata företagen. Vad gör man med ett äldreboende
              som missköts och där dessutom det här riskkapitalbolaget äger
              kåken som de äldre finns i? Hur angriper man det? Ska inte kommunerna
              i alla fall ha kvar den strukturen att man äger fastigheterna
              så att man kan skifta utförare om denne missköter sig?
            </seg>
          </u>
          <note type="speaker">
            Anf. 38 KENNETH JOHANSSON (C) replik:
          </note>
          <u xml:id="i-06463f9d1fe860b1-368" next="i-06463f9d1fe860b1-370" who="Q5886752">
            <seg>
              Herr talman! För mig och Centerpartiet finns det flera delar
              i valfriheten. Det handlar bland annat om något som jag tror att
              vi kan vara överens om, nämligen att man ska kunna göra egna val
              när det gäller utbudet i olika former. Där stannar Eva Olofsson.
              Vi menar att vi också måste ge möjligheter för den enskilde att
              avgöra om man vill ha tjänsten utförd av ett mindre företag, till
              exempel ett litet kooperativt företag, ett litet privat företag
              eller ett kommunalt företag, eller ett stort företag. Jag tycker
              att det intressanta är att man får kvalitet, att man är nöjd med
              det som man erbjuds och att det sker öppet och på sjysta villkor.
              Eva Olofssons valfrihet handlar lite grann om att vi ska välja
              mellan Aftonbladet och Aftonbladet.
            </seg>
          </u>
          <u xml:id="i-06463f9d1fe860b1-369" prev="i-06463f9d1fe860b1-368" who="Q5886752">
            <seg>
              Jag tror att vi ska ha högre ambitioner. Jag har tilltro till
              att den enskilde både vill och kan ta den möjligheten i sin hand.
            </seg>
          </u>
          <u xml:id="i-06463f9d1fe860b1-370" prev="i-06463f9d1fe860b1-368" who="Q5886752">
            <seg>
              Det finns många delar som vi behöver utveckla. I mitt anförande
              räknade jag upp ett antal områden som Centerpartiet alldeles specifikt
              jobbar för. Dessutom räknade jag upp vad Alliansen arbetar för.
              Jag är absolut inte nöjd med hur långt vi har kommit, men det
              är en mycket hög reformtakt. Det görs väldigt många satsningar,
              och det är nödvändiga satsningar. Jag tycker att alliansregeringen
              och Centerpartiet inte har någonting att skämmas för.
            </seg>
          </u>
          <note type="speaker">
            Anf. 39 LENA HALLENGREN (S) replik:
          </note>
          <u xml:id="i-06463f9d1fe860b1-371" next="i-06463f9d1fe860b1-374" who="Q3431836">
            <seg>
              Herr talman! Kenneth Johansson! Det är lite svårt att inte plocka
              upp bollen efter Centerns kommundagar när partiledaren Annie Lööf
              ganska tydligt ger en bild av att valfriheten i sig löser de kvalitetsproblem
              som vi vet att äldreomsorgen har oavsett om den bedrivs i privat
              eller offentlig regi. Målet är att 50 procent ska bedrivas i privat
              regi. Annie Lööf sade att när människor får välja fritt och också
              kan promenera i väg skapar man förutsättningar för boenden med
              hög kvalitet. Jag undrar vilken verklighetsuppfattning man har
              då. Vilken expertis lutar sig Centerpartiet emot när man menar
              att valfrihet inom äldreomsorgen löser kvalitetsproblemen? Det
              var ju precis det som partiledaren gav uttryck för.
            </seg>
          </u>
          <u xml:id="i-06463f9d1fe860b1-372" prev="i-06463f9d1fe860b1-371" who="Q3431836">
            <seg>
              Det är snarare tvärtom så att det finns ganska mycket som talar
              för att vi måste kringgärda den valfrihet som finns inte minst
              inom äldreomsorgen med oerhört mycket av regler, tillsyn och utvärderingar
              för att garantera den kvalitet som erbjuds människor som är sköra
              och inte har kunskapen, förmågan och informationen att kunna göra
              ett nytt val. Det finns många gånger ett beroendeförhållande inom
              både hemtjänst och äldreomsorg men även inom primärvården som
              gör att man inte alltid känner att man vill göra ett nytt val.
            </seg>
          </u>
          <u xml:id="i-06463f9d1fe860b1-373" prev="i-06463f9d1fe860b1-371" who="Q3431836">
            <seg>
              Socialstyrelsen har på regeringens uppdrag gjort en granskning
              av valfrihetssystemet ur ett befolknings- och patientperspektiv
              som slutredovisades i förra veckan. Det är svårt att läsa sig
              till någonting i deras utvärdering som säger att valfriheten i
              sig leder till bättre kvalitet.
            </seg>
          </u>
          <u xml:id="i-06463f9d1fe860b1-374" prev="i-06463f9d1fe860b1-371" who="Q3431836">
            <seg>
              Vilken expertis lutar ni er mot när ni säger detta, och vilket
              ansvar har vi som politiker för att se till att det blir en god
              kvalitet?
            </seg>
          </u>
          <note type="speaker">
            Anf. 40 KENNETH JOHANSSON (C) replik:
          </note>
          <u xml:id="i-06463f9d1fe860b1-375" next="i-06463f9d1fe860b1-378" who="Q5886752">
            <seg>
              Herr talman! Vi har ett stort ansvar på alla nivåer för att ge
              stöd så att den bästa tänkbara kvaliteten utvecklas. Det är utgångspunkten.
              Min och Centerpartiets uppfattning är att begränsningar av mångfalden
              innebär sämre möjligheter för kvalitetsutveckling bland utförarna.
              Mångfald skapar valfrihet, vilket sporrar till kvalitetsförbättringar.
            </seg>
          </u>
          <u xml:id="i-06463f9d1fe860b1-376" prev="i-06463f9d1fe860b1-375" who="Q5886752">
            <seg>
              Vinststopp, om det nu är det som Socialdemokraterna menar och
              står för det kunde vara intressant att få höra om det är så ger
              färre utförare och därmed sämre kvalitet. Det drabbar särskilt
              små företag som är beroende just av stabila villkor. De stora
              drakarna klarar sig alltid, men de små företagen måste ges möjligheter
              för att klara sig. De drivs ofta av kvinnor som ska, tycker jag,
              ges möjligheter att utveckla sina idéer de har ofta erfarenheter
              med sig från ett långt liv och jobba i små entreprenörsföretag
              inom vård och omsorg. Det tycker jag är väldigt viktigt.
            </seg>
          </u>
          <u xml:id="i-06463f9d1fe860b1-377" prev="i-06463f9d1fe860b1-375" who="Q5886752">
            <seg>
              Jag tror på valfrihet, och jag anser att det ger en högre kvalitet.
              Det vore på sin plats att Lena Hallengren kommenterar om det är
              så som det står här i ett referat i DN: Vi vill inte förbjuda
              vinster i välfärden. Det är omöjligt att genomföra, och vi överlåter
              det här till våra kommunala företrädare, för de ska få makten.
            </seg>
          </u>
          <u xml:id="i-06463f9d1fe860b1-378" prev="i-06463f9d1fe860b1-375" who="Q5886752">
            <seg>
              Vill Lena Hallengren ha mer valfrihet till kommunpolitikerna
              och mindre valfrihet till medborgarna?
            </seg>
          </u>
          <note type="speaker">
            Anf. 41 LENA HALLENGREN (S) replik:
          </note>
          <u xml:id="i-06463f9d1fe860b1-379" next="i-06463f9d1fe860b1-383" who="Q3431836">
            <seg>
              Herr talman! Jag begärde replik på Kenneth Johanssons anförande,
              och vi ska se om jag också kan få svar på den fråga som jag ställde.
              Jag undrade vilken expertis ni lutar er mot när ni påstår att
              valfrihet i sig inom äldreomsorgen leder till bättre kvalitet.
              Vilken expertis lutar ni er mot? Det är i alla fall inte Socialstyrelsens
              senaste utvärdering.
            </seg>
          </u>
          <u xml:id="i-06463f9d1fe860b1-380" prev="i-06463f9d1fe860b1-379" who="Q3431836">
            <seg>
              Om vi politiker har ett stort ansvar kan man inte säga att det
              är den enskilde som ska välja eller välja bort. Det är där ni
              lägger kvalitetskontrollen, och det är ett väldigt stort problem.
            </seg>
          </u>
          <u xml:id="i-06463f9d1fe860b1-381" prev="i-06463f9d1fe860b1-379" who="Q3431836">
            <seg>
              DN är inte något husorgan eller en del av våra kongresspapper.
              Önskar Kenneth Johansson verkligen veta vad Socialdemokraterna
              tycker kan han läsa både partiprogram och kongressprogram. Vi
              har inte krävt ett vinststopp, för vinst handlar om hur man hanterar
              ekonomin i ett företag. Men kommuner har ett ansvar för att beskatta.
              De har ett ansvar för att erbjuda en kvalitativ verksamhet enligt
              socialtjänstlagen. När de gör en upphandling har de också rätt
              att ställa olika krav. Vi tycker inte att det är orimligt att
              de också har möjlighet att ställa krav på vilka intentioner utövaren
              ska ha.
            </seg>
          </u>
          <u xml:id="i-06463f9d1fe860b1-382" prev="i-06463f9d1fe860b1-379" who="Q3431836">
            <seg>
              Det var ett mycket tydligt svar, tycker jag. Jag hoppas att du,
              Kenneth Johansson, håller med om det, oavsett vad du tycker om
              själva svaret.
            </seg>
          </u>
          <u xml:id="i-06463f9d1fe860b1-383" prev="i-06463f9d1fe860b1-379" who="Q3431836">
            <seg>
              Jag vill nu ha ett svar på vilken expertis ni lutar er mot när
              ni menar att valfrihet inom äldreomsorgen garanterar kvalitet.
            </seg>
          </u>
          <note type="speaker">
            Anf. 42 KENNETH JOHANSSON (C) replik:
          </note>
          <u xml:id="i-06463f9d1fe860b1-384" next="i-06463f9d1fe860b1-387" who="Q5886752">
            <seg>
              Herr talman! Det var intressant att få redovisat att det inte
              finns något motstånd mot vinst längre. Däremot ska kommunerna
              ges ökade möjligheter, och när det gäller detta är det en total
              röra från oppositionens sida. Det finns inte i närheten av en
              samstämmighet på den punkten, konstaterar jag.
            </seg>
          </u>
          <u xml:id="i-06463f9d1fe860b1-385" prev="i-06463f9d1fe860b1-384" who="Q5886752">
            <seg>
              När det gäller vad jag lutar mig mot när jag säger att mångfald
              stimulerar kvalitet kan jag säga att det bara är att gå ut och
              titta i verksamheten. Jag tycker att det är väldigt tydligt att
              när man ges möjlighet att jämföra sin verksamhet med varandra
              stimuleras kvalitetsutvecklingen.
            </seg>
          </u>
          <u xml:id="i-06463f9d1fe860b1-386" prev="i-06463f9d1fe860b1-384" who="Q5886752">
            <seg>
              Det som jag direkt kan åberopa är en studie från Konkurrensverket
              som kom i början av januari. Den handlade framför allt om primärvården,
              men man kan föra över resultatet till äldreomsorgen. I studien
              pekar man mycket tydligt på att mångfalden som vi även på detta
              område har börjat utveckla har haft en stor betydelse för utvecklingen
              av kvaliteten.
            </seg>
          </u>
          <u xml:id="i-06463f9d1fe860b1-387" prev="i-06463f9d1fe860b1-384" who="Q5886752">
            <seg>
              Men låt oss fortsätta att både beforska och följa den här utvecklingen!
              Jag är säker på att medborgarna inte vill gå tillbaka 20 år i
              tiden, utan de vill vara med. Den dag som Lena Hallengren sitter
              på hemmet och har behov av olika insatser kommer hon, det är jag
              alldeles övertygad om, att vilja vara med och påverka och göra
              egna val. Det kommer jag att vilja, och det tror jag som sagt
              också att Lena Hallengren kommer att vilja.
            </seg>
          </u>
          <note type="speaker">
            Anf. 43 AGNETA LUTTROPP (MP) replik:
          </note>
          <u xml:id="i-06463f9d1fe860b1-388" next="i-06463f9d1fe860b1-391" who="Q4964320">
            <seg>
              Herr talman! Jag väljer också att prata om val. I de kommuner
              som jag har besökt är det väldigt vanligt att den egentliga möjligheten
              att välja inte finns. I de små kommunerna finns det till exempel
              bara ett eller möjligen två boenden. I större kommuner handlar
              det om att över huvud taget få en plats på ett äldreboende. Man
              har inte precis ett smörgåsbord av alternativ att välja från.
            </seg>
          </u>
          <u xml:id="i-06463f9d1fe860b1-389" prev="i-06463f9d1fe860b1-388" who="Q4964320">
            <seg>
              Val är ett väldigt positivt värdeladdat ord, tycker jag. Men
              det ska vara ett reellt val och inte bara handla om att man kan
              välja. I många kommuner finns inte möjligheten på riktigt. Jag
              har många vänner som har föräldrar i den ålder då de bor på äldreboenden.
              Jag vet ingen av dem som har fått göra ett reellt val, utan de
              har fått beskedet: Varsågod, här finns det plats!
            </seg>
          </u>
          <u xml:id="i-06463f9d1fe860b1-390" prev="i-06463f9d1fe860b1-388" who="Q4964320">
            <seg>
              Det är någonting som jag tycker att man i alla fall måste ta
              i beaktande. Jag säger inte att ingen får välja, utan det är bara
              att gratulera dem som verkligen får göra det. Det vore intressant
              att veta hur många av dem som väljer som egentligen väljer, på
              riktigt.
            </seg>
          </u>
          <u xml:id="i-06463f9d1fe860b1-391" prev="i-06463f9d1fe860b1-388" who="Q4964320">
            <seg>
              Du pratar om medborgarens rätt till valfrihet, och det tycker
              jag också är viktigt. Men har du någon aning om hur det egentliga
              valet ser ut?
            </seg>
          </u>
          <note type="speaker">
            Anf. 44 KENNETH JOHANSSON (C) replik:
          </note>
          <u xml:id="i-06463f9d1fe860b1-392" next="i-06463f9d1fe860b1-395" who="Q5886752">
            <seg>
              Herr talman! Jag håller med om att förutsättningarna är olika
              beroende på om man bor i en stor kommun eller i en liten kommun.
              Det är också där, i kommunerna, som man hittar möjligheten att
              nå de lokala lösningarna.
            </seg>
          </u>
          <u xml:id="i-06463f9d1fe860b1-393" prev="i-06463f9d1fe860b1-392" who="Q5886752">
            <seg>
              Jag vill så långt det går få reell valfrihet. Det är det som
              vi ska eftersträva. Med en äldrepeng som ger den enskilde större
              möjligheter att göra egna val får man förutsättningar för det.
              Där LOV är genomförd i kommunerna på ett klokt och bra sätt det
              finns goda exempel på det har man också en kvalitetssäkring där
              kommunerna ställer upp kraven och företagen lever upp till dem
              om de ska vara med i spelet och i utbudet.
            </seg>
          </u>
          <u xml:id="i-06463f9d1fe860b1-394" prev="i-06463f9d1fe860b1-392" who="Q5886752">
            <seg>
              Det är sant att man vill hitta de lokala lösningarna. Det finns
              glesbygdslösningar i en del kommuner som är väldigt intressanta.
              Det finns inte minst personalkooperativ som växer fram i en del
              mindre kommuner i bland annat Norrland. Jag tror inte att man
              uppifrån ska peka ut hur det ska se ut. Jag håller med om att
              förutsättningarna är olika, och de lokala lösningarna måste få
              vara avgörande.
            </seg>
          </u>
          <u xml:id="i-06463f9d1fe860b1-395" prev="i-06463f9d1fe860b1-392" who="Q5886752">
            <seg>
              Jag pekade i mitt anförande på att Vänsterpartiet säger helt
              nej till vinst i vården. Nu säger Socialdemokraterna ja till vinst
              i vården men vill föra ned besluten till kommunerna. Vad tycker
              Miljöpartiet i den frågan?
            </seg>
          </u>
          <note type="speaker">
            Anf. 45 AGNETA LUTTROPP (MP) replik:
          </note>
          <u xml:id="i-06463f9d1fe860b1-396" next="i-06463f9d1fe860b1-398" who="Q4964320">
            <seg>
              Herr talman! Det låter bra om det fungerar så, men det innebär
              att det på alla boenden egentligen ska finnas lediga platser hela
              tiden. Det är bara då jag har en valmöjlighet. Frågan är när vi
              når dit eftersom förutsättningen för val är att det finns lediga
              platser på flera olika boenden.
            </seg>
          </u>
          <u xml:id="i-06463f9d1fe860b1-397" prev="i-06463f9d1fe860b1-396" who="Q4964320">
            <seg>
              Det andra gällde var vi står. När någon säger ja och någon säger
              nej vill Kenneth Johansson, för att så att säga fullborda röran,
              naturligtvis ha ett tja från mig. Låt mig säga att det gått för
              långt när vi talar både om skolan och om äldrevården. När det
              gäller skolan har man nått en överenskommelse, bland annat beträffande
              räntesnurror, som nämndes, men också beträffande de stora vinster
              som förs ut ur landet. Det är precis som Kenneth Johansson sade:
              Det handlar om kortsiktighet, om att sälja och tjäna pengar.
            </seg>
          </u>
          <u xml:id="i-06463f9d1fe860b1-398" prev="i-06463f9d1fe860b1-396" who="Q4964320">
            <seg>
              Sedan är det kanske inte så mycket fråga om en röra när vi vill
              ha ett mycket bra underlag innan vi kommer fram till ett definitivt
              beslut. En vägledning är hur vi tycker när det gäller friskolor.
              Jag kan inte tänka mig att vi kommer att ha en helt avvikande
              mening i fråga om äldreomsorgen.
            </seg>
          </u>
          <note type="speaker">
            Anf. 46 KENNETH JOHANSSON (C) replik:
          </note>
          <u xml:id="i-06463f9d1fe860b1-399" next="i-06463f9d1fe860b1-400" who="Q5886752">
            <seg>
              Herr talman! Låt oss hjälpas åt för att hitta de lokala lösningarna
              genom att ge stöd och hjälp och ta fram de goda exemplen. LOV
              är ett alldeles utmärkt exempel. Där ges dessa möjligheter och
              dessutom garanteras kvaliteten. Det tycker jag känns angeläget.
            </seg>
          </u>
          <u xml:id="i-06463f9d1fe860b1-400" prev="i-06463f9d1fe860b1-399" who="Q5886752">
            <seg>
              Jag blev väl inte särskilt klok vad gäller den sista delen av
              repliken, men jag tolkar det så hoppas att det inte är ett önsketänkande
              att Miljöpartiet vill ha mångfald och står för att vi ska hitta
              en väg framåt så att mångfalden inte ersätts av enfald.
            </seg>
          </u>
          <note type="speaker">
            Anf. 47 MARGARETA B KJELLIN (M):
          </note>
          <u xml:id="i-06463f9d1fe860b1-401" next="i-06463f9d1fe860b1-425" who="Q4958997">
            <seg>
              Herr talman! Jag ska börja med att be om ursäkt för att jag säkert
              kommer att dra över den anmälda talartiden för att kunna kommentera
              det som tidigare sagts i debatten.
            </seg>
          </u>
          <u xml:id="i-06463f9d1fe860b1-402" prev="i-06463f9d1fe860b1-401" who="Q4958997">
            <seg>
              Vi ska i dag debattera ett motionsbetänkande gällande äldrefrågor.
              Här finns många motioner som faktiskt redan är på plats. Några
              områden har lyfts ut och ska debatteras i särskild ordning, nämligen
              läkemedelsfrågor och frågor om bemanning inom demensvården. De
              motionerna lämnar jag därför tills vidare.
            </seg>
          </u>
          <u xml:id="i-06463f9d1fe860b1-403" prev="i-06463f9d1fe860b1-401" who="Q4958997">
            <seg>
              Debatten i dag tycks enbart handla om äldreomsorg i vård- och
              omsorgsboende. Det tycker jag är lite märkligt med tanke på att
              merparten av äldreomsorgen bedrivs i form av hemtjänst.
            </seg>
          </u>
          <u xml:id="i-06463f9d1fe860b1-404" prev="i-06463f9d1fe860b1-401" who="Q4958997">
            <seg>
              Regeringen har, trots alla rapporter om missförhållanden inom
              äldreomsorgen, under hela förra mandatperioden fokuserat på att
              höja kvaliteten och stärkt den enskildes rätt. Det märks tydligt
              när man besöker omvårdnadsboenden. Alla dem jag besökt och de
              företrädare jag mött berättar om hur väl de kunnat använda de
              5 miljarder som funnits som stimulansmedel under dessa år, fram
              till årsskiftet, för att höja kvaliteten. Det ska bli intressant
              att se den utvärdering som kommer att ske framöver.
            </seg>
          </u>
          <u xml:id="i-06463f9d1fe860b1-405" prev="i-06463f9d1fe860b1-401" who="Q4958997">
            <seg>
              Jag beklagar djupt alla rapporter om vanvård, oavsett om missförhållandena
              skett inom kommunalt eller privat driven omsorg. Jag hävdar med
              bestämdhet att det är den lokala politiken som har ett stort ansvar
              för att sätta upp kvalitetskriterier och utvärdera all verksamhet
              oavsett utövare. Jag hävdar också att det vid varje fall av missförhållande
              finns brister i både mål och uppföljning.
            </seg>
          </u>
          <u xml:id="i-06463f9d1fe860b1-406" prev="i-06463f9d1fe860b1-401" who="Q4958997">
            <seg>
              Det är av största vikt att vi fortsätter att arbeta för att det
              alltid är människan som ska stå i centrum för våra beslut. Det
              är inte den egna organisationen som är huvudmålet. Det är Moderaterna
              mycket tydliga med; människan i centrum är det väsentliga.
            </seg>
          </u>
          <u xml:id="i-06463f9d1fe860b1-407" prev="i-06463f9d1fe860b1-401" who="Q4958997">
            <seg>
              Alla partier i Sverige är överens om att äldreomsorgen ska vara
              offentligt finansierad och bedrivas med aktning för den enskilde.
              Det tycks bara vara Eva Olofsson som tror att man måste ha pengar
              i plånboken för att få äldreomsorg. Regeringen har satt upp mål
              för äldrepolitiken, och de målen kommer att vara utgångspunkten
              för att bemöta de motioner som behandlas i detta betänkande. Om
              vi tittar på motionerna ser vi att de alla kan bemötas med det
              som redan är beslutat.
            </seg>
          </u>
          <u xml:id="i-06463f9d1fe860b1-408" prev="i-06463f9d1fe860b1-401" who="Q4958997">
            <seg>
              Det första målet är att äldre ska kunna leva ett aktivt liv och
              ha inflytande i samhället och över sin vardag. Hur uppnår man
              ett sådant mål? Det här är viktigt. En person som levt, arbetat,
              fostrat barn och skött sin vardag förlorar inte förmågan till
              beslut bara för att han eller hon fyllt 65 år och har behov av
              bistånd från kommunens äldreomsorg.
            </seg>
          </u>
          <u xml:id="i-06463f9d1fe860b1-409" prev="i-06463f9d1fe860b1-401" who="Q4958997">
            <seg>
              Många förtroendevalda tycks anse att det är då politiken vet
              bäst, att det är då man ska fatta besluten i en nämnd och att
              det ska beslutas via nationella riktlinjer. Få tar hänsyn till
              att vi alla är individer med olika behov. Det menar jag är en
              allvarlig brist när man diskuterar kvaliteten inom äldreomsorgen.
              Här tycker jag att samtliga partier måste göra sin hemläxa och
              se var besluten egentligen ska fattas.
            </seg>
          </u>
          <u xml:id="i-06463f9d1fe860b1-410" prev="i-06463f9d1fe860b1-401" who="Q4958997">
            <seg>
              Självklart ska man kunna fortsätta att styra sin vardag även
              om det handlar om vårdinsatser i det dagliga livet. Den som säger
              nej till lagen om valfrihetssystem säger därmed ja till att låta
              människor som har ett vårdbehov och är över 65 år omyndigförklaras.
            </seg>
          </u>
          <u xml:id="i-06463f9d1fe860b1-411" prev="i-06463f9d1fe860b1-401" who="Q4958997">
            <seg>
              Självklart ska man kunna välja sin vårdgivare. Ansvaret för den
              kvalitet som varje utförare ska tillhandahålla ligger däremot
              på politiken. Här finns ett stort ansvar med tydliga kvalitetskriterier
              till ett fastlagt pris. Lagen om valfrihetssystem innebär samma
              kvalitet och samma pris oavsett utförare. Det, herr talman, är
              nog en av de viktigaste förändringar som skett inom äldreomsorgen
              sedan urminnes tider. Kommunerna blir tvungna att sätta upp mål
              och tydligt utvärdera den av dem själva utförda verksamheten.
              Man ska inte varje år i samband med bokslut kunna säga: Ja, men
              vår äldreomsorg är bra. Det är nog en fyra på en skala ett till
              fem.
            </seg>
          </u>
          <u xml:id="i-06463f9d1fe860b1-412" prev="i-06463f9d1fe860b1-401" who="Q4958997">
            <seg>
              Självklart ska man kunna påverka vårdinnehållet och hur det ska
              tillgodoses. Det är mycket tydligt när vi tittar på lagen om nationell
              värdegrund, som vi infört. Hur ska man kunna ha en tydlig värdegrund
              där människan står i centrum utan att ta hänsyn till individuella
              behov?
            </seg>
          </u>
          <u xml:id="i-06463f9d1fe860b1-413" prev="i-06463f9d1fe860b1-401" who="Q4958997">
            <seg>
              Möjlighet att leva ett aktivt liv, som är ett av de tydliga uppdragen
              vad gäller stimulansmedlen, omfattar även sociala aktiviteter.
              Detta tillsammans med nya regler om olika former av boenden vård-
              och omsorgsboenden och trygghetsboenden skapar en möjlighet att
              uppfylla nästa mål som handlar om att kunna åldras i trygghet
              med bibehållet oberoende.
            </seg>
          </u>
          <u xml:id="i-06463f9d1fe860b1-414" prev="i-06463f9d1fe860b1-401" who="Q4958997">
            <seg>
              Det nämndes tidigare i debatten att antalet platser sedan 2002
              hade minskat. År 2002 sade Göran Persson: Jag har sagt det förr,
              10 000 fler platser kommer att behövas inom äldreomsorgen. År
              2006 var det 18 000 färre platser. Det hände nämligen någonting
              radikalt. Det gick som en våg över hela landet att man skulle
              vara kvarboende i hemmet. Här tycker jag att samtliga partier
              måste ta ansvar för att det är färre platser inom äldreomsorgen.
              Huvudansvaret lägger jag dock på Socialdemokraterna, som stod
              för det när de hade regeringsmakten.
            </seg>
          </u>
          <u xml:id="i-06463f9d1fe860b1-415" prev="i-06463f9d1fe860b1-401" who="Q4958997">
            <seg>
              För att alla ska kunna känna trygghet behövs mer än bara bra
              bostäder. Det behövs personal med rätt kompetens. Som vårdlärare
              är jag därför mycket glad för det arbete som pågår med Omvårdnadslyftet.
              Jag är också glad för Svenskt Demenscentrum, det kompetenscentrum
              som alliansregeringen instiftat och som utvecklat en webbutbildning
              om demensens ABC. Det är ett värdefullt tillskott som ger basal
              kompetens till många i personalen.
            </seg>
          </u>
          <u xml:id="i-06463f9d1fe860b1-416" prev="i-06463f9d1fe860b1-401" who="Q4958997">
            <seg>
              En annan faktor som stärker de äldres rättigheter och kan förebygga
              missförhållanden är den förstärkning vi gjort av lex Sarah. Där
              kan man nu även anmäla risk för missförhållanden, inte att något
              först måste ha inträffat.
            </seg>
          </u>
          <u xml:id="i-06463f9d1fe860b1-417" prev="i-06463f9d1fe860b1-401" who="Q4958997">
            <seg>
              Det tredje målet handlar om att människor ska bemötas med respekt.
              Det är ett område man arbetar intensivt med genom lagstiftningen
              om lokala värdighetsgarantier. Medvetenheten om vikten av att
              behandla alla respektfullt och ta hänsyn till individuella behov
              har ökat väsentligt.
            </seg>
          </u>
          <u xml:id="i-06463f9d1fe860b1-418" prev="i-06463f9d1fe860b1-401" who="Q4958997">
            <seg>
              Den diskussionen leder till att man tar hänsyn till behovet att
              de äldre får möta personal som förstår det egna språket och ser
              till behovet av olika former av både boende för och bemötande
              av till exempel människor med annan sexuell läggning. Valfrihetssystemet
              och värdighetsgarantin tillsammans skapar förutsättningar för
              att alla motioner redan ska vara tillgodosedda.
            </seg>
          </u>
          <u xml:id="i-06463f9d1fe860b1-419" prev="i-06463f9d1fe860b1-401" who="Q4958997">
            <seg>
              Herr talman! Vi har slutligen ett fjärde mål som handlar om tillgång
              till god vård och omsorg. Här välkomnar jag överenskommelsen som
              regeringen har gjort med Sveriges Kommuner och Landsting om att
              systematiskt förbättra vården av de mest sjuka äldre. Om det är
              odemokratiskt, Lena Hallengren, vet jag inte vad demokrati handlar
              om. Det handlar om att på plats i kommuner och landsting faktiskt
              göra skillnad. Samtidigt pågår arbetet med att kommunalisera hemsjukvården
              för att säkerställa att människor får rätt vård av rätt instans
              vid rätt tillfälle och inte hamnar mellan stolarna.
            </seg>
          </u>
          <u xml:id="i-06463f9d1fe860b1-420" prev="i-06463f9d1fe860b1-401" who="Q4958997">
            <seg>
              När man talar om äldrehälsovård som Sverigedemokraterna gör och
              jämför med barnhälsovården låter det behjärtansvärt. Vad man då
              inte tänker på när man talar om barnhälsovården är att barnen
              mycket sällan är i behov av läkare på grund av sjukdom. De är
              friska. De äldre är i behov av sjukvård väldigt ofta. Om de ska
              behöva byta när de går från hälsovården till sjukvården är det
              nog ganska säkert att det kan bli problem.
            </seg>
          </u>
          <u xml:id="i-06463f9d1fe860b1-421" prev="i-06463f9d1fe860b1-401" who="Q4958997">
            <seg>
              När det gäller den medicinskt ansvariga sjuksköterskan, Masen,
              stod det redan i reglerna när de infördes att de ska ha en särskilt
              självständig ställning och inte vara i en beroendesituation.
            </seg>
          </u>
          <u xml:id="i-06463f9d1fe860b1-422" prev="i-06463f9d1fe860b1-401" who="Q4958997">
            <seg>
              Eva Olofsson beskriver en verklighet för personalen inom äldreomsorgen
              som förekommer väldigt ofta i kommuner styrda av socialdemokrater
              och vänsterpartister. Det är där man måste göra verkstad. Det
              är inte här i riksdagen vi gör verkstad i verkligheten och lägger
              scheman. Det vore märkligt om vi i Sveriges riksdag skulle schemalägga
              personalen.
            </seg>
          </u>
          <u xml:id="i-06463f9d1fe860b1-423" prev="i-06463f9d1fe860b1-401" who="Q4958997">
            <seg>
              Man ska också titta på vilken tid vi har till förfogande. När
              man går igenom hur det är efter lagen om valfrihetssystem och
              tittar på priset har det kommit fram att man på vissa ställen
              har en kringtid på 65 procent. Tänk om man i stället använde den
              kringtiden till vård av äldre! Då kanske vi inte behövde göra
              de stora ofinansierade satsningarna från Vänstern på mer personal.
            </seg>
          </u>
          <u xml:id="i-06463f9d1fe860b1-424" prev="i-06463f9d1fe860b1-401" who="Q4958997">
            <seg>
              Eva Olofsson tycks inte inse att vi har en offentligt finansierad
              hemtjänst. Med RUT utförs inte hemtjänst utan service.
            </seg>
          </u>
          <u xml:id="i-06463f9d1fe860b1-425" prev="i-06463f9d1fe860b1-401" who="Q4958997">
            <seg>
              Herr talman! Om man noga analyserar och förverkligar regeringens
              mål för äldrepolitiken, inser betydelsen av och möjligheterna
              med omvårdnadslyftet, den nationella värdegrunden, lokala värdighetsgarantier
              och lagen om ett valfrihetssystem, blir det väldigt tydligt att
              man kan höja kvaliteten, stärka kompetensen och säkerställa den
              enskildes rättigheter och självbestämmande om man avslår samtliga
              motioner och bifaller utskottets text i SoU:10.
            </seg>
          </u>
          <note type="speaker">
            Anf. 48 EVA OLOFSSON (V) replik:
          </note>
          <u xml:id="i-06463f9d1fe860b1-426" next="i-06463f9d1fe860b1-431" who="Q4970993">
            <seg>
              Herr talman! Jag vill börja med att läsa en punkt från Socialstyrelsens
              senaste lägesrapport. Där står: Äldre med goda inkomster köper
              i ökad uträckning tjänster på den privata marknaden med skatteavdrag,
              RUT-avdrag, medan äldre personer med små inkomster ibland avstår
              från hemtjänst eftersom de tycker att avgiften är alltför hög.
              I denna grupp är det också vanligare med hjälp av anhöriga.
            </seg>
          </u>
          <u xml:id="i-06463f9d1fe860b1-427" prev="i-06463f9d1fe860b1-426" who="Q4970993">
            <seg>
              Jag vill fråga Margareta B Kjellin: Är det ett problem att man
              tar 300 eller 400 kronor i timmen för en hemtjänsttimme i ett
              antal kommuner, eller är det som det ska? Kan det leda till att
              människor avstår hemtjänst och kanske också tycker att RUT-tjänster
              är för dyrt och i stället får be anhöriga att hjälpa till?
            </seg>
          </u>
          <u xml:id="i-06463f9d1fe860b1-428" prev="i-06463f9d1fe860b1-426" who="Q4970993">
            <seg>
              Jag vill gärna höra om delade turer och att människor får arbeta
              för mycket på helger. Det förekommer i både borgerligt och socialdemokratiskt
              styrda kommuner. Det är helt rätt. I Göteborg har man slutit ett
              avtal om rätten till heltid där man också har med att man inte
              vill ha delade turer. Det tycker jag är väldigt bra.
            </seg>
          </u>
          <u xml:id="i-06463f9d1fe860b1-429" prev="i-06463f9d1fe860b1-426" who="Q4970993">
            <seg>
              Jag har för mig att kvinnoförbundet hos Moderaterna försökte
              driva den frågan efter att ha varit ute på äldreboenden men inte
              fick igenom hos Moderaterna att man skulle få bort delade turer,
              men jag kanske har fel. Det kan du säga någonting om.
            </seg>
          </u>
          <u xml:id="i-06463f9d1fe860b1-430" prev="i-06463f9d1fe860b1-426" who="Q4970993">
            <seg>
              Allt detta hänger ihop med att det är för lite personal i äldreomsorgen.
              Det är därför som vi har öronmärkt pengar för fler anställda inom
              äldreomsorgen. Då kan man komma till rätta med sådant som delade
              turer. Det är ingen som lägger det för sitt nöjes skull. Så lägger
              man det när man inte får personalen att räcka till. Det skulle
              jag också vilja ha en synpunkt på. Behövs det mer personal?
            </seg>
          </u>
          <u xml:id="i-06463f9d1fe860b1-431" prev="i-06463f9d1fe860b1-426" who="Q4970993">
            <seg>
              Sedan vill jag höra mer om detta att den lokala politiken har
              ansvaret. Men när regeringen fattar beslut om tvångsmarknadsanpassning
              med LOV, har inte regeringen då ett ansvar för att det finns kontroll
              och styrning och att det inte blir den naiva politik som Björklund
              talar om?
            </seg>
          </u>
          <note type="speaker">
            Anf. 49 MARGARETA B KJELLIN (M) replik:
          </note>
          <u xml:id="i-06463f9d1fe860b1-432" next="i-06463f9d1fe860b1-438" who="Q4958997">
            <seg>
              Herr talman! Här blandar Eva Olofsson både äpplen och päron.
              Man kan inte jämföra hemtjänst med tjänster med RUT. Även som
              anhörig kan man använda RUT-tjänster. Det är sådana tjänster som
              kommunen inte utför inom hemtjänsten.
            </seg>
          </u>
          <u xml:id="i-06463f9d1fe860b1-433" prev="i-06463f9d1fe860b1-432" who="Q4958997">
            <seg>
              Kommunen går inte in och tvättar tak och fönster. Den håller
              sig i sockelhöjd ungefär i sina tjänster. De får man utan RUT
              och utan hemtjänst alltid se till att göra antingen via anhöriga
              eller via köp. Det gäller oavsett om RUT finns eller inte.
            </seg>
          </u>
          <u xml:id="i-06463f9d1fe860b1-434" prev="i-06463f9d1fe860b1-432" who="Q4958997">
            <seg>
              Man ska komma ihåg att priset inom äldreomsorgen sätts av kommunen.
              Det ska vara ett självkostnadspris. Om kommunen har väldigt höga
              timkostnader kanske på grund av en ineffektivitet med mycket kringtid
              får den enskilde betala väldigt mycket.
            </seg>
          </u>
          <u xml:id="i-06463f9d1fe860b1-435" prev="i-06463f9d1fe860b1-432" who="Q4958997">
            <seg>
              I många kommuner tar man inte betalt för omvårdnadstjänster över
              huvud taget utan enbart för till exempel servicetjänster. Det
              kan man göra på lite olika sätt. Det finns ett lokalt ansvar i
              de delarna.
            </seg>
          </u>
          <u xml:id="i-06463f9d1fe860b1-436" prev="i-06463f9d1fe860b1-432" who="Q4958997">
            <seg>
              När det gäller delade turer måste Eva Olofsson läsa på bättre.
              Vid senaste partistämman fattade vi beslut om att vi skulle ha
              en sammanhållen arbetstid och att vi skulle arbeta för det där
              vi styr och leder och jobba för det hela tiden.
            </seg>
          </u>
          <u xml:id="i-06463f9d1fe860b1-437" prev="i-06463f9d1fe860b1-432" who="Q4958997">
            <seg>
              Man kommer tillbaka till detta: Hur använder man den tid som
              redan finns tillgänglig inom vård och omsorg? Använder man den
              på bästa sätt eller inte? Där finns en tydlig skillnad i hur det
              ser ut och hur man använder personal.
            </seg>
          </u>
          <u xml:id="i-06463f9d1fe860b1-438" prev="i-06463f9d1fe860b1-432" who="Q4958997">
            <seg>
              Det finns många kommuner som inte har en enda delad timme och
              ändå inte har större personaltäthet. Hur använder man den tiden?
              Man lyckas till och med få till det i bussbolag. Jag är lite intresserad
              av att veta hur Eva Olofsson tänker finansiera den extra personalen
              som ni inte har pengar till i budget.
            </seg>
          </u>
          <note type="speaker">
            Anf. 50 EVA OLOFSSON (V) replik:
          </note>
          <u xml:id="i-06463f9d1fe860b1-439" next="i-06463f9d1fe860b1-444" who="Q4970993">
            <seg>
              Herr talman! Det är ingen hemlighet att vi gör olika satsningar.
              Vi har olika syn på skattepolitiken och på vad vi prioriterar.
              Det finns saker som vi inte lägger pengar på. Att sänka restaurangmoms
              är till exempel en sådan sak. Vi finansierar varenda reform vi
              lägger fram förslag om. Det har vi gjort nu under många år.
            </seg>
          </u>
          <u xml:id="i-06463f9d1fe860b1-440" prev="i-06463f9d1fe860b1-439" who="Q4970993">
            <seg>
              Äldreomsorgen gör serviceinsatser. Man städar hemma hos människor,
              hjälper till med disk, ser till att man handlar och tvättar. I
              äldreomsorger som jag känner till får de äldre städat över sockeln
              även om man inte tar taken. Det kan vara lite olika med fönstren,
              men på många ställen ingår det.
            </seg>
          </u>
          <u xml:id="i-06463f9d1fe860b1-441" prev="i-06463f9d1fe860b1-439" who="Q4970993">
            <seg>
              Det handlar om att man medvetet lägger timavgiften högt. Man
              lägger den högt eftersom man vet att man då vältrar över kostnaderna
              på RUT och statlig subventionering. Då har man inte utbildad personal
              från hemtjänsten som kan reagera när någon börjar bli lite glömsk
              och äta sämre.
            </seg>
          </u>
          <u xml:id="i-06463f9d1fe860b1-442" prev="i-06463f9d1fe860b1-439" who="Q4970993">
            <seg>
              De som inte har råd med 200 kronor ställs som Socialstyrelsen
              sade utanför hemtjänsten och tackar kanske nej fastän de behöver
              den. Det är ett väldigt konstigt sätt att se på verkligheten.
            </seg>
          </u>
          <u xml:id="i-06463f9d1fe860b1-443" prev="i-06463f9d1fe860b1-439" who="Q4970993">
            <seg>
              Vi har ju fortfarande diskussionen om man via regeringsbeslut
              och via stimulanspengar trycker ut en marknadsanpassning och privatisering.
              Om Göteborg ska öppna för Carema och Attendo Care, säger man då
              att det är Göteborgspolitikerna som får ta hand om resultatet
              för att vi här uppe inte har något ansvar annat än att få bort
              räntesnurrorna? Jag tycker att det är en väldigt oansvarig politik.
              Jag börjar nästan önska att det fanns fler Jan Björklund som i
              alla fall kunde tycka att man skulle tänka till lite grann och
              lära sig av vad som har hänt på andra områden.
            </seg>
          </u>
          <u xml:id="i-06463f9d1fe860b1-444" prev="i-06463f9d1fe860b1-439" who="Q4970993">
            <seg>
              Tycker du att ni inte alls har ett ansvar för det här centralt?
            </seg>
          </u>
          <note type="speaker">
            Anf. 51 MARGARETA B KJELLIN (M) replik:
          </note>
          <u xml:id="i-06463f9d1fe860b1-445" next="i-06463f9d1fe860b1-448" who="Q4958997">
            <seg>
              Herr talman! I kommunpolitikerns uppdrag ingår det att sätta
              mål för verksamheten, kvalitetskriterier, och då handlar det om
              mer än meddelarfrihet. Det handlar om huruvida man ska ha nolltolerans
              mot urinvägsinfektioner och trycksår, hur ofta de äldre får komma
              ut och annat. De målen har inte varit särskilt tydliga i kommunerna.
            </seg>
          </u>
          <u xml:id="i-06463f9d1fe860b1-446" prev="i-06463f9d1fe860b1-445" who="Q4958997">
            <seg>
              Tack vare lagen om valfrihetssystem tvingas nu kommunerna faktiskt
              att sätta kvalitetskriterier. De tvingas att titta på vilka kostnader
              de har för äldreomsorgen. De kanske råkar upptäcka: Oj då, vi
              ligger på 800 kronor i timmen, och det är det inte värt. För det
              får inte de äldre ut någonting. Det går åt till fel saker. Därför
              är lagen om valfrihetssystem en ren revolution i fråga om att
              höja kvaliteten inom kommunens verksamheter. Det kan inte vara
              bättre.
            </seg>
          </u>
          <u xml:id="i-06463f9d1fe860b1-447" prev="i-06463f9d1fe860b1-445" who="Q4958997">
            <seg>
              När det gäller skattepolitiken och ansvaret för finansieringen
              av äldreomsorgen var Eva Olofsson och jag med i en debatt i Göteborg
              för några veckor sedan. Då sade Eva Olofsson så här: Om vi ska
              finansiera äldreomsorgen gör vi det genom minskad konsumtion och
              höjda skatter. Då hamnar vi i samma läge som vi alltid är i under
              en lågkonjunktur. Minskar vi konsumtionen blir det färre arbetstillfällen,
              ökad arbetslöshet, minskade skatteintäkter och mindre pengar till
              välfärden.
            </seg>
          </u>
          <u xml:id="i-06463f9d1fe860b1-448" prev="i-06463f9d1fe860b1-445" who="Q4958997">
            <seg>
              Det går inte att spara för att få mer pengar till välfärd genom
              att minska konsumtionen i samhället. Vi behöver ha en tillväxt
              med fler i jobb. Det är det allra bästa sättet att få mer personal
              inom äldreomsorgen. Det bästa sättet att öka kvaliteten inom äldreomsorgen
              är att man sätter upp kvalitetskriterier och utvärderar dem, och
              det måste man göra lokalt. Vi kan inte här utvärdera vad som händer
              i varje kommun då har vi ju tagit bort det kommunala självstyret.
              Då kanske vi går in i några femårsplaner enligt sovjetisk modell,
              men det har vi inte sagt att vi ska ha i det här landet.
            </seg>
          </u>
          <note type="speaker">
            Anf. 52 LENA HALLENGREN (S) replik:
          </note>
          <u xml:id="i-06463f9d1fe860b1-449" next="i-06463f9d1fe860b1-451" who="Q3431836">
            <seg>
              Herr talman! På slutet lät det lite grann som att Margareta B
              Kjellin inte höll med Kenneth Johansson om att valfrihetssystem
              i sig leder till bättre kvalitet. Eller hade jag fel? Det är min
              första reflexion, för jag tycker att det är ganska upprörande
              att valfrihetssystem i sig ska lösa kvalitetsproblemen genom att
              de gamla tar sin check och promenerar därifrån om det inte duger.
            </seg>
          </u>
          <u xml:id="i-06463f9d1fe860b1-450" prev="i-06463f9d1fe860b1-449" who="Q3431836">
            <seg>
              Min andra reflexion är att Margareta B Kjellin som vanligt säger
              att allting är sossarnas fel. Jag vet inte: Ungefär hur många
              år känner du själv att Moderaterna behöver för att ta ansvar för
              någonting i det här samhället? Välj själv: kommunal, regional
              eller nationell nivå.
            </seg>
          </u>
          <u xml:id="i-06463f9d1fe860b1-451" prev="i-06463f9d1fe860b1-449" who="Q3431836">
            <seg>
              Min sista reflexion är att du har varit ute på många besök och
              att de var väldigt glada för 5 miljarder kronor. Hade de varit
              mer glada för 10 miljarder? Räckte det? Var de nöjda? Tyckte de
              att de hade tillräcklig tid? Men de var nöjda. LOV förverkligar
              individen, erbjuder mångfald och medför god kvalitet. Det som
              det har motionerats om är i princip redan genomfört. Då kanske
              det inte är mycket mer att göra, utan det mesta är fixat och klart
              eller?
            </seg>
          </u>
          <note type="speaker">
            Anf. 53 MARGARETA B KJELLIN (M) replik:
          </note>
          <u xml:id="i-06463f9d1fe860b1-452" next="i-06463f9d1fe860b1-456" who="Q4958997">
            <seg>
              Herr talman! Jag är övertygad om att valfrihetssystem leder till
              ökad kvalitet, bland annat genom att man tvingas sätta upp kvalitetskriterier.
              Jag är ganska så säker på att om vi bara ska ha lagen om offentlig
              upphandling och det ska handla om pengar når vi inte de möjligheterna.
            </seg>
          </u>
          <u xml:id="i-06463f9d1fe860b1-453" prev="i-06463f9d1fe860b1-452" who="Q4958997">
            <seg>
              Jag är också övertygad om att människor kan påverka när de kan
              välja bort någonting. När det gäller äldreboenden, vård- och omsorgsboenden,
              vet jag att det inte är enkelt. Men inom hemtjänsten finns det
              stora möjligheter, och någonstans måste vi börja. Så länge man
              inte kan välja bort någonting kan man inte heller påverka på samma
              sätt. Vi vet att det ser ut så.
            </seg>
          </u>
          <u xml:id="i-06463f9d1fe860b1-454" prev="i-06463f9d1fe860b1-452" who="Q4958997">
            <seg>
              Det är klart att vi tar ansvar för vad vi gör. Vi har avsatt
              mer stimulanspengar till fler äldreboenden. Men alla de 18 000
              som försvann på fyra år är det inte lätt att bygga upp, för det
              är en lång startsträcka. Sedan finns den här delen: Hur mycket
              ska vi bygga upp? Det finns andra typer av boenden, och vi har
              skapat trygghetsboenden med stimulansmedel. Det är väsentliga
              delar för att kunna börja bygga upp igen. Ni byggde inte heller
              upp alla de boenden som fanns under en fyraårsperiod fram till
              2002, Lena Hallengren, utan det tog mycket längre tid.
            </seg>
          </u>
          <u xml:id="i-06463f9d1fe860b1-455" prev="i-06463f9d1fe860b1-452" who="Q4958997">
            <seg>
              När det gäller antalet projekt och stimulansmedel var det väldigt
              många som sade: Det är jättebra att den här begränsningen finns.
              Vi får testa de här olika sakerna och införa dem i den ordinarie
              verksamheten med hjälp av stimulansmedel. Men vi orkar inte så
              mycket mer just nu, utan vi tar en sak i taget, går vidare och
              införlivar det som är bra i ordinarie verksamhet. Sedan kan vi
              ta tag i nästa del.
            </seg>
          </u>
          <u xml:id="i-06463f9d1fe860b1-456" prev="i-06463f9d1fe860b1-452" who="Q4958997">
            <seg>
              Nu är det mycket fokus på att gå vidare med Omvårdnadslyftet
              och lokala värdighetsgarantier, så just nu känner man att man
              måste jobba vidare med det. Men jag är aldrig nöjd så länge vi
              inte har en perfekt äldreomsorg, och det tar tid.
            </seg>
          </u>
          <note type="speaker">
            Anf. 54 LENA HALLENGREN (S) replik:
          </note>
          <u xml:id="i-06463f9d1fe860b1-457" next="i-06463f9d1fe860b1-461" who="Q3431836">
            <seg>
              Herr talman! 500 miljoner kronor i investeringsstöd till äldreboenden
              över tid jag vet inte hur många boendeplatser det beräknas leda
              till, men det kanske Margareta B Kjellin är mer uppdaterad på.
            </seg>
          </u>
          <u xml:id="i-06463f9d1fe860b1-458" prev="i-06463f9d1fe860b1-457" who="Q3431836">
            <seg>
              Faktum är att när man lyssnar på moderata talespersoners anföranden
              är de inte särskilt självkritiska. Det handlar om att det mesta
              är ganska bra, det är på väg åt rätt håll, vi har valfrihetssystem
              och om bara kommunpolitikerna inför det är ganska mycket fixat.
              Jag tycker att det är väldigt bekymmersamt när Moderaterna inte
              ser de problem som systemet i sig kan skapa. Jag säger inte att
              det måste göra det, men det har uppenbarligen inte hanterats på
              ett tillräckligt bra sätt runt om i landet.
            </seg>
          </u>
          <u xml:id="i-06463f9d1fe860b1-459" prev="i-06463f9d1fe860b1-457" who="Q3431836">
            <seg>
              Vi har sett exempel på att det är bristfälligt. Vi har förvisso
              lagen om offentlig upphandling, men man har även där visat att
              man inte klarar av att teckna avtal eller sätta upp direkta kvalitetskriterier.
              Socialstyrelsen klarar inte av tillsynen i 94 fall av 100 gör
              man ingenting åt de klagomål som kommer in. Det är en kanonad
              av insatser som krävs för att vi ska få ordning på äldreomsorgen,
              som inte alls har den kvalitet som vi alla vill att den ska ha.
            </seg>
          </u>
          <u xml:id="i-06463f9d1fe860b1-460" prev="i-06463f9d1fe860b1-457" who="Q3431836">
            <seg>
              Svaret blir lagen om valfrihetssystem. Då återkommer jag till
              frågan: Är det verkligen på fullaste allvar som ni menar att det
              är de äldre som ska ta ansvaret och välja bort de dåliga alternativen?
              Det är ju det som blir svaret om ni inte skärper upp kraven på
              några andra områden.
            </seg>
          </u>
          <u xml:id="i-06463f9d1fe860b1-461" prev="i-06463f9d1fe860b1-457" who="Q3431836">
            <seg>
              Avslutningsvis är det återigen fråga om 5 miljarder kronor. Det
              är alltid lätt att föra en diskussion, och sedan går frågan tillbaka:
              Varifrån ska ni ta pengarna? Men det är ju alltid ett val. Senaste
              gjorde ni ett val och sänkte krogmomsen med 5,3 miljarder lika
              mycket som ni har tillfört äldreomsorgen under fem års tid. Är
              det inte dags att göra andra val snart, Margareta B Kjellin?
            </seg>
          </u>
          <note type="speaker">
            Anf. 55 MARGARETA B KJELLIN (M) replik:
          </note>
          <u xml:id="i-06463f9d1fe860b1-462" next="i-06463f9d1fe860b1-465" who="Q4958997">
            <seg>
              Herr talman! Jag kan börja med krogmomsen, som redan nu har rapporterats
              ge många fler jobb. Lena Hallengren vet, och jag vet, att fler
              i arbete ger mer skatteintäkter, vilket är den säkraste källan
              till god ekonomi och klarar äldreomsorgen.
            </seg>
          </u>
          <u xml:id="i-06463f9d1fe860b1-463" prev="i-06463f9d1fe860b1-462" who="Q4958997">
            <seg>
              När det gäller insatserna för kvalitet inom äldreomsorgen och
              det som Lena Hallengren beskriver om upphandling kan jag erkänna
              att jag inte är särskilt förtjust i lagen om offentlig upphandling
              om det inte handlar om kvalitetsupphandlingar. Om man inte klarar
              att sätta mål för den egna verksamheten i kommunen, den egna äldreomsorgen,
              hur ska man då klara att sätta mål för det man upphandlar?
            </seg>
          </u>
          <u xml:id="i-06463f9d1fe860b1-464" prev="i-06463f9d1fe860b1-462" who="Q4958997">
            <seg>
              Det är därför jag tycker att lagen om valfrihetssystem är så
              bra, för den tvingar fram kvalitetsgranskning av den egna verksamheten
              eftersom den ska se likadan ut som den man lägger ut på annan
              utförare.
            </seg>
          </u>
          <u xml:id="i-06463f9d1fe860b1-465" prev="i-06463f9d1fe860b1-462" who="Q4958997">
            <seg>
              Jag kan inte förstå att Lena Hallengren säger nej till att låta
              människor vara myndiga att välja sin vård och omsorg när de har
              fyllt 65 och har ett vårdbehov. Varför vill Lena Hallengren omyndigförklara
              människor? Om man säger nej till lagen om valfrihetssystem är
              resultatet att man inte tillåter människor att vara myndiga att
              välja själva.
            </seg>
          </u>
          <note type="speaker">
            Anf. 56 BARBRO WESTERHOLM (FP):
          </note>
          <u xml:id="i-06463f9d1fe860b1-466" next="i-06463f9d1fe860b1-482" who="Q4859755">
            <seg>
              Herr talman! Vad säger man som sjunde talare i en debatt där
              väldigt mycket redan har sagts och man funderar över vad vi inte
              har diskuterat?
            </seg>
          </u>
          <u xml:id="i-06463f9d1fe860b1-467" prev="i-06463f9d1fe860b1-466" who="Q4859755">
            <seg>
              De problem som har tagits upp i motionerna och i anförandena
              har vi alla sett. Men vad finns i grunden till allt detta? Jo,
              jag vill mena och det är något som Folkpartiet diskuterar mycket
              ingående att det är den syn på äldre, den ålderism, som finns
              i vårt samhälle, som leder till att äldre kommer i andra hand
              och diskrimineras i olika avseenden.
            </seg>
          </u>
          <u xml:id="i-06463f9d1fe860b1-468" prev="i-06463f9d1fe860b1-466" who="Q4859755">
            <seg>
              Jag har inte citatet helt färskt i minnet. Men Marit Paulsen,
              som för Folkpartiet Liberalerna sitter i EU-parlamentet, har sagt
              något i stil med: Varför ger vi inte äldre människor samma kärlek
              och omsorg som vi ger barn under de första levnadsåren? Det ligger
              en hel del visdom i detta.
            </seg>
          </u>
          <u xml:id="i-06463f9d1fe860b1-469" prev="i-06463f9d1fe860b1-466" who="Q4859755">
            <seg>
              Äldre är en heterogen skara, snart två miljoner. När vi hade
              riksdagens framtidsdag för en månad sedan beskrev Hans Rosling
              mycket illustrativt hur den ålderspyramid som vi är vana vid att
              demografin beskrivs som har förändrats till en skyskrapa.
            </seg>
          </u>
          <u xml:id="i-06463f9d1fe860b1-470" prev="i-06463f9d1fe860b1-466" who="Q4859755">
            <seg>
              Där på översta våningarna sitter friska äldre, äldre som vill
              vara kvar i arbetslivet en del får det, medan andra inte får det.
              Där finns de som är fullt upptagna med ideellt arbete. Och så
              har vi dem som nu har kommit i en situation där man behöver samhällets
              vård och omsorg på olika sätt.
            </seg>
          </u>
          <u xml:id="i-06463f9d1fe860b1-471" prev="i-06463f9d1fe860b1-466" who="Q4859755">
            <seg>
              Hur skapar vi det? Jag ser först och främst att det gäller att
              få bukt med ålderismen, att få till lagen mot åldersdiskriminering,
              som kommer att gälla även unga och som är en viktig normsändare,
              att vi oavsett ålder ska få de behov tillgodosedda som vi inte
              kan klara själva.
            </seg>
          </u>
          <u xml:id="i-06463f9d1fe860b1-472" prev="i-06463f9d1fe860b1-466" who="Q4859755">
            <seg>
              Sedan har vi värdighetsgarantin, som kom in i hälso- och sjukvårdslagen
              för några år sedan och som nu håller på att omsättas i praktisk
              handling ute i kommunerna. Väldigt många kommuner är nu intresserade
              av att genomföra det tänkandet. Det innebär att man som politiker
              eller tjänsteman, arbetandes i vården och omsorgen, i tankarna
              ska byta plats med den äldre som det gäller och känna efter Hur
              skulle jag vilja bli behandlad i den här situationen? och ta beslut
              utifrån det tänkandet.
            </seg>
          </u>
          <u xml:id="i-06463f9d1fe860b1-473" prev="i-06463f9d1fe860b1-466" who="Q4859755">
            <seg>
              När jag har läst igenom motionerna och reservationerna känner
              jag att det finns en kanske dold vilja att ändra i hälso- och
              sjukvårdslagen och socialtjänstlagen. Det är två lagar som nu
              firar 30 år och som är ramlagar. För 30 år sedan gick vi ifrån
              detaljerad reglering av hur det skulle vara i sjukvården och i
              den äldrevård som vi hade då.
            </seg>
          </u>
          <u xml:id="i-06463f9d1fe860b1-474" prev="i-06463f9d1fe860b1-466" who="Q4859755">
            <seg>
              Tack och lov att vi tog det beslutet då! Rör inte ramlagstänkandet!
              Utvecklingen går vidare. Detaljreglering i lag kan gå människor
              emot, och det tar tid att ändra. Det är bra mycket bättre med
              förordningar, vägledningar och allmänna råd. Det är just sådant
              som Socialstyrelsen arbetar fram och där man kan slipa av kanter
              som visar sig vara till skada. Det är ett enklare system. Det
              måste också grunda sig på faktaunderlag.
            </seg>
          </u>
          <u xml:id="i-06463f9d1fe860b1-475" prev="i-06463f9d1fe860b1-466" who="Q4859755">
            <seg>
              Jag tycker att det blir lite genant i diskussionen att man inte
              skiljer på vem som har ansvar för vad. Staten, riksdagen, är lagstiftare.
              Vi kan anvisa pengar för att smörja hjul när det gäller utvecklingen
              i kommuner och landsting.
            </seg>
          </u>
          <u xml:id="i-06463f9d1fe860b1-476" prev="i-06463f9d1fe860b1-466" who="Q4859755">
            <seg>
              Det sägs att 4 eller 5 miljarder var en droppe i havet. Men det
              är just sådana pengar som behövs för att smörja hjulen, för att
              kommuner och landsting, som har huvudansvaret när det gäller vård
              och omsorg för äldre, ska kunna arbeta på ett bra sätt.
            </seg>
          </u>
          <u xml:id="i-06463f9d1fe860b1-477" prev="i-06463f9d1fe860b1-466" who="Q4859755">
            <seg>
              Det finns mycket att kommentera. En sak som jag har som en hjärtefråga
              är boendefrågan för äldre. Visst saknas det boenden. Men regeringen
              satsar investeringsstöd, och det finns bra kunskapsunderlag om
              vad man kan bygga för olika grupper av äldre det är viktigt att
              det finns valmöjligheter.
            </seg>
          </u>
          <u xml:id="i-06463f9d1fe860b1-478" prev="i-06463f9d1fe860b1-466" who="Q4859755">
            <seg>
              Stoppet ligger just nu i kommunerna. Det är en bristande samverkan
              mellan vård- och omsorgsansvariga på kommunalkontoret eller motsvarande
              och dem som håller på med detaljplaner och byggverksamhet. De
              måste kopplas ihop. Ärendena måste också prioriteras. Det ska
              inte ta åtta år från idé om att bygga ett äldreboende till att
              man kan inviga detsamma. Det tar alldeles för lång tid.
            </seg>
          </u>
          <u xml:id="i-06463f9d1fe860b1-479" prev="i-06463f9d1fe860b1-466" who="Q4859755">
            <seg>
              Det innebär också att vi har brist på valmöjligheter ute i kommunerna.
              Här behövs alltså en samverkan på den kommunala nivån, där ansvaret
              ligger.
            </seg>
          </u>
          <u xml:id="i-06463f9d1fe860b1-480" prev="i-06463f9d1fe860b1-466" who="Q4859755">
            <seg>
              Jag vill gärna göra reklam för två faktablad som regeringen precis
              har kommit ut med, om äldreomsorg och de mest sjuka äldre. Där
              tydliggörs målet för äldrepolitiken. Jag tror att alla ni som
              sitter här och kanske ni som lyssnar vid tv-apparaterna håller
              med om dem.
            </seg>
          </u>
          <u xml:id="i-06463f9d1fe860b1-481" prev="i-06463f9d1fe860b1-466" who="Q4859755">
            <seg>
              Det är att äldre ska kunna leva ett aktivt liv och ha inflytande
              i samhället och över sin vardag. Äldre ska kunna åldras i trygghet
              och med bibehållet oberoende, bemötas med respekt och ha tillgång
              till god vård och omsorg. Delaktighet, välbefinnande och valfrihet
              är ledord för utvecklingen inom omsorgen om äldre människor.
            </seg>
          </u>
          <u xml:id="i-06463f9d1fe860b1-482" prev="i-06463f9d1fe860b1-466" who="Q4859755">
            <seg>
              Avslutningsvis: För att nå dithän måste man också fråga äldre
              människor: Vad är det ni vill ha? Jag tycker att debatten lite
              grann har präglats av ett uppifrånperspektiv, att man i politiken
              på olika nivåer vet hur det ska vara. Men äldre människor vet
              ju själva vad de vill ha och måste få vara med i planeringen av
              samhället. De som finns i generationen under, som kommer att sitta
              där uppe på skyskrapans översta våningar, hur vill de ha det?
              Det tar tid att bygga. Det tar tid att utbilda. Väldigt mycket
              tar tid.
            </seg>
          </u>
          <note type="speaker">
            Anf. 57 EVA OLOFSSON (V) replik:
          </note>
          <u xml:id="i-06463f9d1fe860b1-483" next="i-06463f9d1fe860b1-489" who="Q4970993">
            <seg>
              Herr talman! Jag skulle vilja börja med en mycket konkret fråga.
            </seg>
          </u>
          <u xml:id="i-06463f9d1fe860b1-484" prev="i-06463f9d1fe860b1-483" who="Q4970993">
            <seg>
              Jag var nyligen på Åkerhus äldreboende i Göteborg. Jag var på
              enheten för teckenspråkiga döva och fick se fyra äldre kvinnor
              sitta där och teckna med varandra med teckenspråkig personal.
              Någon hade tidigare bott på äldreboende och hade då inte kunnat
              prata på sitt modersmål med vare sig de andra äldre eller personalen.
            </seg>
          </u>
          <u xml:id="i-06463f9d1fe860b1-485" prev="i-06463f9d1fe860b1-483" who="Q4970993">
            <seg>
              I Göteborg finns en äldrevägledare. Hon arbetar med att stötta
              äldre döva och samarbeta med Dövas Förenings äldre och med äldrekyrkan.
              Hon är med på biståndsbedömningar och finns där på alla sätt för
              att underlätta för äldre döva.
            </seg>
          </u>
          <u xml:id="i-06463f9d1fe860b1-486" prev="i-06463f9d1fe860b1-483" who="Q4970993">
            <seg>
              Hon berättade att en av kvinnorna vid biståndsbedömningen inte
              hade använt teckenspråket på 40 år. När hon började teckna med
              henne började hon så smått, och dottern började faktiskt gråta.
              Man kan tänka sig så isolerad den kvinnan har varit. Men nu satt
              hon bland de fem och tecknade, med fyra andra kvinnor.
            </seg>
          </u>
          <u xml:id="i-06463f9d1fe860b1-487" prev="i-06463f9d1fe860b1-483" who="Q4970993">
            <seg>
              Från Vänsterpartiet har vi föreslagit att man ska ta ett nationellt
              ansvar för att se till att teckenspråkiga döva får en värdig äldreomsorg.
              Det löser sig inte av sig självt.
            </seg>
          </u>
          <u xml:id="i-06463f9d1fe860b1-488" prev="i-06463f9d1fe860b1-483" who="Q4970993">
            <seg>
              Det är en liten grupp. De är ofta spridda. Det behövs ett regionalt
              samarbete. Om det fanns äldrevägledare över hela landet skulle
              deras situation förbättras väldigt mycket.
            </seg>
          </u>
          <u xml:id="i-06463f9d1fe860b1-489" prev="i-06463f9d1fe860b1-483" who="Q4970993">
            <seg>
              Äldre döva i dag har vuxit upp med att komma hemifrån och gå
              på internatskola borta från sina föräldrar. Från början fick de
              inte lära sig teckenspråk, utan de skulle försöka lära sig prata
              som vanligt. De har en egen sammanhållning och en egen kultur.
              De kan väldigt lätt bli isolerade och få dålig äldreomsorg. Skulle
              inte detta kunna vara något vi kunde enas om tvärs över alla partier
              och blockgränser?
            </seg>
          </u>
          <note type="speaker">
            Anf. 58 BARBRO WESTERHOLM (FP) replik:
          </note>
          <u xml:id="i-06463f9d1fe860b1-490" next="i-06463f9d1fe860b1-491" who="Q4859755">
            <seg>
              Herr talman! Det har gjorts en utredning om behovet här. Folkpartiet
              håller helt med om att detta på något sätt måste lösas på samma
              sätt som de etniska minoriteterna har rätt till sina språk. Jag
              har inte lösningen på hur detta praktiskt ska ordnas. Vi har ju
              sett exempel som har gällt både döva eller dövblinda äldre och
              till exempel finskspråkiga äldre. Det var en blind, äldre finskspråkig
              man häromåret som hade stora problem med kommunikation på sitt
              eget språk.
            </seg>
          </u>
          <u xml:id="i-06463f9d1fe860b1-491" prev="i-06463f9d1fe860b1-490" who="Q4859755">
            <seg>
              Från Folkpartiets sida ser vi detta som en del av det glömda
              Sverige. Att kunna kommunicera hela livet är väldigt viktigt.
              Men jag har inte lösningen. Jag vill dock säga att viljan finns.
            </seg>
          </u>
          <note type="speaker">
            Anf. 59 EVA OLOFSSON (V) replik:
          </note>
          <u xml:id="i-06463f9d1fe860b1-492" next="i-06463f9d1fe860b1-496" who="Q4970993">
            <seg>
              Herr talman! En väldigt enkel lösning vore ju att ge stimulansmedel
              för att bygga upp en verksamhet för teckenspråk i äldreomsorg.
              Om man bara fick äldrevägledare regionalt skulle man höja kvaliteten
              för de äldre döva rejält. Man skulle kunna ge stimulanser för
              att man ska samarbeta regionalt. Den här gruppen är så liten att
              man inte kan bygga upp en verksamhet för den i varje kommun. Man
              ska samarbeta regionalt.
            </seg>
          </u>
          <u xml:id="i-06463f9d1fe860b1-493" prev="i-06463f9d1fe860b1-492" who="Q4970993">
            <seg>
              Nu har Malmö och Göteborg kommit ett steg på väg. I Stockholm
              har det gått lite upp och ned med att skapa en verksamhet för
              äldre döva. Det är ingen verksamhet som är så stor att några företag
              skulle kunna se en nisch i detta, utan det är en verksamhet som
              vi behöver ta ansvar för.
            </seg>
          </u>
          <u xml:id="i-06463f9d1fe860b1-494" prev="i-06463f9d1fe860b1-492" who="Q4970993">
            <seg>
              Äldrevägledare kostar inte mycket pengar, och det är inte särskilt
              svårt eller krångligt att ta ett sådant beslut. Det skulle vara
              ett väldigt viktigt första steg. Då skulle man också kunna fånga
              upp vad de äldre döva själva vill, för då får de någon att vända
              sig till och prata med.
            </seg>
          </u>
          <u xml:id="i-06463f9d1fe860b1-495" prev="i-06463f9d1fe860b1-492" who="Q4970993">
            <seg>
              Sedan har jag en fråga till Barbro Westerholm. Jag förstår inte
              riktigt att vi blandar lokalt och centralt, som du sade. De här
              besluten om exempelvis vad som rör vad företag får göra eller
              inte och där vi sätter upp regler, riktlinjer och kontroll måste
              många gånger fattas centralt. Det är också centralt, på regeringsnivå,
              som man antar lagstiftning. Jag tänker till exempel på att lagen
              om valfrihet bestämmer om Göteborg, Malmö, Eskilstuna och andra
              kommuner ska bli tvungna att göra något som de själva inte vill.
            </seg>
          </u>
          <u xml:id="i-06463f9d1fe860b1-496" prev="i-06463f9d1fe860b1-492" who="Q4970993">
            <seg>
              Jag skulle vilja fråga dig om du delar Jan Björklunds syn när
              det gäller friskolorna och om du tycker att det är något annat
              som ska gälla för äldreomsorgen.
            </seg>
          </u>
          <note type="speaker">
            Anf. 60 BARBRO WESTERHOLM (FP) replik:
          </note>
          <u xml:id="i-06463f9d1fe860b1-497" next="i-06463f9d1fe860b1-499" who="Q4859755">
            <seg>
              Herr talman! Jag tar den sista frågan först. Självklart delar
              jag Jan Björklunds syn. Han är ju min partiledare!
            </seg>
          </u>
          <u xml:id="i-06463f9d1fe860b1-498" prev="i-06463f9d1fe860b1-497" who="Q4859755">
            <seg>
              Alliansen har tagit initiativ till att titta på räntesnurran,
              som en del kallar det, inom äldreomsorgen. Det hade vi faktiskt
              uppe i debatten före jul, så det finns protokollfört.
            </seg>
          </u>
          <u xml:id="i-06463f9d1fe860b1-499" prev="i-06463f9d1fe860b1-497" who="Q4859755">
            <seg>
              Det var en sak som jag missade att ta upp i mitt förra svar,
              om dövblinda. Arvsfonden har satsat pengar på ett särskilt projekt
              om hur man ska kunna hjälpa och stödja dövblinda. Jag har suttit
              med i den referensgruppen. Vi är dock inte färdiga än med vilken
              modell man ska använda. Det finns dock en erfarenhet, och det
              finns beskrivningar av hur många det gäller och i vilka delar
              av landet de bor.
            </seg>
          </u>
          <note type="speaker">
            Anf. 61 LENA HALLENGREN (S) replik:
          </note>
          <u xml:id="i-06463f9d1fe860b1-500" next="i-06463f9d1fe860b1-503" who="Q3431836">
            <seg>
              Herr talman! Absolut ska det finnas smörjmedel. Det tror jag
              att alla regeringar inser, och jag tror att alla partier i riksdagen
              funderar över hur man bäst kan stimulera och locka fram en viss
              utveckling. Men det är svårt att inte göra kopplingen till 120
              miljarder i sänkt skatt.
            </seg>
          </u>
          <u xml:id="i-06463f9d1fe860b1-501" prev="i-06463f9d1fe860b1-500" who="Q3431836">
            <seg>
              Kommunerna har ett huvudansvar för äldreomsorgen, och de går
              på knäna. Äldreomsorgen brister. Någonstans där måste man börja
              fundera på om inte staten har ett lite större ansvar än att bara
              stå för smörjmedel.
            </seg>
          </u>
          <u xml:id="i-06463f9d1fe860b1-502" prev="i-06463f9d1fe860b1-500" who="Q3431836">
            <seg>
              Annars hade jag två saker som jag gärna skulle vilja att Barbro
              Westerholm reflekterade lite kring. Den ena saken är: Löser lagen
              om valfrihet kvaliteten? Är det rimligt att kräva att de äldre
              väljer bort de dåliga alternativen?
            </seg>
          </u>
          <u xml:id="i-06463f9d1fe860b1-503" prev="i-06463f9d1fe860b1-500" who="Q3431836">
            <seg>
              Den andra saken är något som vi visserligen talade lite om i
              förra replikskiftet här, men jag är ändå nyfiken på vilken analys
              som Barbro Westerholm gör av Jan Björklunds uttalande när det
              gäller skolan och riskkapitalbolag. Vilken inverkan får ett sådant
              tankesätt på äldreomsorgen?
            </seg>
          </u>
          <note type="speaker">
            Anf. 62 BARBRO WESTERHOLM (FP) replik:
          </note>
          <u xml:id="i-06463f9d1fe860b1-504" next="i-06463f9d1fe860b1-508" who="Q4859755">
            <seg>
              Herr talman! Skattesänkningen har bidragit till att vi under
              en krisperiod har kunnat hålla konsumtionen uppe och inte råkat
              in i de situationer som en rad andra europeiska länder har hamnat
              i. Det handlar om att människor finns i arbete. Arbete är oerhört
              viktigt för livskvalitet och känslan av att vara behövd. Det är
              faktiskt det absolut viktigaste i folkhälsoarbetet att människor
              känner sig behövda.
            </seg>
          </u>
          <u xml:id="i-06463f9d1fe860b1-505" prev="i-06463f9d1fe860b1-504" who="Q4859755">
            <seg>
              Vi har fortfarande en arbetslöshet som vi måste tackla, särskilt
              bland ungdomar, men skattesänkningen har bidragit till att hålla
              hela systemet uppe.
            </seg>
          </u>
          <u xml:id="i-06463f9d1fe860b1-506" prev="i-06463f9d1fe860b1-504" who="Q4859755">
            <seg>
              Nu kommer jag till detta med LOV. Lagen om upphandling har ju
              inneburit att man ska gå på lägsta pris. LOV går på kvalitet.
              I alliansstyrda kommuner där man har LOV har det också visat sig
              vara en framgång. Än så länge har vi bäst data när det gäller
              hemtjänsten.
            </seg>
          </u>
          <u xml:id="i-06463f9d1fe860b1-507" prev="i-06463f9d1fe860b1-504" who="Q4859755">
            <seg>
              Sedan har Socialstyrelsen kommit med sin redovisning om svårigheter
              att välja och om att det inte finns boenden att välja bland. Det
              är naturligtvis knepigt, men det är något som man måste komma
              till rätta med framöver. Jag menar att om man lägger en certifiering
              enligt LOV och lägger ribban på rätt nivå, så att det är kvalitet
              det handlar om, kommer det att lösa mycket.
            </seg>
          </u>
          <u xml:id="i-06463f9d1fe860b1-508" prev="i-06463f9d1fe860b1-504" who="Q4859755">
            <seg>
              Den sista frågan får jag ta i nästa replik.
            </seg>
          </u>
          <note type="speaker">
            Anf. 63 LENA HALLENGREN (S) replik:
          </note>
          <u xml:id="i-06463f9d1fe860b1-509" next="i-06463f9d1fe860b1-511" who="Q3431836">
            <seg>
              Herr talman! Det var positivt med Barbro Westerholms svar som
              beskrev hur skattesänkningen har bidragit till att hålla konsumtionen
              uppe, för den har ju inte bidragit till så förfärligt många nya
              jobb. Man den beskrivningen kan möjligen stämma.
            </seg>
          </u>
          <u xml:id="i-06463f9d1fe860b1-510" prev="i-06463f9d1fe860b1-509" who="Q3431836">
            <seg>
              När det gäller valfriheten och LOV är jag väl medveten om skillnaden
              mellan lagen om offentlig upphandling och LOV. Men problemet,
              som jag inte riktigt känner att borgerligheten tar tag i, är att
              LOV i sig ska göra att de dåliga alternativen försvinner eller
              väljs bort. Det ställer krav på boendet, som du själv beskriver,
              men det handlar också om synen på de människor som är gamla och
              vilken förmåga de har att på riktigt fatta beslut om att byta
              från ett äldreboende som de inte gillar. Då gäller det inte bara
              att det ska finnas plats på ett annat utan det handlar också om
              att ha orken, kunskapen och informationen. Det finns väldigt mycket
              i detta.
            </seg>
          </u>
          <u xml:id="i-06463f9d1fe860b1-511" prev="i-06463f9d1fe860b1-509" who="Q3431836">
            <seg>
              Det finns ganska lite expertis som talar om att det är rimligt
              att vänta sig att valfrihetssystemet alltså att man ska ta sin
              check och söka sig ett annat boende ska lösa kvalitetsproblemet.
              Det löser en annan fråga om valfrihet och mångfald, som vi kan
              diskutera, men vi kopplar det till kvalitet. Jag undrar: Löser
              valfrihetssystemet i sig kvalitetsproblemet?
            </seg>
          </u>
          <note type="speaker">
            Anf. 64 BARBRO WESTERHOLM (FP) replik:
          </note>
          <u xml:id="i-06463f9d1fe860b1-512" next="i-06463f9d1fe860b1-516" who="Q4859755">
            <seg>
              Herr talman! Vi kan se på hur man gör när man ska köpa en vara
              eller tjänst och är i annan ålder. Om jag ska köpa en tv vill
              jag ju ha en bra tv. Om jag vill ha hjälp med bilreparation vänder
              jag mig till någon som jag vet är bra på att reparera bilar. Det
              måste ju vara samma sak under hela livsresan.
            </seg>
          </u>
          <u xml:id="i-06463f9d1fe860b1-513" prev="i-06463f9d1fe860b1-512" who="Q4859755">
            <seg>
              Inställningen att man som äldre inte kan välja menar jag är ren
              ålderism. Äldre har varit så ovana vid att få välja och vana vid
              att man har bestämt över deras huvuden att de nog lite har kommit
              av sig. Om man nu har drabbats av demens och inte kan välja själv
              har man i framtiden förhoppningsvis valt en ställföreträdare som
              vet vad man tycker om och vill ha, vilken musik man vill höra
              och så vidare.
            </seg>
          </u>
          <u xml:id="i-06463f9d1fe860b1-514" prev="i-06463f9d1fe860b1-512" who="Q4859755">
            <seg>
              Det här med ställföreträdarskap är nu under utredning. Jag hoppas
              att det löser den biten.
            </seg>
          </u>
          <u xml:id="i-06463f9d1fe860b1-515" prev="i-06463f9d1fe860b1-512" who="Q4859755">
            <seg>
              När det gäller Jan Björklund och det här med friskolorna är det
              samma tänk här. Här har alltså företag gått in i etablerade verksamheter
              och inte löpt någon risk att förlora på entreprenaden, för det
              här är efterfrågad verksamhet.
            </seg>
          </u>
          <u xml:id="i-06463f9d1fe860b1-516" prev="i-06463f9d1fe860b1-512" who="Q4859755">
            <seg>
              Detta är någonting som vi absolut måste komma till rätta med,
              att man köper något och sedan säljer med stor vinst eller undanhåller
              skatt. Det är en situation som är parallell med friskolesituationen.
              Men Jan är minister på Utbildningsdepartementet, och då måste
              han hålla sig inom det fögderiet som minister.
            </seg>
          </u>
          <note type="speaker">
            Anf. 65 ANDERS ANDERSSON (KD):
          </note>
          <u xml:id="i-06463f9d1fe860b1-517" next="i-06463f9d1fe860b1-537" who="Q5553885">
            <seg>
              Herr talman! Äldrepolitiken är en del av de grundläggande delarna
              i det välfärdsbygge vi vill ha. Jag vill därför inledningsvis
              peka på ett viktigt beslut som vi har tagit här i riksdagen. Det
              gäller propositionen om värdigt liv i äldreomsorgen. Den här propositionen
              och riksdagsbeslutet har givit oss en tydligare socialtjänstlag
              sedan den 1 januari för ett år sedan. Det handlar om att lyfta
              fram att alla äldre ska få leva ett värdigt liv och känna välbefinnande.
            </seg>
          </u>
          <u xml:id="i-06463f9d1fe860b1-518" prev="i-06463f9d1fe860b1-517" who="Q5553885">
            <seg>
              Jag är övertygad om att denna proposition om värdigt liv i äldreomsorgen
              kommer att ha en avgörande betydelse för hur vi nu och i framtiden
              ser på våra äldre och våra pensionärer i vårt land. Det handlar
              om respekt och värdighet genom hela livet.
            </seg>
          </u>
          <u xml:id="i-06463f9d1fe860b1-519" prev="i-06463f9d1fe860b1-517" who="Q5553885">
            <seg>
              På den här punkten märker jag att vi är engagerade. Jag är övertygad
              om att det är åtskilliga tusen som sitter och tittar på den här
              debatten. Många av dessa finns bland dem som har fyllt 65 år.
              Jag fick just, innan jag gick upp här, ett sms från en som är
              86 år och som följer den här debatten. Det råkar vara min far.
              Jag vet att han har en rad krämpor och bekymmer. Men det här visar
              någonting, nämligen att även du som är 86 år har rätt att känna
              respekt, känna värdighet och välbefinnande.
            </seg>
          </u>
          <u xml:id="i-06463f9d1fe860b1-520" prev="i-06463f9d1fe860b1-517" who="Q5553885">
            <seg>
              Det är det som vi individuellt ständigt måste lyfta fram, och
              det är därför jag är glad över att alliansregeringen såg till
              att lägga fram den här propositionen och har fortsatt att på punkt
              efter punkt lyfta fram vad som behövts. Jag är särskilt glad över
              att vi nu kan notera att det värdegrundsarbete som är basen för
              denna proposition har en bred uppslutning.
            </seg>
          </u>
          <u xml:id="i-06463f9d1fe860b1-521" prev="i-06463f9d1fe860b1-517" who="Q5553885">
            <seg>
              Socialstyrelsen stöder kommunerna i det här värdegrundsarbetet
              och har upphandlat en högskoleutbildning som riktar sig till dem
              som är arbetsledare och dem som är biståndsbedömare det är avgörande
              personer för många äldres äldreomsorg.
            </seg>
          </u>
          <u xml:id="i-06463f9d1fe860b1-522" prev="i-06463f9d1fe860b1-517" who="Q5553885">
            <seg>
              Jag vet att man startar utbildningen just den här månaden, när
              vi nu diskuterar. Hela 600 anmälningar har kommit in. Det tycker
              jag är ett tecken på att kvalitetstänkandet är en viktig del i
              värdegrunden. Och det finns ett brett intresse i landets kommuner.
            </seg>
          </u>
          <u xml:id="i-06463f9d1fe860b1-523" prev="i-06463f9d1fe860b1-517" who="Q5553885">
            <seg>
              Herr talman! Förutom detta värdegrundsarbete vill jag peka på
              några viktiga utvecklingsområden som ger landets pensionärer en
              ökad trygghet.
            </seg>
          </u>
          <u xml:id="i-06463f9d1fe860b1-524" prev="i-06463f9d1fe860b1-517" who="Q5553885">
            <seg>
              Jag vill inleda med den satsning som regeringen fick göra direkt
              efter valet 2006. Det handlar om stimulansbidraget på ca 5 miljarder
              för att höja kvaliteten och förbättra vården och omsorgen om äldre
              i kommuner och landsting. De sju prioriterade områdena, som vi
              har hört talas om, är rehabiliteringen, det sociala innehållet,
              demensvården, läkemedelsgenomgångarna, det förebyggande arbetet,
              kosten och läkartillgången.
            </seg>
          </u>
          <u xml:id="i-06463f9d1fe860b1-525" prev="i-06463f9d1fe860b1-517" who="Q5553885">
            <seg>
              Det var en bra start som alliansregeringen gjorde förra mandatperioden.
            </seg>
          </u>
          <u xml:id="i-06463f9d1fe860b1-526" prev="i-06463f9d1fe860b1-517" who="Q5553885">
            <seg>
              Lena Hallengren valde i sitt anförande och även i vissa repliker
              att ironisera runt denna ekonomiska satsning. Men jämför man denna
              satsning och dessa sju områden med vad som gällde före 2006 i
              de socialdemokratiska regeringar där bland annat Lena Hallengren
              ingick finns det inte mycket att yvas över tvärtom.
            </seg>
          </u>
          <u xml:id="i-06463f9d1fe860b1-527" prev="i-06463f9d1fe860b1-517" who="Q5553885">
            <seg>
              De här sju områdena var en nödvändig prioritering när alliansregeringen
              tog över efter Socialdemokraterna. Det var en nödvändig upplyftning
              av äldreomsorgen, något som välkomnades av både pensionärer runt
              om i landet och vårdpersonal. Det är därför som jag är glad över
              den här starten.
            </seg>
          </u>
          <u xml:id="i-06463f9d1fe860b1-528" prev="i-06463f9d1fe860b1-517" who="Q5553885">
            <seg>
              Därefter har vi nu Omvårdnadslyftet med en satsning på 1 miljard.
              Jag vet att hela 210 kommuner har sökt bidraget, som kommer att
              stärka den grundläggande kompetensen bland undersköterskor och
              vårdbiträden och också ge chans till en kompetensutveckling när
              det gäller speciella arbetsuppgifter. Personalens kompetens är
              viktig för att vi ska uppnå kvalitet och känna trygghet.
            </seg>
          </u>
          <u xml:id="i-06463f9d1fe860b1-529" prev="i-06463f9d1fe860b1-517" who="Q5553885">
            <seg>
              Nästa område som jag vill lyfta fram handlar om att regeringen
              denna mandatperiod har inlett ett viktigt och, tror jag, för tryggheten
              avgörande arbete. Det är satsningen på de mest sjuka äldre. År
              efter år ja, under årtionden har man talat om de bekymmer som
              de mest sjuka äldre har. De har inte den trygghet och får inte
              den kvalitet som de behöver. Det har varit uppenbart tidigare
              och det är det delvis fortfarande att den här gruppen ofta får
              en sämre vård och omsorg. Detta är för mig som kristdemokrat fullständigt
              oacceptabelt. Det är därför som jag välkomnar regeringens initiativ.
            </seg>
          </u>
          <u xml:id="i-06463f9d1fe860b1-530" prev="i-06463f9d1fe860b1-517" who="Q5553885">
            <seg>
              Den här gruppen av äldre står uppskattningsvis för hälften av
              de samlade vårdkostnaderna. På olika sätt har stat, kommun och
              landsting försökt att fullgöra vården men inte lyckats. Därför
              är den satsning som nu görs mellan regeringen och Socialdepartementet,
              å den ena sidan, och SKL, å den andra sidan, oerhört betydelsefull.
              Denna satsning markerar allvaret, och det uttrycks bland annat
              genom att regeringen tillsatt en äldresamordnare, Eva Nilsson
              Bågenholm. Dessutom markeras det genom en tydlig resurstilldelning
              på 3,75 miljarder.
            </seg>
          </u>
          <u xml:id="i-06463f9d1fe860b1-531" prev="i-06463f9d1fe860b1-517" who="Q5553885">
            <seg>
              Det här är en unik satsning. Vi har inte sett något liknande
              tidigare. Det finns stora förväntningar på den här satsningen,
              och det är berättigade förväntningar. Jag vill för min del säga
              så här: Kan vi nu ta ett steg mot en vård och omsorg där de mest
              sjuka äldre inte längre hamnar i ett virrvarr av olika insatser
              som inte är samordnade kan vi lyfta fram och åtgärda en av äldreomsorgens
              och välfärdens svåraste och kanske mest avgörande punkter för
              att skapa en trygghet och en tillit som vi vill att äldreomsorgen
              ska kännetecknas av.
            </seg>
          </u>
          <u xml:id="i-06463f9d1fe860b1-532" prev="i-06463f9d1fe860b1-517" who="Q5553885">
            <seg>
              Herr talman! Ledamöter! Jag vill också lyfta fram kommunernas
              ansvar för kvalitet och trygghet. Vi har gjort en ansvarsfördelning
              mellan staten och kommunerna. Det är därför som jag blir lite
              förvånad över Lena Hallengrens anförande. Jag undrar just om hon
              tänkt att varken Ilmar Reepalu, Lena Micko eller Anders Henriksson
              skulle lyssna till henne. Hon uttryckte sin stora tveksamhet till
              uppgörelser med SKL. Lena! Vill du ha tillbaka eller fram något
              slags kommandopolitik från riksdag och regering där man ger diktat
              och order medan vi i Alliansen står för en dialog och överenskommelser?
            </seg>
          </u>
          <u xml:id="i-06463f9d1fe860b1-533" prev="i-06463f9d1fe860b1-517" who="Q5553885">
            <seg>
              Vi vill visa respekt för medborgarna, för patienterna och för
              de äldre, men vi vill också visa respekt för de tusentals kommunpolitiker
              som utför sitt uppdrag. Jag tror att denna överenskommelse och
              dialog är avgörande när det gäller att skapa kvalitet och trygghet.
              Och jag hoppas verkligen att du kan ha en och annan dialog med
              de här ledande företrädarna på SKL. För ska vi nå dit vi talar
              om måste samtliga 290 kommuner vara engagerade. Släpper vi det
              perspektivet släpper vi också det perspektiv som handlar om kvalitet
              i äldreomsorgen.
            </seg>
          </u>
          <u xml:id="i-06463f9d1fe860b1-534" prev="i-06463f9d1fe860b1-517" who="Q5553885">
            <seg>
              För mig är överenskommelserna med SKL en viktig del i att nå
              kvalitet och utveckling.
            </seg>
          </u>
          <u xml:id="i-06463f9d1fe860b1-535" prev="i-06463f9d1fe860b1-517" who="Q5553885">
            <seg>
              Varje dag får 300 000 pensionärer runt om i vårt land insatser
              från hemtjänsten eller i särskilt boende. Vi är ett av de länder
              i Europa som lägger mest resurser ekonomiskt på äldreomsorgen,
              ca 3,5 procent av bnp. Det är ett fantastiskt arbete som utförs
              av de medarbetare vi har i äldreomsorgen, och det ger en trygghet
              för tusentals pensionärer.
            </seg>
          </u>
          <u xml:id="i-06463f9d1fe860b1-536" prev="i-06463f9d1fe860b1-517" who="Q5553885">
            <seg>
              Jag är stolt, men jag är inte nöjd. Jag vill att vårdens medarbetare
              ska vara stolta. Jag vill att våra pensionärer ska kunna känna
              trygghet, men för mig som kristdemokrat blir jag inte nöjd förrän
              vi lyckas ge varje enskild person den vård och omsorg som hans
              eller hennes behov påkallar. De satsningar som vi nu påbörjar
              i samverkan med kommunerna hoppas jag ska leda till att vi får
              en omsorg om våra äldre som rymmer värme, trygghet och kvalitet
              inom äldreomsorgen.
            </seg>
          </u>
          <u xml:id="i-06463f9d1fe860b1-537" prev="i-06463f9d1fe860b1-517" who="Q5553885">
            <seg>
              Fru talman! Jag vill för övrigt hänvisa till skrivningarna i
              utskottets ställningstagande och yrka bifall till socialutskottets
              förslag vad gäller de motioner som behandlas i detta betänkande.
            </seg>
          </u>
          <note>
            (Applåder)
          </note>
          <note type="speaker">
            Anf. 66 LENA HALLENGREN (S) replik:
          </note>
          <u xml:id="i-06463f9d1fe860b1-538" next="i-06463f9d1fe860b1-544" who="Q3431836">
            <seg>
              Fru talman! Jag tror att Anders Andersson kan fråga ganska många
              i SKL om vad de tycker om pressmeddelandepolitik 1 miljon till
              ett område som omsätter 500 miljarder, vilket vård och omsorg
              sammantaget gör.
            </seg>
          </u>
          <u xml:id="i-06463f9d1fe860b1-539" prev="i-06463f9d1fe860b1-538" who="Q3431836">
            <seg>
              Jag var inte kritisk till att kommunpolitiker har möjlighet att
              förändra, driva, utveckla och påverka både äldreomsorg och annat.
              Men vad jag var tveksam till, och vad jag gärna vill att Anders
              Andersson ska reflektera lite mer över, är det faktum att det
              blir mer och mer av överenskommelser med SKL. På vilket sätt är
              det mer demokratiskt? På vilket sätt är det ett sätt att se de
              äldre eller individen eller medborgaren?
            </seg>
          </u>
          <u xml:id="i-06463f9d1fe860b1-540" prev="i-06463f9d1fe860b1-538" who="Q3431836">
            <seg>
              I betänkandet kan vi läsa att i juni 2010 ingick regeringen och
              Sveriges Kommuner och Landsting en överenskommelse. Vi läser vidare
              om att regeringen under 2010 slöt en överenskommelse om ett utvecklingsarbete
              och att regeringen och SKL i januari 2011 slöt en överenskommelse
              om ett gemensamt långsiktigt och så vidare. Och i december 2011,
              står det, träffade regeringen och SKL en ny överenskommelse.
            </seg>
          </u>
          <u xml:id="i-06463f9d1fe860b1-541" prev="i-06463f9d1fe860b1-538" who="Q3431836">
            <seg>
              Att hela tiden ha hänvisningar till vilka överenskommelser man
              träffar med SKL tycker jag är ganska otillfredsställande när det
              gäller ett område som helt klart är av stort medborgerligt intresse.
              Det finns brister i kvaliteten. Det finns utmaningar i form av
              utbildning och annat. De diskussionerna borde komma upp här.
            </seg>
          </u>
          <u xml:id="i-06463f9d1fe860b1-542" prev="i-06463f9d1fe860b1-538" who="Q3431836">
            <seg>
              Jag hade LOV som ett tydligt exempel. Där finns det en lagstiftning
              som inte är obligatorisk. Men det finns pengar till de kommuner
              som inför den och gör de inte det, då blir det lagstiftning.
            </seg>
          </u>
          <u xml:id="i-06463f9d1fe860b1-543" prev="i-06463f9d1fe860b1-538" who="Q3431836">
            <seg>
              Vad tycker Anders Andersson? Han kan gärna få reflektera lite
              över hur han upplevde situationen på den andra sidan. Vad tänker
              han kring att fatta beslut om en frivillig lagstiftning som man
              får pengar om man genomför men om man inte gör det så blir det
              lagstiftning?
            </seg>
          </u>
          <u xml:id="i-06463f9d1fe860b1-544" prev="i-06463f9d1fe860b1-538" who="Q3431836">
            <seg>
              Jag måste säga att jag tycker att det är oanständigt att ha den
              typen av demokratiskt sätt att försöka driva och förändra utvecklingen
              av äldreomsorgen.
            </seg>
          </u>
          <note type="speaker">
            Anf. 67 ANDERS ANDERSSON (KD) replik:
          </note>
          <u xml:id="i-06463f9d1fe860b1-545" next="i-06463f9d1fe860b1-549" who="Q5553885">
            <seg>
              Fru talman! Debatten kring frågorna, Lena Hallengren, upplever
              jag nog att vi har här i riksdagen, och det ska vi ha. Men det
              som jag tycker är poängen med överenskommelserna är att våga erkänna
              att all klokskap kring äldreomsorgen inte finns bland 349 riksdagsledamöter.
              Jag är övertygad om att de kommunpolitiker som finns från Ystad
              till Haparanda innehar och består svensk debatt men också svenska
              beslut med klokskap och erfarenheter som jag vill fånga in.
            </seg>
          </u>
          <u xml:id="i-06463f9d1fe860b1-546" prev="i-06463f9d1fe860b1-545" who="Q5553885">
            <seg>
              Det är därför alliansregeringen har dessa överenskommelser med
              SKL. Men det är uppenbart, om jag nu ska dra några slutsatser
              av vad Lena Hallengren säger, att överenskommelser med SKL kallar
              hon för pressmeddelandepolitik och vill avbryta. Är det så att
              hon vill isolera riksdagen från den del av samhället som ansvarar
              för, utför, beställer och kvalitetskontrollerar äldreomsorgen?
            </seg>
          </u>
          <u xml:id="i-06463f9d1fe860b1-547" prev="i-06463f9d1fe860b1-545" who="Q5553885">
            <seg>
              Jag ser det som oerhört viktigt att regering och riksdag har
              ett nära samarbete med SKL och alla Sveriges kommuner och landsting.
              Detta säger jag som riksdagsledamot, och det kommer jag nog att
              fortsätta göra. Jag har haft mina fötter och tår långt ned i den
              kommunala myllan. Det är där jag har skaffat mig denna erfarenhet
              som säger att om man inte gör på det sättet så blir det en misslyckad
              statlig styrning som inte leder till den kvalitetsutveckling som
              jag tycker att våra äldre är berättigade till.
            </seg>
          </u>
          <u xml:id="i-06463f9d1fe860b1-548" prev="i-06463f9d1fe860b1-545" who="Q5553885">
            <seg>
              Jag vill se till att kvalitetsfrågorna ständigt finns, och vi
              ska aldrig tveka om att ha en uppföljning och en kvalitetskontroll.
              Men vi ska samtidigt konstatera att regering och riksdag kanske
              inte är de mest framgångsrika organen när vi ska se till att äldreomsorgen
              fungerar i varje stadsdel, i varje del av en kommun över ett land
              som Sverige. Låt oss erkänna detta.
            </seg>
          </u>
          <u xml:id="i-06463f9d1fe860b1-549" prev="i-06463f9d1fe860b1-545" who="Q5553885">
            <seg>
              Jag tycker faktiskt att Lena Hallengrens anförande är en halv
              bredsida mot Ilmar Reepalu, Lena Micko och Anders Henriksson.
              Det överraskar mig, men något spännande ska man få lyssna på också
              i den här debatten.
            </seg>
          </u>
          <note type="speaker">
            Anf. 68 LENA HALLENGREN (S) replik:
          </note>
          <u xml:id="i-06463f9d1fe860b1-550" next="i-06463f9d1fe860b1-553" who="Q3431836">
            <seg>
              Fru talman! All klokskap finns inte hos de 349 ledamöterna i
              riksdagen, men jag tillåter mig faktiskt att tvivla på att all
              klokskap finns hos SKL:s ledning i Stockholm. Det kanske är så
              att tiotusentals kommunpolitiker som sitter med fötter och tår
              långt ned i den kommunala myllan känner det här allra bäst. Låt
              då dem avgöra till exempel hur de vill göra med lagen om valfrihetssystem!
              Men utveckla gärna detta om jag missförstod dig, Anders Andersson.
            </seg>
          </u>
          <u xml:id="i-06463f9d1fe860b1-551" prev="i-06463f9d1fe860b1-550" who="Q3431836">
            <seg>
              Jag kan kommentera det här med bredsidan, för det är lite komiskt.
              Det handlar om 1 miljon kronor. Det är på den nivån, men på sida
              efter sida kan man ta del av de satsningar och överenskommelser
              som man tecknar. Det är så lite pengar att det inte spelar någon
              roll till slut. 1 miljon kronor till äldreomsorgen är liksom ingenting.
            </seg>
          </u>
          <u xml:id="i-06463f9d1fe860b1-552" prev="i-06463f9d1fe860b1-550" who="Q3431836">
            <seg>
              Stora överenskommelser som har föregåtts av politiska debatter
              och diskussioner är en sak. Men jag nämnde i mitt anförande, och
              jag antar att Anders Andersson hörde det, specifikt lagen om valfrihet
              för att exemplifiera det absurda i situationen att vi diskuterar
              en lagstiftning här. Lagen om valfrihetssystem ska vara frivillig.
              Kommunerna ska dock få pengar om man genomför den, annars tvingar
              vi fram en lagstiftning.
            </seg>
          </u>
          <u xml:id="i-06463f9d1fe860b1-553" prev="i-06463f9d1fe860b1-550" who="Q3431836">
            <seg>
              Jag tycker att det är ett väldigt märkligt förhållningssätt till
              tiotusentals kommunpolitiker. Borde de inte själva kunna avgöra
              hur de allra bäst organiserar äldreomsorgen i den egna kommunen
              eller egna stadsdelen? De ser villkoren lokalt, men framför allt
              är de betydligt närmare brukarna än vad vi och SKL:s ledning är.
            </seg>
          </u>
          <note type="speaker">
            Anf. 69 ANDERS ANDERSSON (KD) replik:
          </note>
          <u xml:id="i-06463f9d1fe860b1-554" next="i-06463f9d1fe860b1-559" who="Q5553885">
            <seg>
              Fru talman! När det gäller lagen om valfrihetssystem handlar
              den om en valfrihet för pensionärerna i Sverige och inte i första
              hand en valfrihet för landets kommunpolitiker. I det avseendet
              vill jag säga att lagen har tagit sin utgångspunkt i att ge ett
              ökat inflytande för landets pensionärer.
            </seg>
          </u>
          <u xml:id="i-06463f9d1fe860b1-555" prev="i-06463f9d1fe860b1-554" who="Q5553885">
            <seg>
              Samtidigt är den inte detaljstyrande, och det bygger ju på att
              vi vill ge utförarna, det vill säga kommunerna, möjligheter eftersom
              det skiljer mellan Hultsfred och Kalmar, mellan Gällivare och
              Stockholm. Det är därför lagen har denna utformning.
            </seg>
          </u>
          <u xml:id="i-06463f9d1fe860b1-556" prev="i-06463f9d1fe860b1-554" who="Q5553885">
            <seg>
              Grundidén är dock att om du är en 86-årig pensionär och bor i
              Kalmar eller i Vimmerby så ska det inte skilja sig åt. Om du bor
              i Göteborg eller Stockholm ska det inte heller vara någon skillnad,
              utan du ska ha en grundläggande möjlighet att känna att du lever
              ett värdigt och respektfullt liv med välbefinnande och eget inflytande.
            </seg>
          </u>
          <u xml:id="i-06463f9d1fe860b1-557" prev="i-06463f9d1fe860b1-554" who="Q5553885">
            <seg>
              Det är det inflytandet vi vill ge landets pensionärer. Vi vill
              inte omyndigförklara någon för att de har fyllt 65, 75, 86 eller
              96 år. Det är det som är grunden i beslutet om LOV.
            </seg>
          </u>
          <u xml:id="i-06463f9d1fe860b1-558" prev="i-06463f9d1fe860b1-554" who="Q5553885">
            <seg>
              Jag beklagar att det finns ett antal socialdemokratiskt ledda
              kommuner som stretar emot, men jag är samtidigt övertygad om,
              Lena Hallengren, att om vi får stå här om tre fyra år kommer det
              att vara färre socialdemokratiska kommuner som har hållit på din
              linje. Fler socialdemokratiska kommunpolitiker kommer att ha insett
              att vi måste visa respekt för landets pensionärer.
            </seg>
          </u>
          <u xml:id="i-06463f9d1fe860b1-559" prev="i-06463f9d1fe860b1-554" who="Q5553885">
            <seg>
              Det handlar om att motverka ålderismen. Ålderismen är något som
              diskuteras i varje pensionärsförening. Jag vill säga att det man
              upplever är att det är kommunkontoret som beslutar. I den här
              delen ska kommunkontoret ta tillbaka sina tassar och ge pensionären
              ökad makt. Det är därför vi har lagt fram förslaget om valfrihetssystem.
              LOV är därmed en efterlängtad reform som allt fler uppskattar.
            </seg>
          </u>
          <note type="speaker">
            Anf. 70 EVA OLOFSSON (V) replik:
          </note>
          <u xml:id="i-06463f9d1fe860b1-560" next="i-06463f9d1fe860b1-563" who="Q4970993">
            <seg>
              Fru talman! Det här med att vi som inte gillar marknadsanpassning
              och riskkapital i äldreomsorgen inte vill ha en värdig äldreomsorg
              och visa respekt för äldre tycker jag är att hårdra alldeles otroligt.
            </seg>
          </u>
          <u xml:id="i-06463f9d1fe860b1-561" prev="i-06463f9d1fe860b1-560" who="Q4970993">
            <seg>
              Jag skulle vilja fråga dig, Anders Andersson, om du inte ser
              några problem med att 70 procent av den privat utförda äldreomsorgen
              bedrivs av riskkapitalister? Skulle inte vi kunna ha en äldreomsorg
              som icke hade privata vinstintressen som en del i det hela utan
              som bestod av kommunala äldreboenden, kommunal hemtjänst, personalkooperativ
              och ideella organisationer med idéer om hur de vill utveckla äldreomsorgen?
              De kan tillsammans skapa en mångfald. Varför måste företagarna
              in här? Jag tror inte att det handlar om vad äldre vill ha, utan
              jag tror att det handlar om att ni helt enkelt lyssnar alldeles
              för mycket på olika företagsföreningar och näringslivet. Ni talar
              om entreprenörskap i stället för om en bra äldreomsorg.
            </seg>
          </u>
          <u xml:id="i-06463f9d1fe860b1-562" prev="i-06463f9d1fe860b1-560" who="Q4970993">
            <seg>
              När det gäller en värdig äldreomsorg och värdighetsgarantierna
              är det som jag upplever som det största problemet när jag är ute
              i äldreomsorgen just detta att man stressar så i hemtjänsten.
              Man har många gånger blivit pressad, ibland av att det lades för
              lite pengar när LOV infördes. Sedan har de kommunala fått anpassa
              sig. Det finns inte tid för gångtider, och det finns egentligen
              inte tid till något annat än att stressa mellan de äldre. Jag
              ser inte detta som en bra äldreomsorg. Som en kvinna i en kvällspatrull
              ute i Skärholmen sade till mig: Förut kunde jag ha tid att sitta
              ned och prata med någon och stryka den äldre över kinden. Nu springer
              jag som en tätting mellan alla som jag ska hinna med, och jag
              hinner inte göra detta! Jag tycker att det är en värdig äldreomsorg
              att man har denna tid.
            </seg>
          </u>
          <u xml:id="i-06463f9d1fe860b1-563" prev="i-06463f9d1fe860b1-560" who="Q4970993">
            <seg>
              Jag skulle vilja fråga dig: Vad är det som gör att det är värdigt
              att släppa in Carema och Attendo Care i Göteborg? Vad är det som
              gör att det blir en bättre äldreomsorg i och med det? Ska inte
              de äldre själva i Göteborg få bestämma över de insatser de får
              i hemtjänsten i sitt vardagsliv och på äldreboendet?
            </seg>
          </u>
          <note type="speaker">
            Anf. 71 ANDERS ANDERSSON (KD) replik:
          </note>
          <u xml:id="i-06463f9d1fe860b1-564" next="i-06463f9d1fe860b1-567" who="Q5553885">
            <seg>
              Fru talman! När det gäller riskkapitalbolag har det givits besked
              från regeringen som jag förstår uppfattas som att man förlorar
              en del av sin argumentation om man lyssnar in dem. Men jag vill
              påstå att på denna punkt finns det ingen av oss som gillar att
              det finns riskkapitalbolag i äldreomsorgen som för ut pengar ur
              landet. På denna punkt har vi varit tydliga, och det kommer vi
              att vara fortsättningsvis också.
            </seg>
          </u>
          <u xml:id="i-06463f9d1fe860b1-565" prev="i-06463f9d1fe860b1-564" who="Q5553885">
            <seg>
              När det gäller de kommunala verksamheterna ska de kooperativa,
              de ideellt drivna men också de privat drivna finnas som möjliga
              utförare. Det är upp till kommunerna att ställa kvalitetskrav
              både när det gäller utförandets innehåll och hur verksamheten
              bedrivs av dessa. Vi har tydligt talat om att meddelarskyddet
              för alla anställda ska vara lika oavsett driftsform. Detta är
              det grundläggande.
            </seg>
          </u>
          <u xml:id="i-06463f9d1fe860b1-566" prev="i-06463f9d1fe860b1-564" who="Q5553885">
            <seg>
              Med respekt för din envishet när det gäller privata alternativa
              utförare i äldreomsorgen, Eva, vill jag säga att jag tror att
              det är allt färre som vill gå tillbaka till den kommunala monopollösning
              som fanns och som fortfarande är en del vänsterpartisters dröm.
              Om jag frågar dem som då var i behov av äldreomsorg om de upplevde
              att det alltid fanns någon som var beredd att stryka den äldre
              över hans eller hennes kind tror jag inte att svaret blir ja.
              Vi har alltså fått en kvalitetsutveckling genom att vi låter olika
              alternativ redovisas i öppna jämförelser. Denna kvalitetsutveckling
              är nödvändig. Också jag sätter ett stort värde på att det finns
              tid för det personliga. Det ska vägas in.
            </seg>
          </u>
          <u xml:id="i-06463f9d1fe860b1-567" prev="i-06463f9d1fe860b1-564" who="Q5553885">
            <seg>
              Detta är en del i att denna proposition inte skrevs när ni vänsterpartister
              stödde sosseregeringar. Propositionen kom först när vi fick en
              alliansregering med en kristdemokratisk äldreminister. Det är
              styrkan för framtiden och tryggheten för pensionärerna!
            </seg>
          </u>
          <note type="speaker">
            Anf. 72 EVA OLOFSSON (V) replik:
          </note>
          <u xml:id="i-06463f9d1fe860b1-568" next="i-06463f9d1fe860b1-570" who="Q4970993">
            <seg>
              Fru talman! Det är intressant att du tror att riskkapitalbolag
              inte får finnas därför att man tar bort räntesnurrorna. Är detta
              något beslut som inte jag vet om och som ni inte har talat om
              som du refererar till? Riskkapitalbolagen har ju som idé att verka
              här i Sverige. De köper upp andra företag, ofta småföretag, som
              kan öka värdet av det egna företaget, till exempel Carema, och
              säljer dem sedan vidare om fyra år och kan då göra en vinst. Jag
              har inte hört att ni tänker förbjuda eller göra något åt att man
              kan göra vinst här i Sverige, bara man skattar här också. Det
              är väl inte lösningen när det gäller att slippa riskkapitalbolag
              och att Carema, Attendo och de största privata utförarna fortsätter
              att bedriva äldreomsorg här. Jag vill inte ha dem i äldreomsorgen,
              och jag vill inte ha dem i Göteborg. Jag har inte heller hört
              några starka krav från pensionärsorganisationerna i gemen om att
              detta är det viktigaste.
            </seg>
          </u>
          <u xml:id="i-06463f9d1fe860b1-569" prev="i-06463f9d1fe860b1-568" who="Q4970993">
            <seg>
              Jag vill ta upp en sak med dig när man pratar om en värdig äldreomsorg.
              Det jag hela tiden hör är att man har för lite personal. Oroar
              det inte dig att resurserna till äldreomsorgen har krympt de senaste
              åren när ni har suttit vid makten? De har krympt med 6 procent
              från 2000 till 2009, och antalet äldre har ökat. Äldreboendeplatserna
              fortsätter att minska medan ni sitter och regerar. Det är detta
              som är viktigt för en värdig äldreomsorg. När man inte klarar
              sig längre ska man kunna få en äldreboendeplats så att min dotter
              inte ska behöva gå ned 25 procent i arbetstid för att hjälpa mig.
            </seg>
          </u>
          <u xml:id="i-06463f9d1fe860b1-570" prev="i-06463f9d1fe860b1-568" who="Q4970993">
            <seg>
              Jag vill kunna bli sedd som den person som jag är genom att personalen
              har tid att sitta ned och prata med mig, att följa mig till torget
              och gå på kaféet. Jag kanske skulle vilja att någon följer med
              mig på bio eller något annat som jag tycker är extra viktigt.
              Är det inte detta som är värdighet? Då behövs det mer personal.
              Jag har bara hört att det är Vänsterpartiet som har öronmärkt
              pengar för det.
            </seg>
          </u>
          <note type="speaker">
            Anf. 73 ANDERS ANDERSSON (KD) replik:
          </note>
          <u xml:id="i-06463f9d1fe860b1-571" next="i-06463f9d1fe860b1-574" who="Q5553885">
            <seg>
              Fru talman! Din aversion mot privata företag, Eva Olofsson, särskilt
              i äldreomsorgen, har nu gått så långt att vi i helgen har noterat
              att Stefan Lövfen som ny partiledare för ett parti som jag har
              uppfattat att du vill regera ihop med har tvingats markera att
              Socialdemokraterna inte vill klistras ihop med Vänsterpartiet
              i dessa frågor. Varför kan en ny partiledare efter ett par veckor
              behöva göra ett sådant uttalande?
            </seg>
          </u>
          <u xml:id="i-06463f9d1fe860b1-572" prev="i-06463f9d1fe860b1-571" who="Q5553885">
            <seg>
              Anledningen är att ditt synsätt på de privata entreprenörerna
              är destruktivt. Det leder inte till respekt för den personal som
              jobbar där. Det ger inte heller den utvecklingsmöjlighet som en
              mångfald av utförare kan innebära för äldreomsorgen. Det är därför
              jag är övertygad om att Lena Hallengrens partivänner i den socialdemokratiska
              ledningen håller sig ett stycke ifrån dig när du kritiserar privata
              företag inom äldreomsorgen. Också i denna debatt kan vi nu notera
              hur uppsplittrad den opposition som vi har framför oss är.
            </seg>
          </u>
          <u xml:id="i-06463f9d1fe860b1-573" prev="i-06463f9d1fe860b1-571" who="Q5553885">
            <seg>
              Jag kan hålla med dig när det gäller resurserna, Eva Olofsson.
              Också jag har jobbat som kommun- och landstingspolitiker i många
              år. Jag kan se detta, och jag kan också ha en fundering och en
              oro kring det. Men jag noterar att när det gäller stimulansinsatser
              från regeringens sida fanns det ingen tidigare regering med socialdemokratiska
              ministrar som då stöddes av Vänsterpartiet som gjorde sådana satsningar
              på kvalitetsutveckling eller på de sjukaste äldre. Det fanns inte
              på den tiden.
            </seg>
          </u>
          <u xml:id="i-06463f9d1fe860b1-574" prev="i-06463f9d1fe860b1-571" who="Q5553885">
            <seg>
              Detta gör vi nu samtidigt som vi underlättar för kommunerna att
              upprätthålla en resursnivå där vi vet att 300 000 pensionärer
              runt om i landet varje dag i dag onsdag och i morgon torsdag kommer
              att få hjälp av personal inom hemtjänsten eller på ett särskilt
              boende. Vi satsar 3,5 procent av bnp i vårt land på detta. Det
              är betydligt mer än i de möjligtvis jämförbara socialistländer
              vi har i Europa. Jag är stolt över att Sverige är ett alliansland
              som gör dessa satsningar.
            </seg>
          </u>
          <note type="speaker">
            Anf. 74 AGNETA LUTTROPP (MP) replik:
          </note>
          <u xml:id="i-06463f9d1fe860b1-575" next="i-06463f9d1fe860b1-577" who="Q4964320">
            <seg>
              Fru talman! Anders Andersson nämnde i sin inledning någonting
              om ett värdigt liv, välbefinnande, respekt och värdighet. Det
              är ord som ingen kan säga något annat om än att det är något positivt.
              Men för att de äldre ska kunna leva detta värdiga liv behövs en
              ökad bemanning i äldreomsorgen. Det behövs utbildad personal.
              Det vi ser är precis det som Eva Olofsson sade så ser det inte
              ut i dag, utan man drar ned på resurserna.
            </seg>
          </u>
          <u xml:id="i-06463f9d1fe860b1-576" prev="i-06463f9d1fe860b1-575" who="Q4964320">
            <seg>
              Min fråga till dig, Anders Andersson, är kort: Hur ska man, med
              tanke på att man inom de närmaste åren kommer att behöva 220 000
              fler människor inom äldrevård och äldreomsorg, få dit dessa människor?
              Jag tänker på den låga lönen, de delade turerna och det faktum
              att allt färre söker till omsorgsprogrammet på gymnasiet eftersom
              det inte längre är högskoleförberedande. Jag träffade ett av de
              större pensionärsförbunden i går, som talade om detta. Detta är
              en av de saker som verkligen oroade dem.
            </seg>
          </u>
          <u xml:id="i-06463f9d1fe860b1-577" prev="i-06463f9d1fe860b1-575" who="Q4964320">
            <seg>
              Jag vill alltså fråga dels om personalen, dels om du inte är
              orolig över att man minskar resurserna till äldrevården och därmed
              också ambitionerna, Anders Andersson.
            </seg>
          </u>
          <note type="speaker">
            Anf. 75 ANDERS ANDERSSON (KD) replik:
          </note>
          <u xml:id="i-06463f9d1fe860b1-578" next="i-06463f9d1fe860b1-583" who="Q5553885">
            <seg>
              Fru talman! Precis som Agneta Luttropp ser också jag att ett
              värdigt liv och även välbefinnande delar som vi antog i samband
              med att vi behandlade den proposition som lades fram för två år
              sedan och där besluten trädde i kraft för ett år sedan är grundläggande
              och någonting som är oerhört viktigt.
            </seg>
          </u>
          <u xml:id="i-06463f9d1fe860b1-579" prev="i-06463f9d1fe860b1-578" who="Q5553885">
            <seg>
              Som ett led i detta gjordes stimulansinsatser för att utveckla
              de sju områdena. Därutöver finns Omvårdnadslyftet. I de 210 kommuner
              som nu sökt bidrag försöker man stärka såväl den grundläggande
              utbildningen och kompetensen för undersköterskor och vårdbiträden
              som den kompetens som behövs för de specialiserade uppgifterna.
            </seg>
          </u>
          <u xml:id="i-06463f9d1fe860b1-580" prev="i-06463f9d1fe860b1-578" who="Q5553885">
            <seg>
              Jag är övertygad om att den här satsningen på att uppvärdera
              personalen är ett av de moment som är nödvändiga för att kunna
              rekrytera nya medarbetare. Den är också en nödvändig del för att
              landets pensionärer ska känna trygghet i den vård de får i hemtjänsten
              eller i särskilt boende.
            </seg>
          </u>
          <u xml:id="i-06463f9d1fe860b1-581" prev="i-06463f9d1fe860b1-578" who="Q5553885">
            <seg>
              Omvårdnadsprogrammet råkar jag ha följt som kommun- och landstingspolitiker.
              När vi hade vår hearing ställde jag därför särskilda frågor till
              Kommunals ordförande Annelie Nordström på den här punkten.
            </seg>
          </u>
          <u xml:id="i-06463f9d1fe860b1-582" prev="i-06463f9d1fe860b1-578" who="Q5553885">
            <seg>
              Det blev ett tapp när ansvaret gick över från landstingen till
              kommunerna. Man hann inte följa upp det intresse som fanns när
              landstingen hade ett ansvar i samband med omvårdnadsprogrammet.
              Det där har vi inte återtagit.
            </seg>
          </u>
          <u xml:id="i-06463f9d1fe860b1-583" prev="i-06463f9d1fe860b1-578" who="Q5553885">
            <seg>
              Jag tycker att det är oerhört viktigt att använda de erfarenheter
              som Kommunals företrädare lyft fram för att öka intresset och
              också för att få tillbaka intresset för omvårdnadsprogrammet.
              Detta är en viktig del. Samtidigt tror jag att medarbetarna i
              äldreomsorgen dels kommer att vara unga killar och tjejer som
              vill gå in i ett arbete i äldreomsorgen, dels människor som byter
              yrkesbana för att därigenom också mitt i livet välja och se värdet
              av att jobba i äldreomsorgen.
            </seg>
          </u>
          <note type="speaker">
            Anf. 76 AGNETA LUTTROPP (MP) replik:
          </note>
          <u xml:id="i-06463f9d1fe860b1-584" who="Q4964320">
            <seg>
              Fru talman! Jag upprepar frågan i min förra replik: Känner du,
              Anders Andersson, ingen oro för att resurserna inom äldreomsorgen
              i dag minskas och för att det är färre boendeplatser?
            </seg>
          </u>
          <note type="speaker">
            Anf. 77 ANDERS ANDERSSON (KD) replik:
          </note>
          <u xml:id="i-06463f9d1fe860b1-585" next="i-06463f9d1fe860b1-586" who="Q5553885">
            <seg>
              Fru talman! När det gäller antalet boendeplatser är det precis
              så som Margareta B Kjellin beskrivit. Vi hade ett oerhört stort
              tapp i början av 2000-talet. Man talade om en utökning, men det
              blev 18 000 färre platser. Detta tog vår äldreminister tag i direkt
              efter valet 2006. Vi såg till att stoppa den utvecklingen, eftersom
              vi såg att det blev fler äldre i vårt land. Det är inte rimligt
              att fortsätta med den utveckling som var när Socialdemokraterna,
              med Miljöpartiets och Vänsterpartiets stöd, regerade.
            </seg>
          </u>
          <u xml:id="i-06463f9d1fe860b1-586" prev="i-06463f9d1fe860b1-585" who="Q5553885">
            <seg>
              Det är nödvändigt att ge Sveriges kommuner bättre förutsättningar
              att bygga särskilda boenden, äldreomsorgsplatser och också trygghetsboenden.
              Därför har vi påbörjat en utveckling som möjliggör att i en dialog
              med företrädare för Sveriges kommuner se till att vi inte hamnar
              i platsbrist. Det har varit regeringens inriktning, och jag vill
              påstå att denna inriktning är oerhört viktig när det gäller att
              klara de här uppgifterna.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Barnfattigdom
          </note>
          <note>
            Föredrogs
          </note>
          <note type="speaker">
            Anf. 78 CHRISTER ENGELHARDT (S):
          </note>
          <u xml:id="i-06463f9d1fe860b1-587" next="i-06463f9d1fe860b1-603" who="Q3359406">
            <seg>
              Fru talman! Barnfattigdomen är ett stort samhällsproblem. Efter
              många års minskningar åren 19992006 har barnfattigdomen börjat
              öka igen. Enligt Rädda Barnen levde 220 000 barn år 2008 i fattiga
              familjer. Antalet har ökat ytterligare sedan dess, men statistiken
              släpar efter. Därför har vi inga exakta siffror för åren därefter.
              Ökningen av socialbidragen under åren 20092011 indikerar dock
              att redovisningen för detta år kommer att se värre ut.
            </seg>
          </u>
          <u xml:id="i-06463f9d1fe860b1-588" prev="i-06463f9d1fe860b1-587" who="Q3359406">
            <seg>
              Barn som växer upp i fattigdom tvingas alldeles för tidigt att
              ta ett stort ansvar för familjens ekonomi. De bor ofta sämre än
              andra barn och går i skolor där allt färre elever klarar kunskapskraven.
            </seg>
          </u>
          <u xml:id="i-06463f9d1fe860b1-589" prev="i-06463f9d1fe860b1-587" who="Q3359406">
            <seg>
              Många barn tvingas av ekonomiska skäl att avstå från att delta
              i avgiftsbelagda fritidsaktiviteter; de får svårare att delta
              i aktiviteter inom skolan som är förknippade med kostnader. Gemensamt
              för många av dessa barn är att de har föräldrar som antingen saknar
              jobb eller jobbar deltid och att familjens hushållsekonomi helt
              enkelt inte räcker till. Många familjer är beroende av försörjningsstöd,
              och många familjer står långt ifrån arbetsmarknaden.
            </seg>
          </u>
          <u xml:id="i-06463f9d1fe860b1-590" prev="i-06463f9d1fe860b1-587" who="Q3359406">
            <seg>
              I ett land som Sverige kan det betyda utanförskap att sakna sådana
              saker som de flesta andra har. Jag tänker då på att inte kunna
              åka på semester, inte följa med på skolutflykter och inte få samma
              chanser att utvecklas som andra. Den relativa fattigdomen handlar
              alltså om de allt större klyftorna i samhället och om att inte
              kunna utvecklas på samma villkor som andra barn.
            </seg>
          </u>
          <u xml:id="i-06463f9d1fe860b1-591" prev="i-06463f9d1fe860b1-587" who="Q3359406">
            <seg>
              Fru talman! Hjälporganisationer och sociala myndigheter märker
              ett ökat tryck från hjälpsökande. Även om det bara gäller någon
              tusenlapp eller några hundralappar gör det skillnad i familjer
              som får tillbringa semestern på balkongen. Under de senaste sex
              åren ökade antalet hjälpansökningar till Majblomman med 40 procent.
              Stadsmissionen har redovisat en liknande bild och redovisar att
              man nu söker inte bara för att få hjälp med lite extra utan även
              för att täcka så viktiga grundläggande behov som att kunna betala
              elräkning och hyra.
            </seg>
          </u>
          <u xml:id="i-06463f9d1fe860b1-592" prev="i-06463f9d1fe860b1-587" who="Q3359406">
            <seg>
              Att slå sig fram till samhällets bistånd är ofta både svårt och
              krångligt och för en hel del också klart förnedrande. Många klarar
              helt enkelt inte av detta. Det här drabbar barnen extra hårt.
              Många familjer behöver inte bara försörjningsstöd utan också terapeutisk
              hjälp i form av samtal och annat stöd.
            </seg>
          </u>
          <u xml:id="i-06463f9d1fe860b1-593" prev="i-06463f9d1fe860b1-587" who="Q3359406">
            <seg>
              Enligt Nobelpristagaren i ekonomi Amartya Sen handlar fattigdom
              ytterst om människors frihet och livschanser. Om ens ekonomiska
              och sociala position gör att man inte har några reella möjligheter
              att välja vilket liv man vill leva, då är man fattig detta enligt
              Sens ståndpunkt.
            </seg>
          </u>
          <u xml:id="i-06463f9d1fe860b1-594" prev="i-06463f9d1fe860b1-587" who="Q3359406">
            <seg>
              Fattigdomen är en riskfaktor när det gäller utanförskap. Men
              också för dem som får jobb igen är risken stor att återfalla i
              fattigdom vid nya kriser. Att krisen vid 90-talets början ledde
              till långvariga svårigheter för många, särskilt för yngre personer,
              är välkänt. Men kanske är det inte just de som då var fattiga
              som löper ökad risk att på nytt bli fattiga när konjunkturen vänder
              nedåt även under perioder av ökat välstånd.
            </seg>
          </u>
          <u xml:id="i-06463f9d1fe860b1-595" prev="i-06463f9d1fe860b1-587" who="Q3359406">
            <seg>
              Bakom ökningen ligger bland annat en ökning av arbetslösheten.
              Samtidigt har a-kassan fördyrats och urholkats. De utjämnande
              mekanismerna i det svenska systemet urholkas av alliansregeringen
              som ser stödsystem som ett hinder för att få ut människor på den
              ordinarie arbetsmarknaden.
            </seg>
          </u>
          <u xml:id="i-06463f9d1fe860b1-596" prev="i-06463f9d1fe860b1-587" who="Q3359406">
            <seg>
              A-kassorna har förlorat flera hundra tusen medlemmar, och många
              arbetslösa och sjuka står i dag helt utan ersättning från a-kassa
              eller sjukförsäkring. Alliansregeringen genomförde snabbt denna
              förändring för att få utrymme för att sänka skatten för personer
              med jobb och lön ett beslut som på ett tydligt sätt ökade inkomstskillnaderna
              i samhället och gjorde det svårt för de sjuka att klara vardagens
              utgifter.
            </seg>
          </u>
          <u xml:id="i-06463f9d1fe860b1-597" prev="i-06463f9d1fe860b1-587" who="Q3359406">
            <seg>
              Fru talman! Glasögon till barnen är för många familjer en utgift
              som inte ryms inom familjens budget. Att växa upp i fattigdom
              har stora negativa effekter för deltagandet i arbetslivet och
              ökar risken för utanförskap och låga livsinkomster.
            </seg>
          </u>
          <u xml:id="i-06463f9d1fe860b1-598" prev="i-06463f9d1fe860b1-587" who="Q3359406">
            <seg>
              En politik mot barnfattigdomen är således inte bara en politik
              för minskade klyftor och ökad social sammanhållning utan också
              en politik för framtida jobb och tillväxt. En aktiv arbetsmarknadspolitik
              med fler arbetande föräldrar är den allra viktigaste åtgärden
              för att bekämpa barnfattigdomen.
            </seg>
          </u>
          <u xml:id="i-06463f9d1fe860b1-599" prev="i-06463f9d1fe860b1-587" who="Q3359406">
            <seg>
              Generell välfärd med ett skyddsnät vid arbetslöshet och sjukdom
              spelar också en stor roll för möjligheterna att minska barnfattigdomen.
              En välfärd som omfattar alla jämnar ut när det gäller chansen
              för alla barn att förverkliga sina livsdrömmar, minskar de ekonomiska
              klyftorna och ökar den sociala sammanhållningen.
            </seg>
          </u>
          <u xml:id="i-06463f9d1fe860b1-600" prev="i-06463f9d1fe860b1-587" who="Q3359406">
            <seg>
              Vi socialdemokrater anser att nolltolerans mot barnfattigdom
              ska råda. Det krävs ett samlat grepp för att analysera och finna
              lösningar på problemen.
            </seg>
          </u>
          <u xml:id="i-06463f9d1fe860b1-601" prev="i-06463f9d1fe860b1-587" who="Q3359406">
            <seg>
              Andelen arbetande i befolkningen har sjunkit de senaste fem åren.
              Detta är något som den borgerliga regeringen knappt vill låtsas
              om. I stället pratar man om att fler människor arbetar nu jämfört
              med för fem år sedan, utan att samtidigt tala om att det helt
              och hållet beror på befolkningsökningen. Andelen arbetande i befolkningen
              har inte ökat, vilket är det enda intressanta måttet i sammanhanget.
              Den allra viktigaste åtgärden för att bekämpa barnfattigdomen
              är därför en aktiv arbetsmarknadspolitik med fler arbetande föräldrar.
              Därefter kommer en generell välfärd som omfattar alla.
            </seg>
          </u>
          <u xml:id="i-06463f9d1fe860b1-602" prev="i-06463f9d1fe860b1-587" who="Q3359406">
            <seg>
              Mot bakgrund av vad jag har anfört anser vi socialdemokrater
              att regeringen bör ta initiativ till en nationell handlingsplan
              mot barnfattigdom. På så sätt kan det tas ett helhetsgrepp på
              problem för barn som lever i ekonomiskt utsatta familjer och i
              annan utsatthet. En handlingsplan bör innefatta åtgärder med sikte
              på en aktiv arbetsmarknads- och utbildningspolitik, rätt till
              arbete på heltid, ökad rätt till barnomsorg på obekväm arbetstid,
              förstärkta trygghetssystem samt specifika satsningar på just ekonomiskt
              utsatta barnfamiljer. Andra viktiga insatser är resursfördelning
              utifrån elevers behov, satsning på kultur- och musikskolan, ökade
              möjligheter till skuldsanering och sociala investeringar på kommunal
              nivå.
            </seg>
          </u>
          <u xml:id="i-06463f9d1fe860b1-603" prev="i-06463f9d1fe860b1-587" who="Q3359406">
            <seg>
              Fru talman! Fattiga barn i ett rikt land är för mig som socialdemokrat
              oacceptabelt och ovärdigt vårt moderna välfärdssamhälle. Det är
              dags att vi politiskt kraftsamlar mot barnfattigdomen och bekämpar
              den varje dag, med alla till buds stående medel.
            </seg>
          </u>
          <note>
            Med detta, fru talman, yrkar jag bifall till reservation 1.
          </note>
          <note>
            I detta anförande instämde Lennart Axelsson, Christin Hagberg
            och Lena Hallengren (alla S).
          </note>
          <note type="speaker">
            Anf. 79 MAGNUS EHRENCRONA (MP):
          </note>
          <u xml:id="i-06463f9d1fe860b1-604" next="i-06463f9d1fe860b1-623" who="Q5628155">
            <seg>
              Fru talman! Jag vill börja mitt anförande med att yrka bifall
              till reservation nr 1, alltså samma reservation som ChristerEngelhardt
              yrkade bifall till nyss.
            </seg>
          </u>
          <u xml:id="i-06463f9d1fe860b1-605" prev="i-06463f9d1fe860b1-604" who="Q5628155">
            <seg>
              Förra året fick alla riksdagsledamöter inför Almedalsveckan en
              pocketskrift från Riksförbundet Majblomman. Den är grå till kulören
              och har titeln En vanlig dag . Föreningen har samlat ansökningar
              från en genomsnittlig dag, drygt 150 stycken. Det blir drygt 56
              000 på helårsbasis, och antalet ökar från år till år.
            </seg>
          </u>
          <u xml:id="i-06463f9d1fe860b1-606" prev="i-06463f9d1fe860b1-604" who="Q5628155">
            <seg>
              Familjer som hör av sig till Majblomman har det besvärligt på
              grund av sjukdom, funktionsnedsättning eller social situation.
              I många ansökningar framgår det tydligt att hushållets pengar
              inte räcker till de grundläggande behov barnen har, såsom glasögon,
              cykel eller något annat man behöver för sin personliga utveckling
              som barn. Inte sällan är det ensamstående föräldrar som hamnar
              i denna situation somliga trots att de har ett arbete, ofta på
              deltid. Detta brer också ut sig; det är mer och mer av bemanningsföretag
              i välfärden och även i andra branscher nu för tiden. Då blir det
              många gånger deltid.
            </seg>
          </u>
          <u xml:id="i-06463f9d1fe860b1-607" prev="i-06463f9d1fe860b1-604" who="Q5628155">
            <seg>
              Varje barn har egna rättigheter enligt FN:s konvention om barns
              rättigheter. Mänskliga rättigheter måste vara utgångspunkten i
              allt arbete runt barnfattigdom och barns särskilda utsatthet.
              Barnkonventionen och alla barns rätt till hälsa, bostad, utbildning
              och ett i största allmänhet socialt värdigt liv är i detta sammanhang
              en grundläggande utgångspunkt. Rätten till utveckling, rätten
              att växa upp i trygghet och skyddas mot övergrepp samt rätten
              att respekteras för sina åsikter måste vara utgångspunkten i samhällsplanering
              och politiskt beslutsfattande.
            </seg>
          </u>
          <u xml:id="i-06463f9d1fe860b1-608" prev="i-06463f9d1fe860b1-604" who="Q5628155">
            <seg>
              Fru talman! Miljöpartiet anser också att det är viktigt att lyfta
              debatten bortom höjda bidragsnivåer eller fler jobbskatteavdrag.
              Det sistnämnda har hittills varit regeringens svar på snart sagt
              alla samhällsproblem. Grundläggande strukturella förhållanden
              i den socioekonomiska strukturen är väldigt viktiga att ta upp
              i denna diskussion. Det handlar om att människor ska ha råd att
              bo i sina bostäder och att skolan är bra oavsett var i landet
              man bor. Det är oacceptabla skillnader vi ser mellan kommuner
              och mellan stadsdelar inom samma kommun i dag. Ökad jämställdhet
              är därtill väldigt viktigt.
            </seg>
          </u>
          <u xml:id="i-06463f9d1fe860b1-609" prev="i-06463f9d1fe860b1-604" who="Q5628155">
            <seg>
              Ett fungerande socialförsäkringssystem betyder mycket för att
              människor ska ha skydd när de blir sjuka och inte behöva oroa
              sig för det. Detsamma gäller ett fungerande skydd vid arbetslöshet.
              Det är ett problem som har blivit påtagligt med nuvarande regerings
              politik. Det har för övrigt stor betydelse för människor i praktiken
              ute i verkligheten hur försörjningsstödet är utformat, och på
              vilket sätt det ges.
            </seg>
          </u>
          <u xml:id="i-06463f9d1fe860b1-610" prev="i-06463f9d1fe860b1-604" who="Q5628155">
            <seg>
              Andra faktorer som bidrar till ett bra liv är tillgång till natur,
              rent vatten, ren luft och en bullerfri miljö. Det är grundläggande
              och något alla människor behöver.
            </seg>
          </u>
          <u xml:id="i-06463f9d1fe860b1-611" prev="i-06463f9d1fe860b1-604" who="Q5628155">
            <seg>
              Vi gröna ser vidare som ett viktigt perspektiv att skapa vad
              vi kallar nya livschanser. Det handlar om att skapa möjligheter
              och vägar för enskilda att ta sig vidare oavsett hur deras liv
              har varit hittills. Det gäller såväl vuxna som barn.
            </seg>
          </u>
          <u xml:id="i-06463f9d1fe860b1-612" prev="i-06463f9d1fe860b1-604" who="Q5628155">
            <seg>
              I ett annat ärende på dagens föredragningslista ser Alliansen
              ut att gå mot ett nederlag, nämligen när det gäller vuxenutbildning.
              I betänkandet från utbildningsutskottet står att riksdagen bör
              tillkännage för regeringen att den ska lägga fram ett förslag
              om ett riktat statsbidrag för vuxenutbildning som garanterar en
              hög nivå på denna utbildning. Vi från Miljöpartiet stöder detta
              helhjärtat. Detta krav hade mycket väl platsat alldeles utmärkt
              som en komponent i den handlingsplan vi rödgröna gemensamt är
              överens om att regeringen borde ta fram.
            </seg>
          </u>
          <u xml:id="i-06463f9d1fe860b1-613" prev="i-06463f9d1fe860b1-604" who="Q5628155">
            <seg>
              Nya livschanser behövs i geografiska områden eller bostadsområden
              som av olika skäl kännetecknas av förlorad framtidstro. Kanske
              i framför allt dessa områden är det av stor betydelse att det
              skapas nya livschanser att barn, unga och deras föräldrar ges
              möjligheter att bryta negativa livsmönster och gå vidare. Där
              fyller en bra skola med hög kvalitativ nivå som sagt en särskilt
              viktig funktion.
            </seg>
          </u>
          <u xml:id="i-06463f9d1fe860b1-614" prev="i-06463f9d1fe860b1-604" who="Q5628155">
            <seg>
              Utsatthet kan till viss del sägas gå i arv det sociala arvet.
              Det är viktigt att skapa förutsättningar för att människor ska
              kunna bryta det, och det är synnerligen viktigt att barn och unga
              inte tappar framtidstron. Det i sig skapar nämligen en grogrund
              för inte bara egna, individuella problem utan också fortsatta
              samhällsproblem strukturella problem. Brottslighet kommer ofta
              som en orsak av sociala förhållanden.
            </seg>
          </u>
          <u xml:id="i-06463f9d1fe860b1-615" prev="i-06463f9d1fe860b1-604" who="Q5628155">
            <seg>
              Fru talman! Det finns flera olika mått och definitioner på ekonomisk
              utsatthet. När Rädda Barnen mäter barnfattigdom använder de två
              kriterier: att barnet bor i en familj som tvingats söka kommunalt
              försörjningsstöd eller att familjen har mindre än så kallad skälig
              inkomststandard enligt Statistiska centralbyråns definition. Med
              detta beräkningssätt kan vi konstatera att det finns ungefär 220
              000 fattiga barn i Sverige.
            </seg>
          </u>
          <u xml:id="i-06463f9d1fe860b1-616" prev="i-06463f9d1fe860b1-604" who="Q5628155">
            <seg>
              I betänkandet finns referenser till pågående arbete inom EU med
              en rekommendation i frågan om barnfattigdom och utformande av
              gemensamma principer och effektiva övervakningsverktyg för att
              förebygga och bekämpa densamma. Faktum är att det redan finns
              ett mål i EU inom ramen för EU 2020-strategin, som slogs fast
              för snart två år sedan. Fram till år 2020 ska minst 20 miljoner
              EU-medborgare lyftas ur fattigdom.
            </seg>
          </u>
          <u xml:id="i-06463f9d1fe860b1-617" prev="i-06463f9d1fe860b1-604" who="Q5628155">
            <seg>
              Fattigdomsgränsen som EU använder är också intressant att notera
              i denna diskussion. Den är 60 procent av medianinkomsten inom
              respektive land. EU anser att det är inom respektive land man
              ska se hur det relativt ser ut. Där har såvitt jag vet regeringen
              inte protesterat.
            </seg>
          </u>
          <u xml:id="i-06463f9d1fe860b1-618" prev="i-06463f9d1fe860b1-604" who="Q5628155">
            <seg>
              Varje land ska alltså omvandla EU-målen till nationella mål som
              speglar situationen och förutsättningarna i landet. Ingenting
              hindrar Sverige från att kraftfullt visa vägen. Det skulle finnas
              en bred samling i Sveriges riksdag bakom en sådan politik, är
              jag helt övertygad om.
            </seg>
          </u>
          <u xml:id="i-06463f9d1fe860b1-619" prev="i-06463f9d1fe860b1-604" who="Q5628155">
            <seg>
              I EU 2020-strategin står det bland annat att medlemsstaterna
              måste främja ett gemensamt kollektivt och individuellt ansvar
              i kampen mot fattigdom och social utestängning, fastställa och
              genomföra åtgärder för att hantera specifika villkor för särskilt
              utsatta grupper och helt bygga ut de sociala trygghetssystemen
              och pensionssystemen för att garantera ett lämpligt inkomststöd
              och tillgång till hälso- och sjukvård.
            </seg>
          </u>
          <u xml:id="i-06463f9d1fe860b1-620" prev="i-06463f9d1fe860b1-604" who="Q5628155">
            <seg>
              Fru talman! Debatten om barnfattigdom har alltför länge fastnat
              i sidodebatter om en definition av hur den ska mätas. Miljöpartiet
              anser att det finns ett stort ansvar för oss representanter för
              svenska folket att lyfta debatten och fokusera mer på ett renodlat
              barnperspektiv.
            </seg>
          </u>
          <u xml:id="i-06463f9d1fe860b1-621" prev="i-06463f9d1fe860b1-604" who="Q5628155">
            <seg>
              Låt mig avslutningsvis citera tidigare nämnd skrift från Riksförbundet
              Majblomman:
            </seg>
          </u>
          <u xml:id="i-06463f9d1fe860b1-622" prev="i-06463f9d1fe860b1-604" who="Q5628155">
            <seg>
              I den politiska debatten försvinner snabbt diskussionen om barnens
              behov till att i stället handla om arbetsmarknadspolitik och sysselsättning
              som det långsiktigt bästa sättet att bekämpa barnfattigdom.
            </seg>
          </u>
          <u xml:id="i-06463f9d1fe860b1-623" prev="i-06463f9d1fe860b1-604" who="Q5628155">
            <seg>
              Det är säkert sant och i sig självklart. Problemet är att många
              barn har föräldrar som inga arbetsmarknadspolitiska åtgärder kan
              hjälpa, det handlar exempelvis om barn till föräldrar med funktionshinder
              eller sjukdom. Ett annat problem för barnen är att det tar tid
              för arbetsmarknadspolitiken att få genomslag och full effekt på
              ekonomiskt utsatta familjers ekonomiska situation. Och för barn
              är tiden viktig. En vuxen person klarar kanske av att leva under
              ekonomiskt knappa förhållanden en tid, men för ett barn innebär
              samma tid att en viktig period av livet går förlorad.
            </seg>
          </u>
          <note type="speaker">
            Anf. 80 MARGARETA SANDSTEDT (SD):
          </note>
          <u xml:id="i-06463f9d1fe860b1-624" who="unknown">
            <seg>
              Fru talman! Jag vill börja med att yrka bifall till reservation
              2 och anser att regeringen bör ta de oroväckande signalerna om
              barnfattigdom på allvar.
            </seg>
          </u>
          <u xml:id="i-06463f9d1fe860b1-625" who="unknown">
            <seg>
              Det finns mycket att säga om den här saken. Det är naturligtvis
              sorgligt att allt fler barn i vårt land har fått svårare uppväxtvillkor.
              Till viss del kan nog arbetsklimatet vara en orsak.
            </seg>
          </u>
          <u xml:id="i-06463f9d1fe860b1-626" who="unknown">
            <seg>
              Jag är av uppfattningen att vi i högre grad bör rannsaka det
              svenska arbetslivet, som för många upplevs vara ohållbart. Om
              inga attitydförändringar sker på våra arbetsplatser som gör det
              möjligt för folk att arbeta under rimliga förhållanden tenderar
              ohälsa och utslagning att breda ut sig ännu mer.
            </seg>
          </u>
          <u xml:id="i-06463f9d1fe860b1-627" who="unknown">
            <seg>
              Vi har sett hur det alltsedan 90-talets kris har skett omfattande
              besparingar, nedskärningar av personal, omorganisationer och ständiga
              krav på att de anställdas flexibilitet ska öka. Oftast har det
              handlat om ytterligare tidsbrist för de anställda. Det olyckliga
              är att detta har fått samverka och gå hand i hand med ett dåligt
              ledarskap i samhällets alla strukturer. Det är en väldigt olycklig
              kombination. Föga förvånande bidrar det till stress, osäkerhet
              och sämre arbetsrelationer med ökade konflikter som följd.
            </seg>
          </u>
          <u xml:id="i-06463f9d1fe860b1-628" who="unknown">
            <seg>
              Jag tror inte att man behöver vara expert för att förstå att
              ett långvarigt stressrelaterat arbete kombinerat med barn och
              familj i längden blir ohållbart för många. Det är också så att
              när människor går sönder kostar det inte bara i personligt lidande
              utan på sikt även samhällsekonomiskt. Framför allt blir barnen
              drabbade när föräldrarnas ekonomi inte längre håller.
            </seg>
          </u>
          <u xml:id="i-06463f9d1fe860b1-629" who="unknown">
            <seg>
              Jag tycker att särskild kritik skulle kunna riktas mot kommuner
              och landsting när det gäller detta. Den offentliga sektorn är
              oftast en väldigt dålig arbetsgivare, enligt många kanske den
              till och med sämsta. Den största delen anställda där består av
              kvinnor som många gånger är ensamstående med barn. Man har otrygga
              arbetsformer med oregelbundna arbetstider och låga löner, och
              den livssituationen drabbar definitivt barnen.
            </seg>
          </u>
          <u xml:id="i-06463f9d1fe860b1-630" who="unknown">
            <seg>
              Därför kan jag tycka att det är konstigt att man inom offentlig
              sektor gärna drar ned på personal som leder till att de som jobbar
              kvar får sämre arbetsmiljö, för vårdbehovet minskar ju inte för
              att man drar ned på personal. Men eftersom man fortsätter med
              den här hållningen får de kvarvarande flera stressrelaterade sjukdomar.
              Och har man väl blivit sjukskriven i det här landet vet ju alla
              att det är väldigt svårt att ta sig tillbaka, och det drabbar
              barnen i allra högsta grad. Så här blir det lätt när man bara
              räknar människor i siffror och effektivitet i stället för att
              även sätta människan i sitt sammanhang i samhället.
            </seg>
          </u>
          <u xml:id="i-06463f9d1fe860b1-631" who="unknown">
            <seg>
              En annan reflexion som jag har gäller bostadsbidraget som är
              preliminärt och ska slutberäknas i samband med inkomsttaxeringen
              året därpå. Det gör naturligtvis att många inte törs söka bostadsbidrag
              över huvud taget av rädsla för att bli återbetalningsskyldiga.
              Vi har ju en flexibel arbetsmarknad, och det är ingen som vet
              på förhand om man kommer att få arbete under året eller inte,
              så många avstår från att söka bostadsbidrag.
            </seg>
          </u>
          <u xml:id="i-06463f9d1fe860b1-632" who="unknown">
            <seg>
              Jag läste ett nummer från förra året av en tidning som heter
              Bofast och som tog upp bostadsbidragen. Där stod det att bostadsbidragen
              minskade med 61 procent 19972010. Det är en väldigt hög siffra.
              I pengar skulle det handla om en minskning från 9 miljarder till
              3,5 miljarder, enligt Föreningen Sveriges socialchefer som har
              skrivit en debattartikel om detta. Jag tycker att det är väl värt
              att nämna i det här sammanhanget, för jag tycker att det är beklagligt
              att de här pengarna inte skulle kunna gå till de barn som bäst
              behöver dem.
            </seg>
          </u>
          <u xml:id="i-06463f9d1fe860b1-633" who="unknown">
            <seg>
              Fru talman! För att komma åt barnfattigdomen måste vi nog i högre
              grad börja gå till botten med orsakerna till att fattigdomen ökar,
              och det finns mycket att göra. Även när det gäller att förändra
              attityder kan man nog komma längre än vad man tror. I vissa fall
              kanske det inte behövs så många förändringar kommunalt, och som
              kanske inte behöver kosta så mycket men som skulle kunna förändra
              livet avsevärt för de barn som är mest utsatta.
            </seg>
          </u>
          <u xml:id="i-06463f9d1fe860b1-634" who="unknown">
            <seg>
              Utifrån detta skulle jag välkomna en utredning som kan se över
              hur förhållandena skulle kunna bli bättre för ensamstående med
              barn och yrkar återigen bifall till reservation 2.
            </seg>
          </u>
          <note type="speaker">
            Anf. 81 EVA OLOFSSON (V):
          </note>
          <u xml:id="i-06463f9d1fe860b1-635" next="i-06463f9d1fe860b1-657" who="Q4970993">
            <seg>
              Fru talman! Jag vill börja med att yrka bifall till reservation
              1 om en nationell handlingsplan mot barnfattigdom.
            </seg>
          </u>
          <u xml:id="i-06463f9d1fe860b1-636" prev="i-06463f9d1fe860b1-635" who="Q4970993">
            <seg>
              Fru talman! Enligt Vänsterpartiet ska det i ett välfärdsland
              som Sverige inte behöva finnas barn som växer upp i fattigdom.
              Men enligt Rädda Barnens senaste rapport är det 220 000 barn som
              gör det. Det allvarligaste är att det har skett ett trendbrott.
              Efter att barnfattigdomen har minskat under fler år ökar den nu
              igen med 10 000 fler barn 2008 än året innan.
            </seg>
          </u>
          <u xml:id="i-06463f9d1fe860b1-637" prev="i-06463f9d1fe860b1-635" who="Q4970993">
            <seg>
              Barns uppväxtvillkor skiljer sig väldigt mycket mellan olika
              delar av landet. I Malmö växer 31 procent av barnen upp i fattiga
              familjer men i Täby bara 3 procent. Mellan stadsdelarna är variationen
              ännu större. I Torslanda i Göteborg lever 2 procent av barnen
              i fattiga familjer medan Rosengård har över 60 procent av sina
              barn i fattiga familjer.
            </seg>
          </u>
          <u xml:id="i-06463f9d1fe860b1-638" prev="i-06463f9d1fe860b1-635" who="Q4970993">
            <seg>
              Barnfattigdomen är allra störst bland barn till utländska föräldrar,
              mer än fem gånger så stor. En annan grupp som är väldigt utsatt
              är ensamstående med barn. Där är barnfattigdomen tre gånger så
              stor. Allra värst råkar de ut som har en utländsk förälder som
              är ensamstående, för nästan vartannat av de barnen lever i en
              familj som är fattig.
            </seg>
          </u>
          <u xml:id="i-06463f9d1fe860b1-639" prev="i-06463f9d1fe860b1-635" who="Q4970993">
            <seg>
              Rädda Barnens rapport visar också på något annat. Den visar att
              klyftorna mellan de rikaste och de fattigaste barnfamiljerna fortsätter
              att öka. De rikaste barnfamiljernas ekonomi har förbättrats rejält
              de senaste åren. Medelinkomstfamiljerna har också fått det betydligt
              bättre ekonomiskt, men de fattigaste barnfamiljerna står kvar
              och stampar på samma låga nivå. Det här är ett resultat av den
              borgerliga politiken som ökar klyftorna.
            </seg>
          </u>
          <u xml:id="i-06463f9d1fe860b1-640" prev="i-06463f9d1fe860b1-635" who="Q4970993">
            <seg>
              Det som är viktigt, och som redan sagts här tidigare, är att
              barn lever sina liv här och nu. Barn som växer upp i fattiga familjer
              tvingas avstå från mycket som andra jämnåriga tycker är självklart.
              Det kan vara den där skolutflykten där skolan tar ut en avgift
              och man i stället får anmäla sig sjuk. Det kan vara ett medlemskap
              i en fotbollsklubb eller att kunna gå på bio med kompisarna. Det
              kan vara att delta i kulturskolan som inte är gratis. Barn tar
              ofta ansvar för familjens ekonomi och oroar sig för om pengarna
              ska räcka till hyra och mat. Har man inte råd att bjuda hem kompisarna
              på födelsedagskalas blir man kanske inte bjuden när de har sina
              kalas.
            </seg>
          </u>
          <u xml:id="i-06463f9d1fe860b1-641" prev="i-06463f9d1fe860b1-635" who="Q4970993">
            <seg>
              Det finns de som anser att om barn har det allra nödvändigaste
              ska man inte tala om fattigdom. Fattigdom måste dock ses i relation
              till hur de flesta har det i det samhälle man lever i. Barn påverkas
              om de ställs utanför och inte kan delta i och göra det som de
              allra flesta barn kan. Vi vet bland annat genom forskning att
              fattigdom bland barn påverkar deras framtida utbildningsresultat,
              deras hälsa och deras framtida arbetsmöjligheter.
            </seg>
          </u>
          <u xml:id="i-06463f9d1fe860b1-642" prev="i-06463f9d1fe860b1-635" who="Q4970993">
            <seg>
              Fru talman! Barn ska inte behöva fara illa på grund av ekonomisk
              utsatthet i vårt land. Fattiga barn har självklart fattiga föräldrar.
              Det behövs reella satsningar på jobbskapande politik, på aktiv
              arbetsmarknadspolitik och på utbildning. Föräldrar kan drabbas
              av sjukdom och arbetslöshet, och därför måste också trygghetssystemen
              vara så stabila och generösa att barn till föräldrar som är förhindrade
              att arbeta inte hamnar i fattigdom.
            </seg>
          </u>
          <u xml:id="i-06463f9d1fe860b1-643" prev="i-06463f9d1fe860b1-635" who="Q4970993">
            <seg>
              Den borgerliga regeringens nedmontering av de gemensamt finansierade
              trygghetssystemen som a-kassa och sjukförsäkring har drastiskt
              försämrat ekonomin för många barnfamiljer. I Dagens Nyheter i
              dag kan vi läsa att två av tre arbetslösa står utanför arbetslöshetskassan
              och tvingas leva på sin sambo eller sina anhöriga eller gå på
              försörjningsstöd. Det är en drastisk förändring från 2006 då 70
              procent av de arbetslösa hade a-kassa.
            </seg>
          </u>
          <u xml:id="i-06463f9d1fe860b1-644" prev="i-06463f9d1fe860b1-635" who="Q4970993">
            <seg>
              Därför är en nödvändig del av att bekämpa barnfattigdomen att
              restaurera de sönderslagna trygghetssystemen. En förälders sjukdom
              är nog så jobbigt utan att ekonomisk utsatthet ska plussas på.
            </seg>
          </u>
          <u xml:id="i-06463f9d1fe860b1-645" prev="i-06463f9d1fe860b1-635" who="Q4970993">
            <seg>
              Det behövs också andra resurser: en resursfördelning till skolan
              utifrån elevernas behov, mindre barngrupper i förskolan, mer personal
              på fritidshemmen som fått oerhört stora grupper de senaste åren,
              en satsning på kultur- och musikskolan och sociala investeringar
              på kommunal nivå.
            </seg>
          </u>
          <u xml:id="i-06463f9d1fe860b1-646" prev="i-06463f9d1fe860b1-635" who="Q4970993">
            <seg>
              Barn till ensamstående förälder med utländsk bakgrund är som
              sagt särskilt utsatta. Diskriminering av utlandsfödda och av kvinnor
              på arbetsmarknaden ger utslag i barns levnadsvillkor. Därför är
              det viktigt att bekämpa denna diskriminering.
            </seg>
          </u>
          <u xml:id="i-06463f9d1fe860b1-647" prev="i-06463f9d1fe860b1-635" who="Q4970993">
            <seg>
              Rätten till heltid måste stärkas liksom rätten till fast anställning
              så att fler får en inkomst de kan leva på.
            </seg>
          </u>
          <u xml:id="i-06463f9d1fe860b1-648" prev="i-06463f9d1fe860b1-635" who="Q4970993">
            <seg>
              Det är också viktigt att se på olika konkreta förslag som gör
              att man både kan vara förälder och jobba. Det gäller inte minst
              ensamstående föräldrar.
            </seg>
          </u>
          <u xml:id="i-06463f9d1fe860b1-649" prev="i-06463f9d1fe860b1-635" who="Q4970993">
            <seg>
              I dag har vi stor brist när det gäller barnomsorg på obekväm
              arbetstid. Det är framför allt kvinnor som behöver detta. Många
              ensamstående kvinnor har svårare att få jobb. Man kan fundera
              på om inte arbetsgivaren ibland väljer bort dem för att de tror
              att kvinnan kommer att vara borta mycket.
            </seg>
          </u>
          <u xml:id="i-06463f9d1fe860b1-650" prev="i-06463f9d1fe860b1-635" who="Q4970993">
            <seg>
              Många av de jobb som arbetslösa kan söka är på obekväm arbetstid
              inom äldreomsorg, sjukvård, restaurang, handel och service. Vi
              har en utveckling där mer och mer av arbetstiden ligger på kvällar
              och helger och inte alls under den tid då den vanliga barnomsorgen
              är öppen.
            </seg>
          </u>
          <u xml:id="i-06463f9d1fe860b1-651" prev="i-06463f9d1fe860b1-635" who="Q4970993">
            <seg>
              Det är viktigt att ge ensamstående föräldrar möjlighet att ta
              de jobb som finns och se till att de kan få barnomsorg på obekväm
              arbetstid. Därför vill vi ha en lagstiftning som garanterar denna
              rätt.
            </seg>
          </u>
          <u xml:id="i-06463f9d1fe860b1-652" prev="i-06463f9d1fe860b1-635" who="Q4970993">
            <seg>
              Jag skulle vilja veta varför vi inte har fått en sådan lagstiftning.
              Det skulle betyda mycket för många föräldrar, inte minst ensamstående
              föräldrar. Det skulle också öka människors möjlighet att ta jobb.
            </seg>
          </u>
          <u xml:id="i-06463f9d1fe860b1-653" prev="i-06463f9d1fe860b1-635" who="Q4970993">
            <seg>
              Jag nämnde tidigare att arbetsgivare kan fundera på om en ensamstående
              mamma kommer att vara hemma med sjukt barn ofta eftersom det inte
              finns någon annan förälder som kan ställa upp. Vi föreslår att
              man ska kunna få stöd i hemmet av en barnskötare i stället för
              att själv vara hemma för vård av barn. Då skulle man ha en valmöjlighet
              som ensamstående förälder. Om det känns bäst kan man vara hemma
              hos barnet, men om man måste vara på jobbet kan man få en utbildad
              barnskötare som kommer hem och vårdar det sjuka barnet. På detta
              sätt skulle man kunna slippa risken att arbetsgivare väljer bort
              ensamstående föräldrar.
            </seg>
          </u>
          <u xml:id="i-06463f9d1fe860b1-654" prev="i-06463f9d1fe860b1-635" who="Q4970993">
            <seg>
              Det slår också ekonomiskt om man som ensamstående förälder behöver
              vara hemma från jobbet mycket. Man missar en massa pengar och
              har bara sin egen inkomst att leva på.
            </seg>
          </u>
          <u xml:id="i-06463f9d1fe860b1-655" prev="i-06463f9d1fe860b1-635" who="Q4970993">
            <seg>
              Fru talman! Det är klart att det krävs många olika insatser för
              att barn inte ska behöva leva i ekonomisk utsatthet i välfärdslandet
              Sverige och för att klyftorna inte ska fortsätta öka mellan de
              barnfamiljer som lever riktigt gott och de som vänder på varenda
              slant och ändå inte får pengarna att räcka till det nödvändigaste.
            </seg>
          </u>
          <u xml:id="i-06463f9d1fe860b1-656" prev="i-06463f9d1fe860b1-635" who="Q4970993">
            <seg>
              Jag avslutar med att citera ur Rädda Barnens rapport: Sverige
              har utan tvekan de resurser som behövs för att se till att inga
              barn diskrimineras och marginaliseras på grund av föräldrarnas
              ekonomiska ställning. Men istället medverkar den ekonomiska politiken
              till att utestänga barn från självklara rättigheter.
            </seg>
          </u>
          <u xml:id="i-06463f9d1fe860b1-657" prev="i-06463f9d1fe860b1-635" who="Q4970993">
            <seg>
              Jag instämmer i detta och vill liksom Rädda Barnen ha en nationell
              handlingsplan för att förverkliga alla barns rättigheter. I Sverige
              ska barn inte behöva leva i ekonomisk utsatthet.
            </seg>
          </u>
          <note type="speaker">
            Anf. 82 HELENA BOUVENG (M):
          </note>
          <u xml:id="i-06463f9d1fe860b1-658" next="i-06463f9d1fe860b1-679" who="Q4940303">
            <seg>
              Fru talman! I dag debatterar vi ett motionsbetänkande om barnfattigdom.
              Det är en företeelse som har många namn, stor komplexitet och
              är en utmaning för oss alla. Jag tror att vi över partigränserna
              är rörande överens om att alla våra barn ska få en bra start i
              livet.
            </seg>
          </u>
          <u xml:id="i-06463f9d1fe860b1-659" prev="i-06463f9d1fe860b1-658" who="Q4940303">
            <seg>
              Enligt RUT finns det inte mindre än tretton olika sätt att mäta
              om barn lever i fattiga familjer. Jag ska inte redogöra för alla,
              men det visar att det finns många olika sätt att se på barnfattigdom,
              vilket både kan förvirra och vara motsägelsefullt.
            </seg>
          </u>
          <u xml:id="i-06463f9d1fe860b1-660" prev="i-06463f9d1fe860b1-658" who="Q4940303">
            <seg>
              Talar vi om relativ fattigdom, det vill säga mindre än 60 procent
              av medianinkomsten, är exempelvis Rumänien ett land där få barnfamiljer
              kan anses vara fattiga. Mäter man i absoluta tal, det vill säga
              låg inkomststandard där hushåll inte anses ha tillräckligt med
              resurser för att uppnå lägsta rimliga levnadsstandard, är antal
              fattiga hushåll i Rumänien ofantligt många.
            </seg>
          </u>
          <u xml:id="i-06463f9d1fe860b1-661" prev="i-06463f9d1fe860b1-658" who="Q4940303">
            <seg>
              I Sverige, ett välfärdsland, är det i princip det rakt motsatta.
              I Sverige har den absoluta fattigdomen gått från 13 procent 1999
              till 5 procent 2008. Många barn har fått det bra.
            </seg>
          </u>
          <u xml:id="i-06463f9d1fe860b1-662" prev="i-06463f9d1fe860b1-658" who="Q4940303">
            <seg>
              Rädda Barnen har valt ett annat sätt att mäta ekonomiskt utsatta
              barnfamiljer. Man använder ett mått där personer med antingen
              låg inkomststandard eller ekonomiskt bistånd anses vara fattiga.
            </seg>
          </u>
          <u xml:id="i-06463f9d1fe860b1-663" prev="i-06463f9d1fe860b1-658" who="Q4940303">
            <seg>
              Antalet familjer som försörjdes via socialbidrag var som störst
              1997. Det var en tid när incitamenten att övergå från bidrag till
              arbete var som lägst. År 1997 var ett bottenår då hela 22 procent
              av barnen i Sverige ansågs leva i fattigdom, enligt Rädda Barnen.
              Under Göran Perssons regering var det alltså hela 432 000 barn
              som klassades som fattiga, vilket är nästan dubbelt så många barn
              som i dag. I dag är vi nere i under 12 procent.
            </seg>
          </u>
          <u xml:id="i-06463f9d1fe860b1-664" prev="i-06463f9d1fe860b1-658" who="Q4940303">
            <seg>
              Att barnfattigdom inte skulle höra hemma i Socialdemokraternas
              Sverige torde klinga falskt i det flestas öron.
            </seg>
          </u>
          <u xml:id="i-06463f9d1fe860b1-665" prev="i-06463f9d1fe860b1-658" who="Q4940303">
            <seg>
              Fru talman! Låt mig vara tydlig. Att det tidigare var värre innebär
              inte att den nuvarande situationen är acceptabel. Moderaterna
              och Alliansen har arbetat och arbetar stenhårt för ett sammanhållet
              Sverige där våra barn oavsett familj får en bra start i livet.
            </seg>
          </u>
          <u xml:id="i-06463f9d1fe860b1-666" prev="i-06463f9d1fe860b1-658" who="Q4940303">
            <seg>
              Oppositionen kräver i betänkandet en nationell handlingsplan
              mot barnfattigdom. Läser man betänkandet visar regeringen tydligt
              att vi hoppar över plan och går direkt till handling.
            </seg>
          </u>
          <u xml:id="i-06463f9d1fe860b1-667" prev="i-06463f9d1fe860b1-658" who="Q4940303">
            <seg>
              För att bekämpa att barn lever och fastnar i ett utanförskap
              krävs en helhetssyn. Detta blir tydligt när hela fem utskott är
              involverade i frågan.
            </seg>
          </u>
          <u xml:id="i-06463f9d1fe860b1-668" prev="i-06463f9d1fe860b1-658" who="Q4940303">
            <seg>
              Åtgärder som vidtagits är höjningen av bostadsbidraget för barnfamiljer.
              Det innebär för de flesta 300 kronor mer i månaden. Det är ett
              riktat bidrag som ger en träffsäkerhet mot just barnfamiljer.
              Likadant är det med flerbarnstillägget i barnbidraget. Det är
              ett stöd till dem som behöver det mest.
            </seg>
          </u>
          <u xml:id="i-06463f9d1fe860b1-669" prev="i-06463f9d1fe860b1-658" who="Q4940303">
            <seg>
              Förra veckan aviserade regeringen att införa korttidsarbeten
              vilket innebär en trygghet för arbetstagare och att man kan undvika
              arbetslöshet.
            </seg>
          </u>
          <u xml:id="i-06463f9d1fe860b1-670" prev="i-06463f9d1fe860b1-658" who="Q4940303">
            <seg>
              För barnfamiljer som riskerar att vräkas från sin bostad är det
              nu tillsatt en utredning om hur vi kan förebygga detta. Ett förslag
              som jag tycker låter tilltalande är det förslag som Magdalena
              Andersson lade fram förra veckan, nämligen att pengarna till hyran
              ska gå direkt till fastighetsägaren det är en ordning som tidigare
              rått allt för att barn ska känna trygghet i sina hem.
            </seg>
          </u>
          <u xml:id="i-06463f9d1fe860b1-671" prev="i-06463f9d1fe860b1-658" who="Q4940303">
            <seg>
              Vi kommer nu fram till det som gör skillnad i det långa loppet
              och det som är den verkliga utmaningen. Det är för det första
              ordning och reda i statens kassa. Det har vi i Sverige. Jag kanske
              inte behöver nämna hur det ser ut i världen runt omkring oss.
            </seg>
          </u>
          <u xml:id="i-06463f9d1fe860b1-672" prev="i-06463f9d1fe860b1-658" who="Q4940303">
            <seg>
              För det andra är det viktigt att de som tjänar minst får ekonomiskt
              utrymme och att det lönar sig att gå från bidrag till arbete.
              Jobbskatteavdraget kanske inte är hela lösningen, men det innebär
              800 kronor mer i plånboken efter skatt för en ensamstående kvinna
              i den offentliga sektorn. Det är pengar som gör skillnad i hennes
              oro för riktiga kläder till sina barn. Jobbskatteavdraget har
              dessutom enligt RUT minskat antalet ekonomiskt utsatta familjer
              med drygt 1 procent, och antalet fattiga barn till ensamstående
              föräldrar med ca 2 procent.
            </seg>
          </u>
          <u xml:id="i-06463f9d1fe860b1-673" prev="i-06463f9d1fe860b1-658" who="Q4940303">
            <seg>
              Jag tror, för det tredje, att det inte finns en enda forskare
              eller rapport som inte säger jobb, jobb, jobb. I dag är 194 000
              fler personer sysselsatta än 2006. Det är 156 000 färre i utanförskap.
              Reformer som är genomförda och som har lett till att fler har
              ett arbete är nystartsjobb, etableringsreform för nyanlända, halverad
              arbetsgivaravgift för unga, RUT- och ROT-jobb och nu senast halverad
              krogmoms. Det är reformer som oppositionen säger nej till.
            </seg>
          </u>
          <u xml:id="i-06463f9d1fe860b1-674" prev="i-06463f9d1fe860b1-658" who="Q4940303">
            <seg>
              Hur kan ni motsätta er reformer som faktiskt leder till att fler
              människor kommer i arbete när hela forskarkåren är enig om att
              det på lång sikt är den enda vägen att förhindra att barn växer
              upp i fattiga familjer? Det gäller inte minst våra nya svenskar
              som alldeles tydligt är överrepresenterade bland familjer med
              låg inkomst. För denna grupp är vägen till arbete på tok för lång.
              Det leder till att man stannar i ett bidragsberoende alltför länge.
              Det gäller inte minst kvinnor med utländsk härkomst.
            </seg>
          </u>
          <u xml:id="i-06463f9d1fe860b1-675" prev="i-06463f9d1fe860b1-658" who="Q4940303">
            <seg>
              Alliansregeringen tittar nu på hur etableringsreformen kan utvecklas
              så att dessa kvinnor snabbare kommer in på arbetsmarknaden. För
              mig är det helt uppenbart att oppositionen sviker våra nya svenska
              kvinnor och deras barn genom att säga nej till reformer som möjliggör
              ett snabbt inträde på arbetsmarknaden. Det är ett nej som inte
              bara innebär ett fortsatt utanförskap för föräldrarna utan också
              ett ärvt utanförskap för deras barn. All forskning visar att risken
              för ärvt utanförskap är mycket stor.
            </seg>
          </u>
          <u xml:id="i-06463f9d1fe860b1-676" prev="i-06463f9d1fe860b1-658" who="Q4940303">
            <seg>
              Ett arbete betyder inte bara tryggheten i att kunna försörja
              sig själv och sin familj. Det innebär också stora sociala förbättringar
              för barnen. Vi kan se att skolresultaten blir bättre, och det
              innebär kunskaper som ger framtidstro för barnen. Skolan ger goda
              förutsättningar att komma in på en bra bana i vuxenlivet. Att
              man går från ett utanförskap till arbetsgemenskap leder till att
              föräldrarna blir viktiga förebilder för sina barn, och ett starkare
              nätverk gentemot omvärlden skapas. Ett nätverk är oerhört viktigt
              oavsett om det gäller barnens skola, fritidsaktiviteter eller
              kunskap om det svenska samhället. Det ger kunskaper som inte alltid
              går att hitta på kommunens hemsida. Regeringen har försett utbildningsväsendet
              med hela 6 miljarder de kommande åren.
            </seg>
          </u>
          <u xml:id="i-06463f9d1fe860b1-677" prev="i-06463f9d1fe860b1-658" who="Q4940303">
            <seg>
              Fru talman! Inte minst för barnens skull arbetar nu regeringen
              för att det ska bli ännu mer lönsamt att gå från försörjningsstöd
              till arbete. Beräkningen av försörjningsstödet ska förändras så
              att endast en del av arbetsinkomsten påverkar bedömningen av rätten
              till ekonomiskt bistånd. För en del familjer kan det visa sig
              att det inte lönar sig ekonomiskt att gå från bidrag till arbete
              om alla delar räknas in. Tanken med reformen är att det ska löna
              sig att ta tillfälliga jobb eller gå upp i arbetstid.
            </seg>
          </u>
          <u xml:id="i-06463f9d1fe860b1-678" prev="i-06463f9d1fe860b1-658" who="Q4940303">
            <seg>
              Alliansens prioritering de kommande åren är tydlig. Vi vill ha
              ett sammansatt och jämlikt Sverige där nyckeln är arbete. Insatserna
              för jobb och välfärd för de människor som kommit i kläm i krisens
              spår är viktigast. Mot detta står en socialdemokrati som säger
              nej till vår jobbpolitik och hotar tusentals jobb. Deras nej slår
              direkt mot dem med svag förankring på arbetsmarknaden och mot
              dem med de lägsta inkomsterna.
            </seg>
          </u>
          <u xml:id="i-06463f9d1fe860b1-679" prev="i-06463f9d1fe860b1-658" who="Q4940303">
            <seg>
              En ökad barnfattigdom är inte bara i ekonomiska termer utan också
              sociala som bitit sig fast i generationer.
            </seg>
          </u>
          <note>
            Med detta, fru talman, yrkar jag avslag på samtliga motioner
            och bifall till förslaget i betänkandet.
          </note>
          <note type="speaker">
            Anf. 83 CHRISTER ENGELHARDT (S) replik:
          </note>
          <u xml:id="i-06463f9d1fe860b1-680" next="i-06463f9d1fe860b1-682" who="Q3359406">
            <seg>
              Fru talman! När jag lyssnar till Helena Bouveng som slår sig
              för bröstet och presenterar en fantastisk borgerlig politik börjar
              jag undra i vilken vardag Helena Bouveng, Moderaterna och alliansregeringen
              lever. Ser inte Helena Bouveng hur denna politik ökar klyftorna
              i vårt samhälle?
            </seg>
          </u>
          <u xml:id="i-06463f9d1fe860b1-681" prev="i-06463f9d1fe860b1-680" who="Q3359406">
            <seg>
              Enligt Socialstyrelsens statistik för åren 20082010 ökar antalet
              hushåll som tvingas leva på försörjningsstöd med 14 procent. Antalet
              sådana hushåll har alltså ökat med 14 procent under 20082010 med
              en borgerligt styrd allianspolitik.
            </seg>
          </u>
          <u xml:id="i-06463f9d1fe860b1-682" prev="i-06463f9d1fe860b1-680" who="Q3359406">
            <seg>
              I dag kunde vi höra på nyheterna och läsa i Dagens Nyheter att
              120 000 arbetslösa är utan ersättning. Två av tre av dem i Sverige
              som är utan jobb får ingen arbetslöshetsersättning alls. Det rör
              sig om ca 120 000 personer som hänvisas till familjen eller socialbidrag.
              Det tar man upp i Dagens Nyheter i dag. I början av 2006 hade
              70 procent av alla arbetslösa ersättning. I november i fjol var
              det hälften så många, 36 procent, visar nya siffror från Arbetsförmedlingen
              som DN har tagit del av. Är Moderaterna och Helena Bouveng nöjda
              med den utvecklingen som vi har tagit del av och som jag har refererat
              till här i dag utifrån ett barnfattigdomsperspektiv? Det är oftast
              barnen som drabbas värst.
            </seg>
          </u>
          <note type="speaker">
            Anf. 84 HELENA BOUVENG (M) replik:
          </note>
          <u xml:id="i-06463f9d1fe860b1-683" next="i-06463f9d1fe860b1-686" who="Q4940303">
            <seg>
              Fru talman! Jag börjar med frågan om a-kassan. Jag är inte alls
              nöjd med att det är så många som inte är med i arbetslöshetskassan
              och därför inte har tillgång till ersättning. Därför är det så
              otroligt viktigt att vi gör allt vi kan för att fler människor
              ska komma i arbete. Ni säger nej till detta. Ni säger ju nej till
              den halverade arbetsgivaravgiften, och ni säger delvis nej till
              RUT och sådant som gör att de som står utanför arbetsmarknaden
              kommer in.
            </seg>
          </u>
          <u xml:id="i-06463f9d1fe860b1-684" prev="i-06463f9d1fe860b1-683" who="Q4940303">
            <seg>
              Trösklarna kan vara höga. Alla har inte en akademisk examen eller
              liknande. Framför allt om man kommer från andra länder är vägen
              väldigt lång. Vi måste våga säga att vi ska sänka trösklarna och
              att det ska bli lättare för dessa människor att få jobb. Vi gör
              allt vi kan. Det är särskilt viktigt när de gäller de nya kvinnor
              som kommer till Sverige. De står absolut längst från arbetsmarknaden.
            </seg>
          </u>
          <u xml:id="i-06463f9d1fe860b1-685" prev="i-06463f9d1fe860b1-683" who="Q4940303">
            <seg>
              Ni fnyser åt den sänkta krogmomsen. Avsikten är inte att det
              ska bli billigare att äta, utan att det ska bli möjligt för krogägarna
              att anställa fler.
            </seg>
          </u>
          <u xml:id="i-06463f9d1fe860b1-686" prev="i-06463f9d1fe860b1-683" who="Q4940303">
            <seg>
              I ditt första inlägg pratade du mycket om kommunala investeringar.
              Det tyckte jag var intressant. Mycket av problematiken ligger
              ju på kommunal nivå. Det gäller inte minst skola och utbildning.
              Hur ser Christer Engelhardt på att det ser ut som det gör i Malmö?
              I Malmö har vi det största antalet barn som lever i familjer med
              låga inkomster. Här har man haft ett långt socialdemokratiskt
              maktinnehav; ändå ser det ut som det gör. Hur ser du på situationen
              i Malmö?
            </seg>
          </u>
          <note type="speaker">
            Anf. 85 CHRISTER ENGELHARDT (S) replik:
          </note>
          <u xml:id="i-06463f9d1fe860b1-687" next="i-06463f9d1fe860b1-696" who="Q3359406">
            <seg>
              Fru talman! Nu är det jag som har begärt replik på Helena Bouveng.
              Därför är det jag som ställer frågorna, och jag förväntar mig
              svar från Helena Bouveng på mina frågor.
            </seg>
          </u>
          <u xml:id="i-06463f9d1fe860b1-688" prev="i-06463f9d1fe860b1-687" who="Q3359406">
            <seg>
              Vi gör allt vi kan, säger Helena Bouveng. Det är ju bra att alla
              försöker dra sitt strå till stacken.
            </seg>
          </u>
          <u xml:id="i-06463f9d1fe860b1-689" prev="i-06463f9d1fe860b1-687" who="Q3359406">
            <seg>
              Jag vill skicka med Helena Bouveng ett uppdrag.
            </seg>
          </u>
          <u xml:id="i-06463f9d1fe860b1-690" prev="i-06463f9d1fe860b1-687" who="Q3359406">
            <seg>
              I gårdagens lokaltidningar runt om i landet hade man en rubrik
              som kom från TT: Dyrt för föräldrar med barnglasögon.
            </seg>
          </u>
          <u xml:id="i-06463f9d1fe860b1-691" prev="i-06463f9d1fe860b1-687" who="Q3359406">
            <seg>
              Min son har inlärningssvårigheter och får stöd för det i skolan,
              men han behöver glasögon för att kunna läsa i böckerna, och jag
              har inte råd att köpa glasögon.
            </seg>
          </u>
          <u xml:id="i-06463f9d1fe860b1-692" prev="i-06463f9d1fe860b1-687" who="Q3359406">
            <seg>
              Detta är ett exempel på de ansökningar som kommer in till den
              ideella föreningen Majblomman. Sedan mitten av 2000-talet har
              denna typ av ansökningar ökat markant.
            </seg>
          </u>
          <u xml:id="i-06463f9d1fe860b1-693" prev="i-06463f9d1fe860b1-687" who="Q3359406">
            <seg>
              Eftersom synfelen ofta är ärftliga är det inte sällan som fler
              barn i familjen är i behov av glasögon, men glasögon är dyra,
              säger Lena Holm som är generalsekreterare i Majblomman.
            </seg>
          </u>
          <u xml:id="i-06463f9d1fe860b1-694" prev="i-06463f9d1fe860b1-687" who="Q3359406">
            <seg>
              Bidragen från landstingen varierar kraftigt i landet. Snålast
              är landstinget i Stockholm där man inte får en enda krona i bidrag
              till glasögon.
            </seg>
          </u>
          <u xml:id="i-06463f9d1fe860b1-695" prev="i-06463f9d1fe860b1-687" who="Q3359406">
            <seg>
              Om vi skriver ut glasögon på recept innebär det att det är medicinskt
              motiverat, och då ska barnen också ha det, säger Anna Lundell,
              docent och barnögonläkare vid S:t Eriks Ögonsjukhus i Stockholm.
            </seg>
          </u>
          <u xml:id="i-06463f9d1fe860b1-696" prev="i-06463f9d1fe860b1-687" who="Q3359406">
            <seg>
              Vad avser Moderaterna och Helena Bouveng att göra i riksdagen
              för att hjälpa de barn i ekonomiskt utsatta familjer som är i
              behov av glasögon? Vi har ett ansvar här i riksdagen att väcka
              frågor, stifta lagar och föra ut förändringar som sker runt om
              i kommuner och landsting. Det är en del av det som jag tar upp
              i mitt anförande. Men vad tänker Moderaterna göra för att hjälpa
              föräldrar vilkas barn behöver glasögon?
            </seg>
          </u>
          <note type="speaker">
            Anf. 86 HELENA BOUVENG (M) replik:
          </note>
          <u xml:id="i-06463f9d1fe860b1-697" next="i-06463f9d1fe860b1-701" who="Q4940303">
            <seg>
              Fru talman! Jag ska börja med att ta upp detta med glasögon.
              En utredning om funktionsnedsättningar är på gång, och den kommer
              att föreslå hur man ska hantera detta. I dag är det landstingen
              som är ansvariga för dessa frågor, och det stämmer att det är
              bara Stockholms läns landsting som har valt att inte ge något
              bidrag. Bidragen varierar också mycket mellan de olika landstingen.
            </seg>
          </u>
          <u xml:id="i-06463f9d1fe860b1-698" prev="i-06463f9d1fe860b1-697" who="Q4940303">
            <seg>
              Jag kan hålla med Christer Engelhardt om att när det gäller sjukdomar
              som innebär många byten av glasögon tål det att tittas på.
            </seg>
          </u>
          <u xml:id="i-06463f9d1fe860b1-699" prev="i-06463f9d1fe860b1-697" who="Q4940303">
            <seg>
              Vad jag inte tycker tål att tittas på är generella bidrag till
              glasögon. Jag tycker att du och jag kan betala för glasögon till
              våra barn. All forskning visar också att generella bidrag inte
              hjälper dem som behöver detta mest.
            </seg>
          </u>
          <u xml:id="i-06463f9d1fe860b1-700" prev="i-06463f9d1fe860b1-697" who="Q4940303">
            <seg>
              Jag är nog beredd att titta på detta när det gäller personer
              med ekonomiskt bistånd som inte har råd att köpa glasögon. Då
              tycker jag att socialtjänsten noga ska titta på om det är nödvändigt
              för att Pelle faktiskt ska kunna läsa i skolan.
            </seg>
          </u>
          <u xml:id="i-06463f9d1fe860b1-701" prev="i-06463f9d1fe860b1-697" who="Q4940303">
            <seg>
              Jag vill komma tillbaka lite grann till de kommunala investeringar
              som du talade dig varm om. Jag håller med om mycket i ditt resonemang.
              Här har man stora möjligheter med kommunala investeringar vad
              gäller skola, jobb och så vidare. Hur kan det då fortsatt vara
              en stor andel av barnen i Malmö som lever under knappa förhållanden,
              trots socialdemokratiskt maktinnehav under många år?
            </seg>
          </u>
          <note type="speaker">
            Anf. 87 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-702" next="i-06463f9d1fe860b1-704" who="Q5628155">
            <seg>
              Fru talman! Det var ett intressant inlägg från Helena Bouveng.
            </seg>
          </u>
          <u xml:id="i-06463f9d1fe860b1-703" prev="i-06463f9d1fe860b1-702" who="Q5628155">
            <seg>
              Faktum är att FN:s barnrättskommitté häromåret uttalade en rekommendation
              till Sverige att man bör överväga att upprätta en handlingsplan
              för att bekämpa barnfattigdom i tider av ekonomisk kris.
            </seg>
          </u>
          <u xml:id="i-06463f9d1fe860b1-704" prev="i-06463f9d1fe860b1-702" who="Q5628155">
            <seg>
              Jag har lyft fram detta även i debatter under tidigare år, men
              då var det ingen som kommenterade det. Därför lyfter jag fram
              detta på nytt. Bör vi inte följa vad FN:s barnrättskommitté säger?
            </seg>
          </u>
          <note type="speaker">
            Anf. 88 HELENA BOUVENG (M) replik:
          </note>
          <u xml:id="i-06463f9d1fe860b1-705" next="i-06463f9d1fe860b1-707" who="Q4940303">
            <seg>
              Fru talman! Som jag sade inledningsvis kan man se på barnfattigdom
              på olika sätt, och man kan mäta den på olika håll. I Sverige har
              vi en mycket jämlik inkomstspridning. Enligt OECD är vi, om man
              räknar in alla välfärdssektorer, det mest jämlika landet när det
              gäller inkomstspridning. Det står också helt klart att i absoluta
              tal, det vill säga att man har en skälig levnadsnivå, har antalet
              barn som fått det betydligt bättre ökat.
            </seg>
          </u>
          <u xml:id="i-06463f9d1fe860b1-706" prev="i-06463f9d1fe860b1-705" who="Q4940303">
            <seg>
              Jag tror att det är oerhört viktigt att vi fortsätter detta arbete,
              och om vi ska uppnå detta delmål enligt barnkonventionen gäller
              det att det skapas jobb, jobb, jobb.
            </seg>
          </u>
          <u xml:id="i-06463f9d1fe860b1-707" prev="i-06463f9d1fe860b1-705" who="Q4940303">
            <seg>
              Mig veterligen säger ni nej till den lägre arbetsgivaravgiften
              för unga, till krogmomsen och delvis även till RUT-avdraget. Detta
              är reformer som gör att människor som står mycket långt från arbetsmarknaden
              kommer in på den, men dessa reformer säger ni nej till. Jag har
              mycket svårt att förstå det, eftersom forskningen visar att det
              är jobb, jobb, jobb som behövs. Att ni är emot och vill förhindra
              sådana reformer som faktiskt gör att människor kommer in i arbete,
              inte minst våra nya svenskar, har jag mycket svårt att förstå.
              Jag tycker fortfarande att ni sviker dessa människor som verkligen
              vill in på arbetsmarknaden. Ett arbete som gör att man kan försörja
              sig utan försörjningsstöd ger en trygghet i den egna vardagen.
              Det säger ni nej till.
            </seg>
          </u>
          <note type="speaker">
            Anf. 89 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-708" next="i-06463f9d1fe860b1-711" who="Q5628155">
            <seg>
              Fru talman! Jag noterar liksom föregående talare att jag inte
              riktigt får svar på den fråga som jag ställde. Helena Bouveng
              lyfter fram oppositionens ställningstaganden. Jag är inte riktigt
              nöjd med den metoden.
            </seg>
          </u>
          <u xml:id="i-06463f9d1fe860b1-709" prev="i-06463f9d1fe860b1-708" who="Q5628155">
            <seg>
              Min första fråga var: Bör vi inte leva upp till det som FN:s
              barnrättskommitté råder Sverige att göra?
            </seg>
          </u>
          <u xml:id="i-06463f9d1fe860b1-710" prev="i-06463f9d1fe860b1-708" who="Q5628155">
            <seg>
              Sedan kan jag spinna vidare på det som Christer Engelhardt tog
              upp tidigare om vad som står bland annat i Dagens Nyheter i dag.
              Orsaken till att allt fler hamnar i försörjningsstöd är att folk
              inte längre får a-kassa. Er regering införde reformer och skärpte
              till exempel arbetsvillkoret. Den som varvar arbetslöshet och
              lite jobb kvalar inte längre in genom det skärpta arbetsvillkoret.
            </seg>
          </u>
          <u xml:id="i-06463f9d1fe860b1-711" prev="i-06463f9d1fe860b1-708" who="Q5628155">
            <seg>
              I DN-artikeln står det att man måste arbeta minst 80 timmar i
              månaden under sex månader. Det innebär att många som arbetar halvtid
              inom sektorer där normalarbetstiden är mindre än 40 timmar i veckan
              inte får någon ersättning vid arbetslöshet. Detta måste ni hålla
              med om är ett problem. Är det inte på sin plats att ni inte bara
              slår er för bröstet över era egna förslag utan också uttalar er
              om de förslag som kanske har gått fel? Det är min fråga till dig,
              Helena Bouveng.
            </seg>
          </u>
          <note type="speaker">
            Anf. 90 HELENA BOUVENG (M) replik:
          </note>
          <u xml:id="i-06463f9d1fe860b1-712" next="i-06463f9d1fe860b1-716" who="Q4940303">
            <seg>
              Fru talman! Precis som jag svarade Christer Engelhardt tycker
              jag att det är ett stort problem att vi har människor som faktiskt
              står utanför arbetsmarknaden. Jag skulle naturligtvis vilja se
              att det var noll procent.
            </seg>
          </u>
          <u xml:id="i-06463f9d1fe860b1-713" prev="i-06463f9d1fe860b1-712" who="Q4940303">
            <seg>
              Det finns en utredning om hur arbetslöshetskassan faktiskt ska
              se, om den ska vara obligatoriskt eller om det ska finnas olika
              valmöjligheter. Jag ska inte gå in på det nu.
            </seg>
          </u>
          <u xml:id="i-06463f9d1fe860b1-714" prev="i-06463f9d1fe860b1-712" who="Q4940303">
            <seg>
              Återigen, Magnus Ehrencrona, säger ni faktiskt nej till möjligheten
              att anställa fler. Vi har gjort det billigare och lättare att
              anställa fler människor. Detta säger ni nej till. Jag har mycket
              svårt att förstå det.
            </seg>
          </u>
          <u xml:id="i-06463f9d1fe860b1-715" prev="i-06463f9d1fe860b1-712" who="Q4940303">
            <seg>
              Vi har försökt med riktade reformer som faktiskt gör det drägligt
              för människor som står utanför arbetsmarknaden. Vi har höjt flerbarnstillägget,
              vi har höjt bostadstillägget, och normerna för ekonomiskt bistånd
              har räknats upp betydligt mer än vad KPI säger, vilket ger ungefär
              1 100 kronor för en ensamstående med barn.
            </seg>
          </u>
          <u xml:id="i-06463f9d1fe860b1-716" prev="i-06463f9d1fe860b1-712" who="Q4940303">
            <seg>
              Jag undrar om det med Miljöpartiets politik skulle ha funnits
              utrymme för en sådan höjning.
            </seg>
          </u>
          <note type="speaker">
            Anf. 91 EVA OLOFSSON (V) replik:
          </note>
          <u xml:id="i-06463f9d1fe860b1-717" next="i-06463f9d1fe860b1-719" who="Q4970993">
            <seg>
              Fru talman! Jag skulle vilja ställa en konkret fråga som handlar
              om rätten till barnomsorg på obekväm arbetstid. Det är en fråga
              som vi egentligen borde kunna vara ganska överens om. Vi vill
              att människor ska ha jobb. Det säger ni också att ni vill. Barnomsorg
              på obekväm arbetstid skulle öka många människors möjlighet att
              ha ett jobb, och det skulle ge barn möjlighet till en trygg och
              bra barnomsorg när föräldrarna jobbar.
            </seg>
          </u>
          <u xml:id="i-06463f9d1fe860b1-718" prev="i-06463f9d1fe860b1-717" who="Q4970993">
            <seg>
              Under de senaste fem åren har antalet som arbetar kvällar, nätter
              och helger ökat med 25 procent. 300 000 av dem har barn under
              sju år, men bara 40 procent av kommunerna erbjuder barnomsorg
              på obekväm arbetstid. Detta innebär att många människor har svårt
              att fixa barnomsorgen på ett bra sätt som är tryggt för barnen.
              Men det innebär också att många, kanske inte minst ensamstående
              föräldrar, där det inte finns en annan förälder med andra arbetstider,
              får det tufft när det gäller att ta många av de jobb som finns.
              Det är många servicejobb nu. Det är jobb i vården, i butiker och
              på restauranger. 70 procent av småbarnsföräldrarna där jobbar
              regelbundet på obekväm arbetstid.
            </seg>
          </u>
          <u xml:id="i-06463f9d1fe860b1-719" prev="i-06463f9d1fe860b1-717" who="Q4970993">
            <seg>
              Inom de här sektorerna finns många kvinnor. Naturligtvis påverkas
              möjligheterna för ensamstående mammor att få jobb av att det kanske
              inte fixar sig med barnomsorgen. Nu står det bara att man ska
              sträva efter barnomsorg på obekväm arbetstid. Skulle inte Helena
              Bouveng vilja se det som en rättighet att få barnomsorg? Skulle
              det inte öka människors möjligheter att få jobb, inte minst ensamstående
              mammors?
            </seg>
          </u>
          <note type="speaker">
            Anf. 92 HELENA BOUVENG (M) replik:
          </note>
          <u xml:id="i-06463f9d1fe860b1-720" next="i-06463f9d1fe860b1-722" who="Q4940303">
            <seg>
              Fru talman! Som ensamstående mamma kan jag verkligen förstå det
              problemet, inte minst eftersom jag jobbar inom politiken med dess
              villkor, som innebär väldigt mycket kvällsarbete. Jag hade tur
              att ha föräldrar och kompisar som kunde hjälpa mig med detta.
              På den tiden var jag gruppledare för Moderaterna i Vetlanda. Vi
              diskuterade detta väldigt mycket.
            </seg>
          </u>
          <u xml:id="i-06463f9d1fe860b1-721" prev="i-06463f9d1fe860b1-720" who="Q4940303">
            <seg>
              Det finns ensamstående som lever i särlevnad. Då finns det två
              föräldrar i varsin stad, och man skulle kunna pyssla ihop det.
              Vi hade den problematik som Eva Olofsson nämner med kvinnor som
              jobbade i servicesektorn. Jag tror ändå att det är viktigt att
              barn så mycket som möjligt har tillgång till sina föräldrar. Vi
              hade diskussionen om att man inte ville eller kunde tala med varandra
              och pyssla ihop det, så att barnet fick vara med andra barn under
              dagtid och träffa sina föräldrar nattetid.
            </seg>
          </u>
          <u xml:id="i-06463f9d1fe860b1-722" prev="i-06463f9d1fe860b1-720" who="Q4940303">
            <seg>
              Med det sagt, Eva Olofsson, tror jag att det är oerhört viktigt
              att vi ute i våra kommuner fattar någon typ av beslut om att ingen
              ska behöva säga nej till ett jobb för att man inte har barnomsorg.
              Det tror jag är viktigt inte minst för ensamstående mammor.
            </seg>
          </u>
          <note type="speaker">
            Anf. 93 EVA OLOFSSON (V) replik:
          </note>
          <u xml:id="i-06463f9d1fe860b1-723" next="i-06463f9d1fe860b1-726" who="Q4970993">
            <seg>
              Fru talman! Innebär det då att regeringen kommer att ta upp frågan
              om att skärpa lagstiftningen, så att människor får denna rätt,
              eller abdikerar man när det gäller att öka möjligheterna för inte
              minst ensamstående mammor att få jobb och säger att det är upp
              till varje kommun att sträva efter detta? Det är det som är den
              viktiga frågan.
            </seg>
          </u>
          <u xml:id="i-06463f9d1fe860b1-724" prev="i-06463f9d1fe860b1-723" who="Q4970993">
            <seg>
              Sveriges Makalösa Föräldrar är en organisation för ensamstående
              föräldrar som både driver deras intressefrågor och stöttar gemenskap
              och gemensamma aktiviteter. Jag pratade med dem häromdagen. Barnomsorg
              på obekväm arbetstid är en av de allra viktigaste frågorna för
              dem. Dessutom är det fler och fler jobb som utförs på obekväm
              arbetstid.
            </seg>
          </u>
          <u xml:id="i-06463f9d1fe860b1-725" prev="i-06463f9d1fe860b1-723" who="Q4970993">
            <seg>
              Det är heller inte alltid en trygghet att fixa och få ihop det
              på olika sätt med barn och ragga kompisar. Alla barn har inte
              föräldrar på samma ställe. Alla har inte heller föräldrar som
              delar vårdnaden veckovis och som kan ställa upp båda två. Vissa
              föräldrar är helt enkelt ensamma med sitt barn och får ta det
              ansvaret. Då är det oerhört viktigt för den här föräldern att
              kunna söka jobb, ta ett jobb och få en inkomst, men också att
              ha tryggheten att veta att man har en bra barnomsorg med utbildad
              personal och att man inte behöver hålla på och fiffla, byta och
              flytta runt barnet hela tiden för att få det att gå ihop.
            </seg>
          </u>
          <u xml:id="i-06463f9d1fe860b1-726" prev="i-06463f9d1fe860b1-723" who="Q4970993">
            <seg>
              Jag har fortfarande samma fråga. Jag förstod inte riktigt om
              det här skulle vara en fråga för kommunerna eller om Helena Bouveng
              är beredd att se till att det blir en lagstiftning om rätten till
              barnomsorg på obekväm arbetstid.
            </seg>
          </u>
          <note type="speaker">
            Anf. 94 HELENA BOUVENG (M) replik:
          </note>
          <u xml:id="i-06463f9d1fe860b1-727" next="i-06463f9d1fe860b1-730" who="Q4940303">
            <seg>
              Fru talman! Jag instämmer i väldigt många av de argument som
              Eva Olofsson ger. Det är oerhört viktigt inte minst för ensamstående
              kvinnor, som oftast tar ett väldigt stort ansvar för barnen, att
              inte behöva tacka nej till ett arbete.
            </seg>
          </u>
          <u xml:id="i-06463f9d1fe860b1-728" prev="i-06463f9d1fe860b1-727" who="Q4940303">
            <seg>
              När vi på min tid i Vetlanda kommun undersökte den här frågan
              gick vi till Arbetsförmedlingen och sade att vi garanterade att
              vi om det inte fanns några andra lösningar skulle se till att
              barnomsorgen inte skulle vara ett hinder för att ta ett arbete.
              Men innan dess ville vi reda ut om det inte fanns en pappa någonstans
              som kunde ta hand om sina barn när de behövde omsorg.
            </seg>
          </u>
          <u xml:id="i-06463f9d1fe860b1-729" prev="i-06463f9d1fe860b1-727" who="Q4940303">
            <seg>
              Om man antar en lagstiftning om rätt till barnomsorg på obekväm
              arbetstid är risken eventuellt att fler barn inte får träffa sina
              föräldrar i den utsträckning som jag tycker är viktig. Jag tycker
              fortsatt att både mamman och pappan är väldigt viktiga.
            </seg>
          </u>
          <u xml:id="i-06463f9d1fe860b1-730" prev="i-06463f9d1fe860b1-727" who="Q4940303">
            <seg>
              Jag är inte beredd att i dag i den här talarstolen förorda en
              lagstiftning om en rätt till barnomsorg på obekväm arbetstid.
              Däremot tror jag att både du och jag tillsammans med våra kommunala
              företrädare ska vara väldigt tydliga med att det inte är okej
              att inte få barnomsorg på obekväm arbetstid när det behövs. Man
              måste få en möjlighet att arbeta även på obekväm tid.
            </seg>
          </u>
          <note type="speaker">
            Anf. 95 MARIA LUNDQVIST-BRÖMSTER (FP):
          </note>
          <u xml:id="i-06463f9d1fe860b1-731" next="i-06463f9d1fe860b1-745" who="Q264452">
            <seg>
              Fru talman! I barnkonventionens artikel 2 slås det fast att alla
              barn har samma rättigheter och lika värde, oavsett föräldrarnas
              ställning. Vi vet flera före mig har pratat om detta att barnfattigdom
              begränsar barnens chanser till en gynnsam och positiv utveckling.
              Det sker på väldigt många sätt.
            </seg>
          </u>
          <u xml:id="i-06463f9d1fe860b1-732" prev="i-06463f9d1fe860b1-731" who="Q264452">
            <seg>
              Barn som lever under fattigdom med ekonomisk utsatthet drabbas
              i högre grad av sämre skolgång och sämre hälsa. De har till exempel
              mer problem med fetma och diabetes. De löper tre gånger större
              risk att utsättas för våld. Över huvud taget lever de mer utsatt
              under barn- och ungdomsåren. Vi måste komma ihåg att fattigdom
              präglar barn på olika sätt.
            </seg>
          </u>
          <u xml:id="i-06463f9d1fe860b1-733" prev="i-06463f9d1fe860b1-731" who="Q264452">
            <seg>
              Fru talman! Sedan 90-talet har barnfattigdomen halverats i Sverige
              med den definition Rädda Barnen använder. Barnfattigdomen minskade
              med absoluta mått mätt stadigt mellan 1997 och 2007, men trenden
              bröts 2008, enligt den rapport som Rädda Barnen lämnade för en
              tid sedan. Vi kan koppla det till finanskrisen.
            </seg>
          </u>
          <u xml:id="i-06463f9d1fe860b1-734" prev="i-06463f9d1fe860b1-731" who="Q264452">
            <seg>
              Med Rädda Barnens mått hade vi 220 000 barn som levde i ekonomisk
              utsatthet under 2008. Det motsvarar ungefär 11,5 procent av alla
              barn. Det här är ett stort problem. Det riktigt allvarliga är
              att enligt Rädda Barnen över 200 000 barn varje år under den senaste
              tioårsperioden, oavsett om det varit socialdemokratisk eller alliansstyrd
              regering, har levt och lever under knappa omständigheter.
            </seg>
          </u>
          <u xml:id="i-06463f9d1fe860b1-735" prev="i-06463f9d1fe860b1-731" who="Q264452">
            <seg>
              Fru talman! Vi vet också att den ekonomiska utsattheten är särskilt
              stor bland barn med utländsk bakgrund och barn med ensamstående
              föräldrar. Tre av tio barn med utländsk bakgrund och vart fjärde
              barn med ensamstående förälder lever i en ekonomiskt utsatt familj,
              enligt Rädda Barnen. Variationerna i barnfattigdom mellan olika
              kommuner och stadsdelar är naturligtvis väldigt stora.
            </seg>
          </u>
          <u xml:id="i-06463f9d1fe860b1-736" prev="i-06463f9d1fe860b1-731" who="Q264452">
            <seg>
              Fru talman! Den viktigaste orsaken till att vissa barnfamiljer
              är fattiga är att föräldrarna saknar jobb. Det har många före
              mig konstaterat här. Jobbpolitiken och den omläggning av integrationspolitiken
              som alliansregeringen gör är helt avgörande för att minska barnfattigdomen.
              Regeringen vill på alla sätt, bland annat genom riktade satsningar,
              stärka de sämst ställda barnens och barnfamiljernas ekonomi. Vi
              har pratat om att flerbarnstillägget i barnbidraget höjdes i juli
              2010. Från och med januari 2012 har vi också gjort en satsning
              på bostadsbidraget som innebär att en ensamstående mamma med två
              barn sammantaget får 725 kronor mer i bostadsbidrag per månad.
            </seg>
          </u>
          <u xml:id="i-06463f9d1fe860b1-737" prev="i-06463f9d1fe860b1-731" who="Q264452">
            <seg>
              Men regeringen har också höjt riksnormen för försörjningsstöd
              för familjer med äldre barn och ungdomar från och med det här
              året. För en ensamstående förälder med två barn på 11 och 15 år
              har man höjt försörjningsstödet med 980 kronor per månad. Regeringen
              håller nu också på att ta fram ett förslag om beräknat försörjningsstöd,
              så att endast en del av arbetstiden ska påverka bedömningen av
              rätten till försörjningsstöd. Man säger också i socialförsäkringsutskottets
              yttrande att det kan bli fråga om ytterligare satsningar framöver.
            </seg>
          </u>
          <u xml:id="i-06463f9d1fe860b1-738" prev="i-06463f9d1fe860b1-731" who="Q264452">
            <seg>
              Fru talman! Det viktigaste vi kan göra för att minska barnfattigdomen
              är att på olika sätt stödja att barnens föräldrar har jobb och
              att de snabbt kan komma tillbaka efter sjukskrivningar eller arbetslöshet.
              Vi har en effektiv krispolitik. Vi har vidtagit flera åtgärder
              som tidigare talare tog upp: instegsjobb, jobb- och utvecklingsgarantin,
              nystartsjobb och etableringsreformen. Vi har en stor satsning
              på skolan med lärarlyft, rektorslyft, en ny skollag, en ny gymnasieskola,
              lärlingsutbildningar, lärlingsprovanställningar och så vidare.
            </seg>
          </u>
          <u xml:id="i-06463f9d1fe860b1-739" prev="i-06463f9d1fe860b1-731" who="Q264452">
            <seg>
              Enligt Rädda Barnen lever nästan vart tredje barn med utländsk
              bakgrund i ekonomisk utsatthet. Man kan väl inte vara tydligare
              än så när man tittar på resultaten av den socialdemokratiska integrationspolitik
              som vi hade tidigare. Misslyckandet att så många står i utanförskap
              bland utrikesfödda barn drabbar framför allt barnen.
            </seg>
          </u>
          <u xml:id="i-06463f9d1fe860b1-740" prev="i-06463f9d1fe860b1-731" who="Q264452">
            <seg>
              Människor som har sökt sig en tryggare framtid för sig och sin
              familj i Sverige vill inget hellre än att arbeta och bidra. Men
              det har tagit för lång tid att komma i arbete, och det är fortfarande
              ett problem att komma in på arbetsmarknaden och klara sin egen
              försörjning. Det finns en hel del att göra. Vi vet att efter tre
              år i landet har bara 22 procent av kvinnorna och 50 procent av
              männen kommit ut på arbetsmarknaden. Därför genomför vi nu en
              stor satsning med etableringsreformen. Fokus är på jobb och kunskaper
              i svenska. Vi har fört över ansvaret från kommunerna till Arbetsförmedlingen.
              Man frågar inte längre: Hur kan vi hjälpa? I stället frågar man:
              Hur kan du bidra?
            </seg>
          </u>
          <u xml:id="i-06463f9d1fe860b1-741" prev="i-06463f9d1fe860b1-731" who="Q264452">
            <seg>
              Nu ska också åtgärder utredas för att öka arbetskraftsdeltagandet
              bland nyanlända kvinnor och anhöriginvandrare. Det är viktigt
              att kvinnor inte hamnar i ett utanförskap. Det är också en stor
              jämställdhetsfråga.
            </seg>
          </u>
          <u xml:id="i-06463f9d1fe860b1-742" prev="i-06463f9d1fe860b1-731" who="Q264452">
            <seg>
              Fru talman! Att vara förälder är inte lätt. Om man lever under
              svåra ekonomiska förhållanden påverkas också familjen. Ekonomin
              påverkar hela familjen. Stödet till föräldrar måste finnas för
              att upprätthålla åtagandena i barnkonventionen. Det är ingen som
              har nämnt barnkonventionen så här långt, men nu gör jag det.
            </seg>
          </u>
          <u xml:id="i-06463f9d1fe860b1-743" prev="i-06463f9d1fe860b1-731" who="Q264452">
            <seg>
              Kommunerna och landstingen har ett oerhört stort ansvar. Socialtjänsten
              måste se barns behov och deras rätt till en gynnsam utveckling.
              Försörjningsstödet ska vara en hjälp till självhjälp inte stjälpa.
              Ska en dator ingå i försörjningsstödet om inte skolan lånar ut
              en? Vad gör man när man inte har råd att köpa glasögon till sitt
              barn? Hur tänker barn- och utbildningsförvaltningen när man stänger
              fritidsgårdarna på sommarlovet? Jag kan ställa många fler frågor
              som berör den kommunala ansvarsnivån.
            </seg>
          </u>
          <u xml:id="i-06463f9d1fe860b1-744" prev="i-06463f9d1fe860b1-731" who="Q264452">
            <seg>
              Fru talman! Folkpartiet vill att barnkonventionen ska bli svensk
              lag. Trots att det har skett anpassningar i svensk lag har konventionen
              inte fått genomslag i praktiken. Med barnkonventionen som lag
              skulle barn med säkerhet få komma till tals i mycket högre utsträckning
              än i dag. Högre krav ska också ställas på kompetens hos beslutsfattare
              om barns behov och rättigheter.
            </seg>
          </u>
          <u xml:id="i-06463f9d1fe860b1-745" prev="i-06463f9d1fe860b1-731" who="Q264452">
            <seg>
              Fru talman! Alla barn har rätt till att leva, växa och ges möjligheter
              till egna val. Alla barn ska ges chanser i livet. Men så ser det
              inte ut i dag. Men allt det som vi har talat om som är så oerhört
              viktigt är en utmaning för oss alla. Vi måste ta det på största
              allvar. Barnfattigdom måste angripas från många håll, från politiker
              på alla nivåer, från vuxenvärlden, från myndigheterna, från de
              ideella organisationerna. Vi vet alla att våra barn inte går i
              repris.
            </seg>
          </u>
          <note type="speaker">
            Anf. 96 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-746" next="i-06463f9d1fe860b1-748" who="Q5628155">
            <seg>
              Fru talman! Jag får tacka Maria Lundqvist-Brömster för inlägget!
              Det var en annan ton än i det föregående, och jag hoppas att replikskiftet
              blir lite mer rak på sak i förhållande till mina frågor.
            </seg>
          </u>
          <u xml:id="i-06463f9d1fe860b1-747" prev="i-06463f9d1fe860b1-746" who="Q5628155">
            <seg>
              Jag tänkte till att börja med ställa samma fråga som jag ställde
              till föregående talare. FN:s barnrättskommitté har till uppgift
              att utvärdera hur olika nationer lever upp till barnkonventionen.
              Föregående år rekommenderade kommittén att Sverige bör överväga
              att upprätta en handlingsplan för att bekämpa barnfattigdom i
              tider av ekonomisk kris.
            </seg>
          </u>
          <u xml:id="i-06463f9d1fe860b1-748" prev="i-06463f9d1fe860b1-746" who="Q5628155">
            <seg>
              Vad har Folkpartiet för motivering att vara skeptisk till den
              reservation som vi från de rödgröna partierna har i dag?
            </seg>
          </u>
          <note type="speaker">
            Anf. 97 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-749" next="i-06463f9d1fe860b1-750" who="Q264452">
            <seg>
              Fru talman! Vi i Folkpartiet vill först och främst att barnkonventionen
              införlivas i svensk lag. Fem utskott har fått yttra sig i frågan
              till dagens betänkande. Ska vi skapa en nationell handlingsplan
              när vi ändå ser vilka olika uppdrag som ligger i de olika utskotten,
              beroende på om det är fråga om civilutskottsfrågor, arbetsmarknad,
              skola och så vidare? Det är betydligt viktigare att kommunerna
              och landstingen tar sitt ansvar. Det går mycket väl att göra en
              kommunal handlingsplan för barn och unga. Det blir mer operativ
              och praktisk verklighet av en sådan handlingsplan.
            </seg>
          </u>
          <u xml:id="i-06463f9d1fe860b1-750" prev="i-06463f9d1fe860b1-749" who="Q264452">
            <seg>
              Vi ska inte här tala om funktionshinder, men titta på den nationella
              handlingsplanen som antogs 2000 om tillgänglighet. Det är minsann
              långbänk. Jag hoppas att det blir en lösning snart i den frågan,
              men den frågan kan vi diskutera i en annan debatt.
            </seg>
          </u>
          <note type="speaker">
            Anf. 98 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-751" next="i-06463f9d1fe860b1-753" who="Q5628155">
            <seg>
              Fru talman! Det är mycket riktigt att det är en hel del på kommunal
              nivå som berör dessa frågor, men det finns också en hel del på
              nationell nivå inte minst familjepolitik. Regeringen har gjort
              vissa förbättringar på området, man jag tror inte att de är tillräckliga
              utan det behöver göras mer.
            </seg>
          </u>
          <u xml:id="i-06463f9d1fe860b1-752" prev="i-06463f9d1fe860b1-751" who="Q5628155">
            <seg>
              Helheten måste ses mellan det kommunala och statliga ansvaret.
              Därför tror vi att en nationell handlingsplan inte behöver stå
              i motsatsförhållande till lokala handlingsplaner. Det är utmärkt
              om våra partier kan enas i kommunerna om att ta fram lokala handlingsplaner.
              Men vi tror att det också behövs en nationell handlingsplan för
              att få fart på arbetet. En punkt i den nationella handlingsplanen
              kan vara att stimulera kommunerna att ta fram de kommunala handlingsplanerna.
            </seg>
          </u>
          <u xml:id="i-06463f9d1fe860b1-753" prev="i-06463f9d1fe860b1-751" who="Q5628155">
            <seg>
              Jag nämnde barnkonventionen i mitt anförande. Det är oerhört
              viktigt att vi går till botten med att efterleva barnkonventionen.
              Att införliva barnkonventionen i svensk lag finns det en stor
              majoritet för bland partierna i riksdagen. Vad jag förstår är
              det bara två partier som fortfarande är emot. Tre av fyra allianspartier
              är, såvitt jag förstår, positiva. Jag hoppas verkligen att ni
              kan påverka det fjärde partiet att svänga.
            </seg>
          </u>
          <note type="speaker">
            Anf. 99 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-754" next="i-06463f9d1fe860b1-755" who="Q264452">
            <seg>
              Fru talman! Det pågår ett arbete på departementet. Bland annat
              har vi fått en rapport om hur svensk lagstiftning nu överensstämmer
              med barnkonventionen. Sedan vet jag att ansvarigt statsråd har
              haft möten med barnrättsorganisationerna för att diskutera barnkonventionen.
              Norge har införlivat barnkonventionen i norsk lag. Vi behöver
              inte uppfinna hjulet igen.
            </seg>
          </u>
          <u xml:id="i-06463f9d1fe860b1-755" prev="i-06463f9d1fe860b1-754" who="Q264452">
            <seg>
              I politiken får man jobba med och driva sina frågor. Så är det
              även i det här fallet. Jag tycker ändå att vi är på god väg. Vi
              har antagit en barnrättsstrategi i kammaren. Det finns en hel
              del bra grogrund för att komma vidare i frågan.
            </seg>
          </u>
          <note type="speaker">
            Anf. 100 EVA OLOFSSON (V) replik:
          </note>
          <u xml:id="i-06463f9d1fe860b1-756" next="i-06463f9d1fe860b1-760" who="Q4970993">
            <seg>
              Fru talman! Jag är glad att Folkpartiet och Vänsterpartiet har
              samma synpunkt när det gäller att införliva barnkonventionen i
              svensk lag. Det är bara att hoppas att också Moderaterna förflyttar
              sig i frågan.
            </seg>
          </u>
          <u xml:id="i-06463f9d1fe860b1-757" prev="i-06463f9d1fe860b1-756" who="Q4970993">
            <seg>
              Jag tänkte ställa samma fråga till Maria Lundqvist-Brömster som
              jag ställde tidigare. Den gällde barnomsorg på obekväm arbetstid.
              Jag tror att du också är medveten om att det är ett starkt önskemål
              som lyfts fram av till exempel Makalösa Föräldrar. Det är också
              något som skulle öka möjligheterna för ensamstående mammor att
              bli självförsörjande. En rättighet är betydligt starkare än om
              kommunerna eventuellt vill fixa barnomsorg på obekväm arbetstid.
              Jag tror också att det kan vara en bra lösning för barnet att
              ha en trygg barnomsorg och veta var man ska vara när mamma arbetar.
            </seg>
          </u>
          <u xml:id="i-06463f9d1fe860b1-758" prev="i-06463f9d1fe860b1-756" who="Q4970993">
            <seg>
              Det vore intressant att höra hur du ser på att ensamstående föräldrar
              får det tufft. Man är ensamstående med ett barn. Barnet börjar
              på dagis. Barnen smittar ned varandra på dagis, och sedan måste
              man vara hemma. Det är inte så lätt när man samtidigt ska fixa
              jobbet. Det är något som arbetsgivaren kan se som mindre attraktivt
              och försöker anställa någon som inte har barn eller som har en
              familj med två föräldrar.
            </seg>
          </u>
          <u xml:id="i-06463f9d1fe860b1-759" prev="i-06463f9d1fe860b1-756" who="Q4970993">
            <seg>
              Barnomsorgsstöd i form av en barnskötare som kommer hem när barnet
              är sjukt när föräldern jobbar är barnet på dagis skulle förbättra
              situationen betydligt. Om man vill vara hemma med sitt barn ska
              man naturligtvis ha rätt att göra så.
            </seg>
          </u>
          <u xml:id="i-06463f9d1fe860b1-760" prev="i-06463f9d1fe860b1-756" who="Q4970993">
            <seg>
              Jag skulle gärna vilja veta vad Folkpartiet tycker om dessa två
              frågor.
            </seg>
          </u>
          <note type="speaker">
            Anf. 101 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-761" next="i-06463f9d1fe860b1-763" who="Q264452">
            <seg>
              Fru talman! Barnomsorg på obekväm tid är en fråga som har diskuterats
              ganska mycket inom Folkpartiet. Vi har haft motioner om det på
              vårt landsmöte. Men vi vill inte lägga det på nationell nivå utan
              vi tycker att det är kommunerna som i första hand måste ta tag
              i den frågan.
            </seg>
          </u>
          <u xml:id="i-06463f9d1fe860b1-762" prev="i-06463f9d1fe860b1-761" who="Q264452">
            <seg>
              Om vi får en barnkonvention till svensk lag och får ett barnperspektiv
              som blir ännu mer tydligt det finns även i dag i socialtjänstlagen
              och skollagen menar jag att det är ganska självklart att kommunen
              ska ta sådana beslut. Kommunen är ju den som mest operativt kan
              förverkliga det barnkonventionen vill. Jag vet inte hur många
              gånger vi gör barnkonsekvensbeskrivningar och annat i kommunerna,
              men det är någonting som saknas.
            </seg>
          </u>
          <u xml:id="i-06463f9d1fe860b1-763" prev="i-06463f9d1fe860b1-761" who="Q264452">
            <seg>
              Mitt svar är alltså att vi tycker att det är viktigt att man
              ger den servicen till dem som behöver den. Men vi vill inte i
              dagsläget göra någon rättighetslagstiftning kring det.
            </seg>
          </u>
          <note type="speaker">
            Anf. 102 EVA OLOFSSON (V) replik:
          </note>
          <u xml:id="i-06463f9d1fe860b1-764" next="i-06463f9d1fe860b1-768" who="Q4970993">
            <seg>
              Fru talman! Jag tycker att det är synd att man överlämnar det
              till kommunerna, för det har visat sig att lite mer än hälften
              av kommunerna inte erbjuder den servicen. Jag tycker att det är
              en rättighet som man skulle kunna ta upp på nationell nivå. Vi
              har ju rätten till barnomsorg annars.
            </seg>
          </u>
          <u xml:id="i-06463f9d1fe860b1-765" prev="i-06463f9d1fe860b1-764" who="Q4970993">
            <seg>
              Sedan funderar jag på glasögon till barn. Det diskuterades här
              förut. Om man har andra funktionsnedsättningar, som att man hör
              dåligt eller behöver andra hjälpmedel, är det ingen som säger
              att man ska köpa och betala dem helt själv. För mig är det egentligen
              en gåta att glasögon till barn, som behöver dem för sin utveckling
              och för att kunna funka i skolan, är något som föräldrarna plötsligt
              ska betala.
            </seg>
          </u>
          <u xml:id="i-06463f9d1fe860b1-766" prev="i-06463f9d1fe860b1-764" who="Q4970993">
            <seg>
              Vi vet att ungar leker och att glasögon kan gå sönder. Alla vill
              ju inte heller gå till socialkontoret. I stället försöker man
              gneta ihop pengarna tills man har dem, och barnet får klara sig
              med glasögon som inte funkar.
            </seg>
          </u>
          <u xml:id="i-06463f9d1fe860b1-767" prev="i-06463f9d1fe860b1-764" who="Q4970993">
            <seg>
              Jag tycker att det borde vara självklart att barn skulle kunna
              få glasögon och inte behöva ha svårt att hänga med i skolan och
              svårt att se verkligheten klart därför att deras föräldrar har
              ont om pengar. Den frågan skulle jag vilja ställa till dig tillsammans
              med den tidigare.
            </seg>
          </u>
          <u xml:id="i-06463f9d1fe860b1-768" prev="i-06463f9d1fe860b1-764" who="Q4970993">
            <seg>
              Dessutom är det något jag undrar över när det gäller den borgerliga
              politiken. Jag är överens med er om att man ska försöka få jobb
              och att jobbskapande åtgärder ska vidtas. Men om ett barn har
              föräldrar som är sjuka länge eller har föräldrar som ingår bland
              de långtidsarbetslösa, som har blivit dubbelt så många de senaste
              åren, ska inte barnet då kunna leva på en vettig nivå? Är det
              rimligt att många till exempel står utanför a-kassan eller att
              a-kassan har försämrats och att sjukförsäkringen har försämrats?
            </seg>
          </u>
          <note type="speaker">
            Anf. 103 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-769" next="i-06463f9d1fe860b1-773" who="Q264452">
            <seg>
              Fru talman! Vi börjar med glasögonen. Det är precis som Eva Olofsson
              säger. Man kan faktiskt gå till socialtjänsten och söka försörjningsstöd,
              men det är inte alla som vill gå till socialtjänsten. Jag har
              själv jobbat som socialsekreterare, och jag vet att om man har
              barnperspektivet borde man kunna ta med den bedömningen när man
              bifaller försörjningsstödet.
            </seg>
          </u>
          <u xml:id="i-06463f9d1fe860b1-770" prev="i-06463f9d1fe860b1-769" who="Q264452">
            <seg>
              På det senaste landsmötet tog vi från vår sida ett beslut om
              att det ska finnas nationella riktlinjer när det gäller rätten
              till glasögon för barn. Det är svaret på frågorna om glasögon.
            </seg>
          </u>
          <u xml:id="i-06463f9d1fe860b1-771" prev="i-06463f9d1fe860b1-769" who="Q264452">
            <seg>
              Du tog också upp frågan om ensamstående mammor och möjligheten
              att få hjälp hemma av en barnskötare. Det fanns en gång i tiden
              barnsamariter som jobbade i kommunerna och som kom hem. Jag hade
              själv möjligheten att få den resursen när jag hade småbarn. Ibland
              kan det faktiskt vara så att båda föräldrarna måste jobba, även
              om man inte är ensamstående. Om inte jag helt missminner mig har
              vi utökat möjligheten för anhöriga att gå in och begära tillfällig
              föräldrapenning. Men många har ju inte nära anhöriga i närheten.
            </seg>
          </u>
          <u xml:id="i-06463f9d1fe860b1-772" prev="i-06463f9d1fe860b1-769" who="Q264452">
            <seg>
              Jag kan inte svara att jag vill lagstifta om den frågan. Vi har
              inte diskuterat den så, men jag tycker att det är en del i servicen
              som man också måste beakta om man tycker att det är viktigt att
              människor ska slippa utanförskapet och ha en möjlighet att komma
              ut på arbetsmarknaden. Men det är mycket jag tycker att man kan
              göra i kommunen.
            </seg>
          </u>
          <u xml:id="i-06463f9d1fe860b1-773" prev="i-06463f9d1fe860b1-769" who="Q264452">
            <seg>
              När det gäller trygghetssystemen tycker jag naturligtvis att
              det finns mer att göra. Det säger socialförsäkringsutskottet i
              sitt yttrande. Och när det gäller a-kassan vill vi i Folkpartiet
              ha en allmän arbetslöshetsförsäkring eftersom vi har en allmän
              sjukförsäkring.
            </seg>
          </u>
          <note type="speaker">
            Anf. 104 CHRISTER ENGELHARDT (S) replik:
          </note>
          <u xml:id="i-06463f9d1fe860b1-774" next="i-06463f9d1fe860b1-777" who="Q3359406">
            <seg>
              Fru talman! Det hjärtat är fullt av pratar man väldigt gärna
              länge om. Det är väl därför såväl äldredebatten innan som debatten
              om våra yngre barn i den här debatten engagerar oss så väldigt
              och gör att vi kanske drar ut på talartiderna. Vi engagerar oss
              som sagt alla, naturligtvis även Maria Lundqvist-Brömster i sitt
              engagerade anförande.
            </seg>
          </u>
          <u xml:id="i-06463f9d1fe860b1-775" prev="i-06463f9d1fe860b1-774" who="Q3359406">
            <seg>
              Det som fick mig att begära ordet var att det är så vällovligt
              i ditt anförande, men när vi ändå visar på de konkreta siffror
              som vi står inför i dag borde Maria Lundqvist-Brömster precis
              som föregående talare från Moderaterna och säkert även alla andra
              allianstalare som gått upp i talarstolen riva upp himmel och jord
              för det som vi nu debatterar. Ingen av oss accepterar egentligen
              i grunden att vi har den problemetik som vi debatterar i dag.
            </seg>
          </u>
          <u xml:id="i-06463f9d1fe860b1-776" prev="i-06463f9d1fe860b1-774" who="Q3359406">
            <seg>
              Jag är den förste att erkänna och beklaga att den här problematiken
              fanns även under socialdemokratiska år. I slutet av 90-talet levde
              vi också i en stor ekonomisk kris, men vi vidtog ändå åtgärder
              som gjorde att den siffran gick ned. Jag blir lite trött när jag
              hör att man hela tiden bollar tillbaka till de år vi satt vid
              regeringsmakten. Jag lever här och nu. Jag står här och debatter.
              Jag möter de här barnen i dag. Det är i dag vi har problemet och
              det är det vi ska försöka göra någonting åt.
            </seg>
          </u>
          <u xml:id="i-06463f9d1fe860b1-777" prev="i-06463f9d1fe860b1-774" who="Q3359406">
            <seg>
              Rädda Barnen kommer med de här siffrorna som enligt deras definition
              motsvarar 11 ½ procent av alla barn, alltså vart tredje barn i
              varje klass lever i den här barnfattigdomen. Med det jag har redovisat
              här i dag, vad avser Maria Lundqvist-Brömster att göra för att
              komma åt det här problemet? Det handlar väldigt mycket om att
              se till att folk får ett arbete och en stadigvarande inkomst.
            </seg>
          </u>
          <note type="speaker">
            Anf. 105 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-778" next="i-06463f9d1fe860b1-780" who="Q264452">
            <seg>
              Fru talman! Vår arbetsmarknadspolitik tycker jag är väldigt aktiv.
              Flera av oss har nämnt i våra anföranden vilka reformer som har
              införts. Nu ska inte jag ställa frågor till Christer Engelhardt,
              men jag vet inte att jag har hört att ni har kommit med några
              andra alternativ än de som vi från regeringssidan har gett när
              det gäller arbetsmarknadsåtgärder. Det gäller både utbildningsinsatserna
              och de olika typerna av reformer kring jobbinsatser.
            </seg>
          </u>
          <u xml:id="i-06463f9d1fe860b1-779" prev="i-06463f9d1fe860b1-778" who="Q264452">
            <seg>
              Det viktigaste och det primära är att vi kan få in fler på arbetsmarknaden.
              Därför är det också viktigt att vi satsar på regler för anställning
              och så vidare. Vi jobbar ju med regelverket som ska göra det lite
              lättare för företagare att anställa. Det är mitt svar.
            </seg>
          </u>
          <u xml:id="i-06463f9d1fe860b1-780" prev="i-06463f9d1fe860b1-778" who="Q264452">
            <seg>
              Men det är ingenting som man gör i en kovändning. Det är en lång
              process. Det vet kanske Christer Engelhardt själv som har medgett
              att barnfattigdomsfrågan inte var så enkel ens under den socialdemokratiska
              regeringen. Det är en process som tar tid. Att vi ska kunna vända
              den på sex år, från 2006 till 2012, är inte så enkelt. Ni vet
              själva hur svårt det är att processa igenom åtgärder för att lindra
              de här effekterna.
            </seg>
          </u>
          <note type="speaker">
            Anf. 106 CHRISTER ENGELHARDT (S) replik:
          </note>
          <u xml:id="i-06463f9d1fe860b1-781" next="i-06463f9d1fe860b1-784" who="Q3359406">
            <seg>
              Fru talman! Jag kom in i riksdagen 2002 och när slutet av den
              första mandatperioden närmade sig 2006 gick jag fortfarande och
              sade att jag var ny i riksdagen. Då sade min kollega: Du måste
              sluta säga att du är ny, för fyra år på ett jobb är ganska lång
              tid. Vi lever naturligtvis oftast i mandatperioder, men om vi
              tittar på åren är det ganska lång tid.
            </seg>
          </u>
          <u xml:id="i-06463f9d1fe860b1-782" prev="i-06463f9d1fe860b1-781" who="Q3359406">
            <seg>
              Det jag försöker komma fram till är, precis som Lena Hallengren
              sade i sitt anförande när vi pratade om äldreomsorgen: När ska
              Alliansen inse att det är ni som har ansvaret? När ska ni börja
              ta ansvar för den samhällsutveckling vi lever i nu i stället för
              att bara skylla på tidigare år?
            </seg>
          </u>
          <u xml:id="i-06463f9d1fe860b1-783" prev="i-06463f9d1fe860b1-781" who="Q3359406">
            <seg>
              Jag pekar på de siffror som vi har här i dag, som står i dagens
              tidningar. Där framgår det tydligt att två av tre i Sverige som
              är utan jobb inte får någon ersättning alls. Nu har det gått fem
              år med en alliansregering och jag ska behöva stå och läsa upp
              de här siffrorna i talarstolen när vi pratar om barnfattigdom,
              som är ett problem i sig.
            </seg>
          </u>
          <u xml:id="i-06463f9d1fe860b1-784" prev="i-06463f9d1fe860b1-781" who="Q3359406">
            <seg>
              De här barnen lever i många fall i just de familjer där två av
              tre som är utan jobb inte får någon arbetslöshetsersättning alls.
              När ska Alliansen visa att man tar ansvar för den tid vi i dag
              lever i? Det är min fråga till Maria Lundqvist-Brömster.
            </seg>
          </u>
          <note type="speaker">
            Anf. 107 MARIA LUNDQVIST-BRÖMSTER (FP) replik:
          </note>
          <u xml:id="i-06463f9d1fe860b1-785" next="i-06463f9d1fe860b1-786" who="Q264452">
            <seg>
              Fru talman! Alliansen tar ansvar för det som sker i dag i politiken.
              Men man vänder inte på processer, trygghetssystem och samhällsfrågor
              hur lätt som helst. Jag kan hålla med om att man inte längre kan
              säga att man är ny på ett jobb efter fyra år, men nu pratar vi
              om samhällsfrågor. Vi pratar om många parter som är involverade.
              Vi pratar om demokratiska processer. Vi kan rada upp en hel del
              kommunikationsbitar som måste fungera för att vi över huvud taget
              ska få en process att gå framåt. Men ingen kan säga att alliansregeringen
              inte tar den här situationen på allvar.
            </seg>
          </u>
          <u xml:id="i-06463f9d1fe860b1-786" prev="i-06463f9d1fe860b1-785" who="Q264452">
            <seg>
              Både under den förra debatten här i dag och under den här har
              vi redovisat vilka åtgärder vi har vidtagit. Vi ska utvärdera
              och följa upp dessa.
            </seg>
          </u>
          <note type="speaker">
            Anf. 108 ANDERS W JONSSON (C):
          </note>
          <u xml:id="i-06463f9d1fe860b1-787" next="i-06463f9d1fe860b1-803" who="Q5891398">
            <seg>
              Fru talman! Det finns ingen här i kammaren som inte ser tragiken
              i att ett barn inte får sina behov tillgodosedda. Det må gälla
              kärlek, omtanke, omsorg, utbildning eller materiella behov. Vi
              har samma mål. Målet är att leva upp till FN:s barnkonvention.
              Målet är att ge alla barn en trygg uppväxt. Målet är gemensamt,
              men det som skiljer mellan partierna är hur vägen dit ska se ut.
            </seg>
          </u>
          <u xml:id="i-06463f9d1fe860b1-788" prev="i-06463f9d1fe860b1-787" who="Q5891398">
            <seg>
              Det är ändå glädjande att antalet fattiga barn har minskat från
              296 000 år 2000 till 220 000 år 2010. Det är tusentals barn som
              växte upp i fattigdom för tio år sedan som inte behöver göra det
              i dag. Men bakom varje enskilt barn som fortfarande lever i ett
              fattigt hem döljer sig en egen historia.
            </seg>
          </u>
          <u xml:id="i-06463f9d1fe860b1-789" prev="i-06463f9d1fe860b1-787" who="Q5891398">
            <seg>
              Det är också viktigt att klargöra att siffran 220 000 barn inte
              betyder att det är 220 000 barn som har det dåligt. Barn som utsätts
              för fysisk eller psykisk misshandel i hemmet, barn som vanvårdas
              eller barn som växer upp med missbrukande föräldrar har oftast
              ett helvete. För de barn som vi i dag diskuterar, barn som växer
              upp i familjer som saknar ekonomiska marginaler, behöver det inte
              vara så. Många föräldrar i den här situationen kan kompensera
              och skydda sitt barn, men därmed inte sagt att tillvaron för föräldrarna
              inte är svår.
            </seg>
          </u>
          <u xml:id="i-06463f9d1fe860b1-790" prev="i-06463f9d1fe860b1-787" who="Q5891398">
            <seg>
              Rädda Barnens rapport om barnfattigdom talar ett tydligt språk
              och måste tas på största allvar. Den visar två tydliga trender.
              Alltsedan 90-talet har inkomstklyftorna i Sverige ökat. Den relativa
              fattigdomen har ökat.
            </seg>
          </u>
          <u xml:id="i-06463f9d1fe860b1-791" prev="i-06463f9d1fe860b1-787" who="Q5891398">
            <seg>
              Klyftor kan öka av två anledningar. Om fler människor kommer
              i arbete och om lönerna ökar kraftigt innebär det att klyftorna
              ökar. Det ser inte jag som ett problem. Att fler och fler människor
              arbetar och tjänar pengar leder till att mer skatt betalas som
              sedan kan användas till viktiga gemensamma ändamål. Om däremot
              klyftorna ökar beroende på att de som har det svårt får det sämre
              är det ett stort problem, men så är inte fallet.
            </seg>
          </u>
          <u xml:id="i-06463f9d1fe860b1-792" prev="i-06463f9d1fe860b1-787" who="Q5891398">
            <seg>
              Under samma period som den relativa fattigdomen har ökat har
              den absoluta fattigdomen minskat kraftigt. I Social rapport 2010
              från Socialstyrelsen pekar de flesta kurvor åt rätt håll. Mellan
              1996 och 2007 halverades andelen fattiga med inkomster under socialbidragsnormen.
              Därefter kom den ekonomiska krisen som ledde till en snabbt stigande
              arbetslöshet, vilket ledde att de sämst ställda fick mindre att
              leva på i kronor och ören.
            </seg>
          </u>
          <u xml:id="i-06463f9d1fe860b1-793" prev="i-06463f9d1fe860b1-787" who="Q5891398">
            <seg>
              Även om antalet som lever med inkomster under socialbidragsnormen
              har halverats under en tioårsperiod och uppgången nu till stor
              del kan förklaras av den ekonomiska krisen är det befogat att
              fråga sig vad vi kan göra för att färre barn ska växa upp i familjer
              med knappa ekonomiska resurser.
            </seg>
          </u>
          <u xml:id="i-06463f9d1fe860b1-794" prev="i-06463f9d1fe860b1-787" who="Q5891398">
            <seg>
              Jag och Centerpartiet anser att vi för det första måste se till
              att fler människor kommer i arbete. Barn som växer upp i fattiga
              familjer har i stort sett alltid en eller två arbetslösa föräldrar.
              RUT-avdrag, ROT-avdrag, sänkt restaurangmoms, sänkt arbetsgivaravgift
              och förändringar i LAS leder till fler i arbete och därmed minskad
              barnfattigdom. Det gäller att underlätta för dem som vill starta
              företag. Bättre villkor för företag som vill anställa leder till
              minskad barnfattigdom. De här sambanden måste göras klara och
              tydliga. Det leder till minskad barnfattigdom därför att mamma
              eller pappa får jobb, men det leder också till ökade skatteintäkter
              som säkrar förskolan, försörjningsstödet och socialförsäkringarna.
            </seg>
          </u>
          <u xml:id="i-06463f9d1fe860b1-795" prev="i-06463f9d1fe860b1-787" who="Q5891398">
            <seg>
              För det andra är det så att många fattiga barn är barn till invandrare
              som inte har kommit in på arbetsmarknaden. Det är inte okej att
              det i Sverige tar sju år från det att en familjeförsörjare kommer
              till landet till dess hon har ett jobb. Mer riktade insatser måste
              till.
            </seg>
          </u>
          <u xml:id="i-06463f9d1fe860b1-796" prev="i-06463f9d1fe860b1-787" who="Q5891398">
            <seg>
              För det tredje krävs det förändringar i skolan. Gemensamt för
              många fattiga barnfamiljer är att mamma eller pappa inte har en
              fullgjord gymnasieutbildning. Den nya gymnasieskolan med en tydligt
              yrkesförberedande del och med lärlingsinslag kommer på sikt att
              minska barnfattigdomen.
            </seg>
          </u>
          <u xml:id="i-06463f9d1fe860b1-797" prev="i-06463f9d1fe860b1-787" who="Q5891398">
            <seg>
              För det fjärde måste revorna i välfärdstäcket sys igen. Det är
              inte okej att mer än en miljon står utanför a-kassan. Många av
              de fattiga barnfamiljerna har föräldrar som är arbetslösa och
              som dessutom inte har blivit medlemmar i en facklig a-kassa eller
              har blivit medlemmar men inte arbetat tillräckligt länge. Det
              är dags att arbetslöshetsförsäkringen blir statlig och allmän.
              Den som blir arbetslös ska alltid ha rätt till ersättning från
              en arbetslöshetsförsäkring.
            </seg>
          </u>
          <u xml:id="i-06463f9d1fe860b1-798" prev="i-06463f9d1fe860b1-787" who="Q5891398">
            <seg>
              För det femte är det en klok politik att höja flerbarnstillägget,
              vilket regeringen har gjort, och att höja barndelen i bostadsbidraget.
              Det är också en klok politik att höja riksnormen för försörjningsstöd
              mer än inflationen. Vi måste också gå vidare och se över kommunernas
              försörjningsstöd, socialbidraget, så att inte dessa familjer hamnar
              i en fattigdomsfälla med mer än hundraprocentiga marginaleffekter.
            </seg>
          </u>
          <u xml:id="i-06463f9d1fe860b1-799" prev="i-06463f9d1fe860b1-787" who="Q5891398">
            <seg>
              Menar vi allvar med att minska barnfattigdomen måste också alla
              förslag riktas mot att få fler mammor och pappor i arbete.
            </seg>
          </u>
          <u xml:id="i-06463f9d1fe860b1-800" prev="i-06463f9d1fe860b1-787" who="Q5891398">
            <seg>
              När oppositionen kräver höjda arbetsgivaravgifter för unga vet
              vi att det kommer att leda till fler arbetslösa unga vuxna. Det
              ger ofelbart fler fattiga barn.
            </seg>
          </u>
          <u xml:id="i-06463f9d1fe860b1-801" prev="i-06463f9d1fe860b1-787" who="Q5891398">
            <seg>
              När oppositionen säger att RUT ger pigjobb och kräver avskaffande
              av RUT vet vi att det leder till att fler unga, ensamstående föräldrar
              förlorar sina arbeten. Det ger ofelbart fler fattiga barn.
            </seg>
          </u>
          <u xml:id="i-06463f9d1fe860b1-802" prev="i-06463f9d1fe860b1-787" who="Q5891398">
            <seg>
              När oppositionen kräver att restaurangmomsen ska fördubblas vet
              vi att det leder till att fler ungdomar och invandrare förlorar
              sina jobb. Det ger ofelbart fler fattiga barn.
            </seg>
          </u>
          <u xml:id="i-06463f9d1fe860b1-803" prev="i-06463f9d1fe860b1-787" who="Q5891398">
            <seg>
              Fru talman! Det paradoxala i dagens debatt är att de partier
              som kräver en handlingsplan för att minska barnfattigdomen samtidigt
              är de partier som i sak förespråkar politiska åtgärder som leder
              till ökad barnfattigdom.
            </seg>
          </u>
          <note type="speaker">
            Anf. 109 ROLAND UTBULT (KD):
          </note>
          <u xml:id="i-06463f9d1fe860b1-804" next="i-06463f9d1fe860b1-830" who="Q6220743">
            <seg>
              Fru talman! Jag vill först av allt problematisera uttrycket barnfattigdom.
              Det finns en uppenbar risk att ett upprepande av ordet barnfattigdom
              ger vissa barn en stämpel som kan stigmatisera dem för resten
              av livet i ett permanent utanförskap. Låt oss därför vara försiktiga
              med att använda uttrycket barnfattigdom som ett slagträ i den
              politiska debatten för att vinna politiska poäng
            </seg>
          </u>
          <u xml:id="i-06463f9d1fe860b1-805" prev="i-06463f9d1fe860b1-804" who="Q6220743">
            <seg>
              Om vi i stället använder uttrycket barn i ekonomisk utsatthet
              tror jag att det rimmar bättre med verkligheten. Det stämmer också
              bra med Rädda Barnens definition, det vill säga barn som lever
              i ekonomisk utsatthet eller under knappa ekonomiska resurser.
              Det är väl egentligen vuxna, alltså föräldrar, som är fattiga
              när barn drabbas. Att barn drabbas på grund av att föräldrar har
              en utsatt ekonomisk situation är verklighet i Sverige i dag.
            </seg>
          </u>
          <u xml:id="i-06463f9d1fe860b1-806" prev="i-06463f9d1fe860b1-804" who="Q6220743">
            <seg>
              När jag arbetade tio år i Göteborg med missbrukare, hemlösa och
              människor med psykiatrisk problematik såg jag mycket av det här.
              Vi arbetade också med barn till intagna på fängelser. Jag har
              alltså mött det här. Verkligheten är att fler än 200 000 barn
              i Sverige lever i ekonomisk fattigdom enligt Rädda Barnen.
            </seg>
          </u>
          <u xml:id="i-06463f9d1fe860b1-807" prev="i-06463f9d1fe860b1-804" who="Q6220743">
            <seg>
              Herr talman! Frågan är vad regeringen gör för att komma till
              rätta med problemen, och det ska jag strax återkomma till.
            </seg>
          </u>
          <u xml:id="i-06463f9d1fe860b1-808" prev="i-06463f9d1fe860b1-804" who="Q6220743">
            <seg>
              Den socioekonomiska aspekten för de här barnen ska inte negligeras,
              inte ens i jämförelser med andra länder. Vi vet av undersökningar
              att hela situationen för barn i familjer med låg inkomst eller
              låg utbildning eller i familjer där barn lever med en av sina
              föräldrar är särskilt utsatt.
            </seg>
          </u>
          <u xml:id="i-06463f9d1fe860b1-809" prev="i-06463f9d1fe860b1-804" who="Q6220743">
            <seg>
              I de här familjerna finns ett samband mellan ohälsa och föräldrars
              sociala position med till exempel överrepresentation av långvarig
              sjukdom. Det finns undersökningar som har visat kopplingar mellan
              föräldrarnas utbildningsnivå och förekomst av astma och karies
              hos barn mellan 3 och 14 år. Låg utbildningsnivå har också samband
              med större risk för bland annat självmordsförsök hos tonåringar
              som är mellan 15 och 19 år.
            </seg>
          </u>
          <u xml:id="i-06463f9d1fe860b1-810" prev="i-06463f9d1fe860b1-804" who="Q6220743">
            <seg>
              Övervikt var tidigare ett tecken på rikedom. I dag ser vi ett
              samband mellan övervikt hos yngre barn och låg utbildningsnivå
              hos föräldrarna. Bland de arbetslösa unga i dag finns en överrepresentation
              av personer från socioekonomiskt svaga områden och som i skolan
              inte trivdes, skolkade och fick dåliga studieresultat.
            </seg>
          </u>
          <u xml:id="i-06463f9d1fe860b1-811" prev="i-06463f9d1fe860b1-804" who="Q6220743">
            <seg>
              Allt hänger samman och är resultatet av decenniers utveckling.
              Christer Engelhardt nämnde att vi står här i dag och talar om
              dagens verklighet. Men det är klart att det här har pågått under
              ganska lång tid. Det är rätt fåfängt av oppositionen att lägga
              fram det här som något som har uppstått i Sverige sedan Alliansen
              tog över regeringsmakten 2006.
            </seg>
          </u>
          <u xml:id="i-06463f9d1fe860b1-812" prev="i-06463f9d1fe860b1-804" who="Q6220743">
            <seg>
              Var har Vänsterpartiet befunnit sig i den utvecklingen? Jag har
              stor respekt för Eva Olofsson och hennes kunskap och engagemang,
              men Vänsterpartiet har aldrig, i mina ögon, haft någon särskild
              passion för människor i utsatta situationer, utom i sina teorier
              förstås.
            </seg>
          </u>
          <u xml:id="i-06463f9d1fe860b1-813" prev="i-06463f9d1fe860b1-804" who="Q6220743">
            <seg>
              Miljöpartiet vevar runt med barnfattigdom som ett slagträ i debatten.
              Socialdemokraterna bär en stor del av ansvaret för den politiska
              utvecklingen i Sverige under 1900-talet. Man har en stolt historia,
              men den har sina fläckar. Alla skulle med, men det blev ganska
              många kvar på perrongen!
            </seg>
          </u>
          <u xml:id="i-06463f9d1fe860b1-814" prev="i-06463f9d1fe860b1-804" who="Q6220743">
            <seg>
              Vänstern har i flera år nu lidit av idébrist över hela Europa,
              så det är inte märkligt att det händer i oppositionen även hos
              oss.
            </seg>
          </u>
          <u xml:id="i-06463f9d1fe860b1-815" prev="i-06463f9d1fe860b1-804" who="Q6220743">
            <seg>
              Vad gör då regeringen? Och vad vill Kristdemokraterna med fokusområdet
              barns och ungas uppväxtvillkor?
            </seg>
          </u>
          <u xml:id="i-06463f9d1fe860b1-816" prev="i-06463f9d1fe860b1-804" who="Q6220743">
            <seg>
              Regeringen inser att barns ekonomiska situation är mycket viktig.
              Ensamstående föräldrars situation har särskilt uppmärksammats
              av regeringen, och flera satsningar inom den ekonomiska familjepolitiken
              har genomförts och föreslås komma hushållen med ensamstående föräldrar
              till del.
            </seg>
          </u>
          <u xml:id="i-06463f9d1fe860b1-817" prev="i-06463f9d1fe860b1-804" who="Q6220743">
            <seg>
              Inom socialutskottets område är höjningen av riksnormen för försörjningsstödet
              för familjer med äldre barn och ungdomar genomförd. Regeringen
              har höjt det särskilda bidraget inom bostadsbidraget från den
              1 januari 2012. Det är något som kommer alla barnfamiljer som
              får bostadsbidrag till del. Även höjningen av flerbarnstilläggen
              den 1 juli 2010 hjälper hushåll med stor försörjningsbörda.
            </seg>
          </u>
          <u xml:id="i-06463f9d1fe860b1-818" prev="i-06463f9d1fe860b1-804" who="Q6220743">
            <seg>
              Att fler föräldrar får vara med i arbetsgemenskapen är grundläggande
              för att våra barn ska må bra. Arbetslinjen är därför oerhört viktig
              att hålla fast vid. En rad insatser har vidtagits, exempelvis
              nystartsjobb för dem som saknat arbete under minst ett år. För
              ungdomar gäller att man ska ha saknat arbete under sex månader.
            </seg>
          </u>
          <u xml:id="i-06463f9d1fe860b1-819" prev="i-06463f9d1fe860b1-804" who="Q6220743">
            <seg>
              En annan åtgärd som regeringen har vidtagit för att förstärka
              arbetslinjen är etableringsreformen för nyanlända invandrare som
              trädde i kraft den 1 december 2010. Den är ett viktigt steg då
              den har ett stort jämställdhetsfokus. För att en familj ska få
              full etableringsersättning ställs krav på att både män och kvinnor
              deltar i insatserna.
            </seg>
          </u>
          <u xml:id="i-06463f9d1fe860b1-820" prev="i-06463f9d1fe860b1-804" who="Q6220743">
            <seg>
              Vi har också de genomförda skattesänkningarna som gör det mer
              lönsamt att arbeta för låg- och medelinkomsttagare.
            </seg>
          </u>
          <u xml:id="i-06463f9d1fe860b1-821" prev="i-06463f9d1fe860b1-804" who="Q6220743">
            <seg>
              De åtgärder som regeringen har vidtagit för ökad sysselsättning
              tillsammans med förbättringar inom bland annat familjepolitiken
              är i sig handlingsplaner som i kombination med satsningar på exempelvis
              utbildning bidrar till att minska ekonomisk utsatthet bland barnfamiljer.
            </seg>
          </u>
          <u xml:id="i-06463f9d1fe860b1-822" prev="i-06463f9d1fe860b1-804" who="Q6220743">
            <seg>
              Det är i kommuner och landsting som de flesta verksamheter som
              rör barn finns. Det är också där beslut fattas som har direkt
              inverkan på barns vardag och deras livssituation. Kommun- och
              landstingssektorn spelar en stor roll för att minska skillnaderna
              i uppväxtvillkor mellan barn som lever i hushåll med olika inkomstnivåer.
              Kommunala handlingsplaner kan vara ett verktyg i arbetet mot ekonomisk
              utsatthet bland barn. Sådana initiativ är positiva, men det är
              upp till kommunerna själva att bedöma vilka insatser som behöver
              genomföras utifrån egna kommunala förutsättningar och det kommunala
              självstyret.
            </seg>
          </u>
          <u xml:id="i-06463f9d1fe860b1-823" prev="i-06463f9d1fe860b1-804" who="Q6220743">
            <seg>
              Låt oss för ett ögonblick lyfta blicken och se ut över vår värld!
              Hur är det då med barnfattigdomen internationellt sett?
            </seg>
          </u>
          <u xml:id="i-06463f9d1fe860b1-824" prev="i-06463f9d1fe860b1-804" who="Q6220743">
            <seg>
              FAO, Food and Agriculture Organization, rapporterar att 925 miljoner
              människor var undernärda i världen år 2010. Det är mer än 100
              gånger så många som hela Sveriges befolkning. Mest drabbade är
              barn. Det är i synnerhet i Afrika, söder om Sahara, som de drabbade
              lever. Just nu riktas blickarna mot Afrikas horn och även mot
              södra Asien som lider av hungersnöd.
            </seg>
          </u>
          <u xml:id="i-06463f9d1fe860b1-825" prev="i-06463f9d1fe860b1-804" who="Q6220743">
            <seg>
              Det ter sig orimligt, menar jag, att tala om svensk barnfattigdom
              utan att nämna eller visa engagemang för medmänniskor i andra
              delar av världen som dör av svält, förgås av törst och förlorar
              psykisk och fysisk hälsa på grund av brist på mat och medicin.
              För oss kristdemokrater är detta oerhört viktigt. Jag säger inte
              detta för att negligera våra svenska förhållanden.
            </seg>
          </u>
          <u xml:id="i-06463f9d1fe860b1-826" prev="i-06463f9d1fe860b1-804" who="Q6220743">
            <seg>
              Herr talman! Jag är djupt bekymrad över många barns situation
              i Sverige. Nästan 400 000 barn lever i familjer med missbruk eller
              ett utvecklat riskdrickande. De barnen är knappast rika även om
              det skulle finnas gott om pengar i hushållet. Ungefär 20 000 barn
              är omhändertagna i vårt land.
            </seg>
          </u>
          <u xml:id="i-06463f9d1fe860b1-827" prev="i-06463f9d1fe860b1-804" who="Q6220743">
            <seg>
              Varannan tonåring säger sig sakna någon vuxen att tala med, och
              var femte säger att föräldrarna inte har tid för dem.
            </seg>
          </u>
          <u xml:id="i-06463f9d1fe860b1-828" prev="i-06463f9d1fe860b1-804" who="Q6220743">
            <seg>
              Vi vet att vårt land är ett välfärdssamhälle, men vi vet också
              att allt fler barn och ungdomar har en ökande psykisk ohälsa.
              Det kan inte enbart vara flera ekonomiska reformer eller bidragssystem
              som ska få den psykiska ohälsan att minska. Det behövs mer värme.
              Vi måste se varje barn och varje tonåring och ge tid och kärlek
              för att minska den sociala fattigdomen och öka tryggheten under
              de viktiga uppväxtåren.
            </seg>
          </u>
          <u xml:id="i-06463f9d1fe860b1-829" prev="i-06463f9d1fe860b1-804" who="Q6220743">
            <seg>
              Nog skulle det te sig både mänskligt och angeläget att vi för
              ett ögonblick flyttar fokus något från kronor och ören och i ord
              och berättelser visar förståelse för vad föräldrar, familj och
              de små gemenskaperna, till exempel i popgruppen eller idrottsklubben,
              betyder för att barn ska uppleva ett rikt och meningsfullt liv!
            </seg>
          </u>
          <u xml:id="i-06463f9d1fe860b1-830" prev="i-06463f9d1fe860b1-804" who="Q6220743">
            <seg>
              Herr talman! Regeringen gör stora insatser för att komma till
              rätta med att det i vårt land finns barn i ekonomisk utsatthet.
              Kristdemokraterna vill vara en stark förespråkare i Sveriges riksdag
              för att barn och unga ska få förbättrade uppväxtvillkor. I det
              arbetet ska vi inte bara göra så gott vi kan. Vi ska göra det
              som krävs!
            </seg>
          </u>
          <note>
            Jag yrkar bifall till förslaget i socialutskottets betänkande.
          </note>
          <note type="speaker">
            Anf. 110 CHRISTER ENGELHARDT (S) replik:
          </note>
          <u xml:id="i-06463f9d1fe860b1-831" next="i-06463f9d1fe860b1-834" who="Q3359406">
            <seg>
              Herr talman! Roland Utbult sade precis: Vi kristdemokrater ska
              göra allt vi kan för detta. Det tvivlar jag inte en sekund på
              att Roland Utbult menar. Men samtidigt ska man komma ihåg att
              Roland Utbult är ledamot i Sveriges riksdag och tillhör Kristdemokraterna
              som ingår i en alliansregering som det första den gjorde efter
              valet 2006 var att ge sig på arbetslöshetsförsäkringen och sjukförsäkringen
              i syfte att få inkomster till statskassan för att sänka skatten
              för höginkomsttagare, alltså inkomsttagare i Roland Utbults och
              min situation.
            </seg>
          </u>
          <u xml:id="i-06463f9d1fe860b1-832" prev="i-06463f9d1fe860b1-831" who="Q3359406">
            <seg>
              Det gjorde att, vilket jag pekat på tidigare, två av tre som
              är utan jobb i dag inte får någon arbetslöshetsersättning.
            </seg>
          </u>
          <u xml:id="i-06463f9d1fe860b1-833" prev="i-06463f9d1fe860b1-831" who="Q3359406">
            <seg>
              Det är de regler som alliansregeringen har stiftat. Vi har till
              viss del genom ett tillkännagivande här i riksdagen lyckats få
              till stånd en förändring. Men det negligerar man från regeringens
              sida. Det ansvariga statsrådet har till och med så sent som i
              går fått gå ut och be riksdagen om ursäkt.
            </seg>
          </u>
          <u xml:id="i-06463f9d1fe860b1-834" prev="i-06463f9d1fe860b1-831" who="Q3359406">
            <seg>
              Det har bland annat bidragit till den ekonomiska utsatthet som
              många barn i Sverige i dag lever i och som vi debatterar här i
              riksdagen. Jag hoppas att Roland Utbult verkligen tar sig själv
              på orden och gör vad Roland Utbult kan med Kristdemokraterna i
              Sveriges riksdag för att motverka den situation vi nu har hamnat
              i.
            </seg>
          </u>
          <note type="speaker">
            Anf. 111 ROLAND UTBULT (KD) replik:
          </note>
          <u xml:id="i-06463f9d1fe860b1-835" next="i-06463f9d1fe860b1-837" who="Q6220743">
            <seg>
              Herr talman! Det är en viktig problematik som Christer Engelhardt
              tar upp. Vi kristdemokrater har sett vad som hände med socialförsäkringen.
              Vi har varit väldigt aktiva med att förändra den och se över den.
              Vi har haft arbetsgrupper som arbetat med det. Vi har lagt fram
              förslag. Jag tror att vi i hög grad har påverkat socialförsäkringen
              så att den har blivit bra mycket bättre. Det var människor som
              for illa. Det förnekar jag inte ett ögonblick.
            </seg>
          </u>
          <u xml:id="i-06463f9d1fe860b1-836" prev="i-06463f9d1fe860b1-835" who="Q6220743">
            <seg>
              Jag vet att Socialdemokraterna har en historia med att skattebefria
              våra allra rikaste miljardärer. Det tycker jag är oerhört stötande.
              Ni kanske ska vara lite försiktiga här med orden.
            </seg>
          </u>
          <u xml:id="i-06463f9d1fe860b1-837" prev="i-06463f9d1fe860b1-835" who="Q6220743">
            <seg>
              När det gäller a-kassan menar vi att den bör vara allmän och
              obligatorisk. Vi vill ha ett tak som följer prisutvecklingen.
              Vi har sett över det och är med på banan även när det gäller den
              frågan.
            </seg>
          </u>
          <note type="speaker">
            Anf. 112 CHRISTER ENGELHARDT (S) replik:
          </note>
          <u xml:id="i-06463f9d1fe860b1-838" next="i-06463f9d1fe860b1-841" who="Q3359406">
            <seg>
              Herr talman! Jag ska citera en professor från Lunds universitet,
              Anders Kjellberg, som säger så här i Dagens Nyheter i dag: I regel
              fick de som tjänade minst betala mest. På flera håll inom LO var
              den sammanlagda avgiften för fack och a-kassa uppe på 700800 kronor.
              Det innebar att organisationsgraden blev högre bland tjänstemän
              än arbetare.
            </seg>
          </u>
          <u xml:id="i-06463f9d1fe860b1-839" prev="i-06463f9d1fe860b1-838" who="Q3359406">
            <seg>
              Detta är ett tydligt exempel på att när man gav sig på a-kassan
              tvingade man människor att lämna arbetslöshetsförsäkringen. Man
              ville egentligen försvaga den svenska fackföreningsrörelsen. Man
              gav sig på a-kassan. Det gjorde att människor valde att lämna
              a-kassan men stannade kvar i den svenska fackföreningsrörelsen.
            </seg>
          </u>
          <u xml:id="i-06463f9d1fe860b1-840" prev="i-06463f9d1fe860b1-838" who="Q3359406">
            <seg>
              Detta har bidragit till att vi i dag står inför detta. År 2006
              hade 70 procent av alla arbetslösa ersättning. I november i fjol
              var det hälften så många, 36 procent. Detta är siffror från Arbetsförmedlingen.
            </seg>
          </u>
          <u xml:id="i-06463f9d1fe860b1-841" prev="i-06463f9d1fe860b1-838" who="Q3359406">
            <seg>
              Det kan inte vara något att slå sig för bröstet för från alliansregeringen
              och säga: Vi har en politik som gör att människor får ett jobb.
              Vi ser att människor tvingas ut i arbetslöshet och i sjukförsäkringar
              som inte ger några inkomster. Det gör att precis den grupp vi
              talar om i dag, barnen, drabbas på ett otroligt olyckligt sätt.
            </seg>
          </u>
          <note type="speaker">
            Anf. 113 ROLAND UTBULT (KD) replik:
          </note>
          <u xml:id="i-06463f9d1fe860b1-842" next="i-06463f9d1fe860b1-845" who="Q6220743">
            <seg>
              Herr talman! Jag ser bekymren när det gäller barnen. Jag har
              sett att barn har hamnat illa till av olika skäl. Förutom det
              som Christer Engelhardt nämner kan det finnas andra orsaker. Det
              kan till exempel vara föräldrar som av olika skäl inte har lyckats
              ta sig an familjen på ett bra sätt. De har hamnat i en ekonomiskt
              utsatt situation också på grund av det. Det finns flera skäl.
            </seg>
          </u>
          <u xml:id="i-06463f9d1fe860b1-843" prev="i-06463f9d1fe860b1-842" who="Q6220743">
            <seg>
              Jag håller verkligen med Christer Engelhardt om att bekymren
              finns i vårt samhälle. Vi måste för att komma till rätta med problematiken
              erkänna att det finns problem. Jag är med dig på den linjen. Vi
              är inte nöjda såsom utvecklingen har varit när det gäller a-kassan.
              Därför ser vi över den.
            </seg>
          </u>
          <u xml:id="i-06463f9d1fe860b1-844" prev="i-06463f9d1fe860b1-842" who="Q6220743">
            <seg>
              Vi i Kristdemokraterna vill ha en obligatorisk allmän a-kassa
              som följer prisutvecklingen. I mitt parti har vi väldigt starkt
              engagemang. Vi har ett fokusområde som gäller barns och ungas
              uppväxtvillkor.
            </seg>
          </u>
          <u xml:id="i-06463f9d1fe860b1-845" prev="i-06463f9d1fe860b1-842" who="Q6220743">
            <seg>
              Jag tror att vi är med och påverkar politiken både i Alliansen
              och i stort i Sveriges riksdag. Tack för replikskiftet. Det är
              viktiga frågor som vi debatterar.
            </seg>
          </u>
          <note type="speaker">
            Anf. 114 EVA OLOFSSON (V) replik:
          </note>
          <u xml:id="i-06463f9d1fe860b1-846" next="i-06463f9d1fe860b1-851" who="Q4970993">
            <seg>
              Herr talman! Roland Utbult sade att barn var drabbade av de försämringar
              i a-kassan och sjukförsäkringen som hans parti var med och beslutade
              om. Det är bara att konstatera att människor är drabbade. Det
              kan vi se i DN i dag. Det pågår i dag.
            </seg>
          </u>
          <u xml:id="i-06463f9d1fe860b1-847" prev="i-06463f9d1fe860b1-846" who="Q4970993">
            <seg>
              De barn som lever med dessa föräldrar ska inte bara vara med
              i en familj där det är jättejobbigt att någon är arbetslös. De
              ska också drabbas av en väldigt dålig ekonomi. Det är likadant
              när människor blir sjuka i dag. Det var klädsamt av Roland Utbult
              att ligga lågt i det tidigare replikskiftet.
            </seg>
          </u>
          <u xml:id="i-06463f9d1fe860b1-848" prev="i-06463f9d1fe860b1-846" who="Q4970993">
            <seg>
              Vi vill ha en arbetslöshetskassa som fortsätter som förut. Men
              den kommer att bli så att i stort sett alla är med i den om man
              ger bra inträdesvillkor. Det handlar om att man gör avgiften låg
              och inte gör det svårare att gå med som Alliansen gjorde och att
              den för stora grupper ger 80 procent av lönen. Jag har aldrig
              förstått vad den obligatoriska a-kassa som du talar om kommer
              att ge för nivå.
            </seg>
          </u>
          <u xml:id="i-06463f9d1fe860b1-849" prev="i-06463f9d1fe860b1-846" who="Q4970993">
            <seg>
              Det viktiga är att dessa försämringar har drabbat barn och barnfamiljer.
              Jag funderade lite förut om Roland Utbult ville ha upp oss här
              på replikskiften när han svingade mot V och Miljöpartiet. Jag
              tror inte att han har läst Göteborgs universitets undersökningar
              om vad man kopplar till med olika partier. Jag kan rekommendera
              dem.
            </seg>
          </u>
          <u xml:id="i-06463f9d1fe860b1-850" prev="i-06463f9d1fe860b1-846" who="Q4970993">
            <seg>
              Jag vill också fråga vad det är för beskattning som KD vill göra
              av de miljardärer som ni anklagar sossarna för att inte vilja
              beskatta. Då måste du själv vilja det, antar jag.
            </seg>
          </u>
          <u xml:id="i-06463f9d1fe860b1-851" prev="i-06463f9d1fe860b1-846" who="Q4970993">
            <seg>
              Det vore väldigt klädsamt om vi konkret fick höra vad barnsatsningen
              från KD:s sida innebär för de barn som är i ett ekonomiskt utsatt
              läge. Det gäller speciellt vad ni vill göra för ensamstående föräldrar.
              Det jag hör från ensamstående föräldrar är att KD har glömt att
              det finns ensamstående föräldrar. KD för en politik som gynnar
              familjer med två föräldrar.
            </seg>
          </u>
          <note type="speaker">
            Anf. 115 ROLAND UTBULT (KD) replik:
          </note>
          <u xml:id="i-06463f9d1fe860b1-852" next="i-06463f9d1fe860b1-858" who="Q6220743">
            <seg>
              Herr talman! Lite eldade jag väl upp oppositionen. Jag tittade
              lite grann på tavlan innan jag kritiserade oppositionen. Sedan
              tittade jag efteråt och såg att det blivit rött på flera platser.
            </seg>
          </u>
          <u xml:id="i-06463f9d1fe860b1-853" prev="i-06463f9d1fe860b1-852" who="Q6220743">
            <seg>
              Detta är allvarliga saker. Precis som jag sade nyligen till Christer
              Engelhardt måste man för att göra en förändring erkänna att det
              finns ett problem. Annars finns det ingen möjlighet att se hur
              man ska gå vidare.
            </seg>
          </u>
          <u xml:id="i-06463f9d1fe860b1-854" prev="i-06463f9d1fe860b1-852" who="Q6220743">
            <seg>
              Det är precis som Eva Olofsson säger och som jag sade. Jag har
              väldigt stor respekt för dig och ditt engagemang. Det är viktigt
              att barn drabbas i dag, och vi vill göra förändringar.
            </seg>
          </u>
          <u xml:id="i-06463f9d1fe860b1-855" prev="i-06463f9d1fe860b1-852" who="Q6220743">
            <seg>
              Jag upprepar lite grann vad regeringen gör så att detta blir
              väldigt konkret. Riksnormen höjs. Det betyder att du får mer pengar
              i försörjningsstöd och att levnadsstandarden höjs något. Vi höjer
              ett bidrag inom bostadsbidraget från den 1 januari 2012. Det kommer
              alla barnfamiljer med bostadsbidrag till del.
            </seg>
          </u>
          <u xml:id="i-06463f9d1fe860b1-856" prev="i-06463f9d1fe860b1-852" who="Q6220743">
            <seg>
              Vi har höjt flerbarnstillägget från den 1 juli 2010. Arbetslinjen
              arbetar vi med för att människor ska få jobb bland annat med hjälp
              av nystartsjobb. Det handlar om människor som har varit borta
              från arbetet i ett år.
            </seg>
          </u>
          <u xml:id="i-06463f9d1fe860b1-857" prev="i-06463f9d1fe860b1-852" who="Q6220743">
            <seg>
              Vi har etableringsreformen för nyanlända invandrare, som trädde
              i kraft den 1 december 2010. Dessutom kan du från 2013 ta ett
              jobb och samtidigt behålla en del av försörjningsstödet, eller
              socialbidraget som det hette tidigare. Också det är en viktig
              reform som kommer. Nog gör regeringen mycket.
            </seg>
          </u>
          <u xml:id="i-06463f9d1fe860b1-858" prev="i-06463f9d1fe860b1-852" who="Q6220743">
            <seg>
              Jag skulle vilja återkomma till det som gäller familjen i min
              nästa replik.
            </seg>
          </u>
          <note type="speaker">
            Anf. 116 EVA OLOFSSON (V) replik:
          </note>
          <u xml:id="i-06463f9d1fe860b1-859" next="i-06463f9d1fe860b1-863" who="Q4970993">
            <seg>
              Herr talman! Jag har ännu inte hört hur Roland Utbult vill beskatta
              miljardärerna, men det kanske bara var något han svingade mot
              Socialdemokraterna.
            </seg>
          </u>
          <u xml:id="i-06463f9d1fe860b1-860" prev="i-06463f9d1fe860b1-859" who="Q4970993">
            <seg>
              KD har drivit frågan om vårdnadsbidraget. Ensamstående föräldrar
              säger att de inte kan leva på det, utan de vill ha ett jobb, en
              lön och barnomsorg. Därför vore det intressant att höra vad du,
              Roland Utbult, säger om barnomsorg på obekväm arbetstid, något
              som jag även frågat andra debattörer om, så att en ensamstående
              förälder kan känna tryggheten i att barnet är väl omhändertaget
              när han eller hon jobbar på obekväm arbetstid eller så att en
              arbetslös ensamstående förälder, oftast mamman, känner att hon
              kan söka de jobb som finns, varav många är på obekväm arbetstid.
            </seg>
          </u>
          <u xml:id="i-06463f9d1fe860b1-861" prev="i-06463f9d1fe860b1-859" who="Q4970993">
            <seg>
              Det vore intressant att även höra hur du ser på de stora barngrupper
              som finns i förskolan och i fritidshemmen. De har ju blivit väldigt
              stora. Med mindre barngrupper kan man naturligtvis stötta barnen,
              till exempel de barn som har utländska föräldrar, så att de tidigt
              lär sig språket, kommer i gång och klarar av skolan bättre.
            </seg>
          </u>
          <u xml:id="i-06463f9d1fe860b1-862" prev="i-06463f9d1fe860b1-859" who="Q4970993">
            <seg>
              Om man inte har mer personal på fritidshemmen, som i dag har
              grupper på 40 barn grupperna har blivit mycket mindre personaltäta
              under den borgerliga regeringstiden har man små möjligheter att
              stötta de barn som behöver extra stöd och som man mycket väl borde
              kunna fånga upp både i skolan och på fritidshemmen. Fritidshemmen
              är i dag alldeles för mycket av förvaring jämfört med hur det
              var på 80- och 90-talen då det fanns personal på fritis. Det är
              två frågor som jag gärna vill höra hur ni ser på.
            </seg>
          </u>
          <u xml:id="i-06463f9d1fe860b1-863" prev="i-06463f9d1fe860b1-859" who="Q4970993">
            <seg>
              Dessutom undrar jag om ni tänker höja underhållsstödet. Som jag
              sade var jag och talade med Makalösa föräldrar för några dagar
              sedan. Att höja bostadsbidraget är väl bra, sade de, men många
              av deras medlemmar vågar inte söka bostadsbidrag eftersom de kan
              bli återbetalningsskyldiga. När de inte vet hur de har det med
              jobbet och ekonomin framöver är de rädda för att få en skuld som
              ska betalas. De vill mycket hellre att det satsas på underhållsstödet,
              och det vill vi i Vänsterpartiet höja.
            </seg>
          </u>
          <note type="speaker">
            Anf. 117 ROLAND UTBULT (KD) replik:
          </note>
          <u xml:id="i-06463f9d1fe860b1-864" next="i-06463f9d1fe860b1-868" who="Q6220743">
            <seg>
              Herr talman! Jag vill börja med frågan om ensamstående föräldrar.
              På Eva Olofsson kan det låta som om Kristdemokraterna har något
              emot ensamstående föräldrar. Vi lever ju i verkligheten och familjer
              ser väldigt olika ut. Jag har redovisat vad som görs för familjerna.
              Det gäller även ensamstående föräldrar.
            </seg>
          </u>
          <u xml:id="i-06463f9d1fe860b1-865" prev="i-06463f9d1fe860b1-864" who="Q6220743">
            <seg>
              Vi är absolut inga motståndare till barnomsorgen heller. Det
              handlar om valfrihet. Nu lanserar vi en barnomsorgspeng, det som
              tidigare kallades vårdnadsbidrag och som förbättrats och utvecklats.
              Det är remisstid och vi håller på att diskutera ärendet. För att
              få riktig valfrihet är det naturligtvis viktigt att det finns
              barnomsorg. Vi vill inte att alla ska vara hemma med sina barn,
              utan verklig valfrihet handlar om att också barnomsorgen fungerar.
            </seg>
          </u>
          <u xml:id="i-06463f9d1fe860b1-866" prev="i-06463f9d1fe860b1-864" who="Q6220743">
            <seg>
              Jag delar absolut Eva Olofssons uppfattning att man ska kunna
              få barnomsorg även på obekväm tid.
            </seg>
          </u>
          <u xml:id="i-06463f9d1fe860b1-867" prev="i-06463f9d1fe860b1-864" who="Q6220743">
            <seg>
              När det gäller personal kontra storleken på barngrupperna kan
              jag nämna att i Uddevalla, där jag hör hemma, har vi ett kristdemokratiskt
              kommunalråd som har hand om dessa frågor. Vi har 1819 barn i varje
              grupp, och vi jobbar för att få ned antalet. Sedan får vi se hur
              vi lyckas, men ambitionen finns i alla fall.
            </seg>
          </u>
          <u xml:id="i-06463f9d1fe860b1-868" prev="i-06463f9d1fe860b1-864" who="Q6220743">
            <seg>
              Jag vet inte om Eva Olofsson fick svar på alla frågor. Jag vill
              säga att för oss är det viktigt med valfrihet, och det handlar
              inte bara om familjen utan också om barnomsorgen. Dessutom vill
              jag gärna att vi försöker öppna för obekväm arbetstid så att det
              finns möjligheter till riktigt stor valfrihet för familjerna.
            </seg>
          </u>
          <note type="speaker">
            Anf. 118 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-869" next="i-06463f9d1fe860b1-870" who="Q5628155">
            <seg>
              Herr talman! Det var intressant att lyssna på Roland Utbult.
              Han var den kanske tydligaste av alliansföreträdarna med att öppna
              för barnomsorg på obekväm arbetstid, även om jag inte fick något
              riktigt besked om huruvida vi i Sveriges riksdag borde lagstifta
              om det så att det blir en rättighet. Det är den följdfråga jag
              i så fall har.
            </seg>
          </u>
          <u xml:id="i-06463f9d1fe860b1-870" prev="i-06463f9d1fe860b1-869" who="Q5628155">
            <seg>
              Jag vill återknyta till mina tidigare frågeställningar och börjar
              med FN:s barnrättskommitté. Hur ser Kristdemokraterna på att Sverige,
              som jag tidigare sade, bör överväga att upprätta en handlingsplan
              för att bekämpa barnfattigdomen i tider av ekonomisk kris? Frågan
              avser Sverige på nationell nivå.
            </seg>
          </u>
          <note type="speaker">
            Anf. 119 ROLAND UTBULT (KD) replik:
          </note>
          <u xml:id="i-06463f9d1fe860b1-871" next="i-06463f9d1fe860b1-874" who="Q6220743">
            <seg>
              Herr talman! När det gäller FN:s barnkonvention vill vi helt
              och fullt att den ska bli svensk lag. Så är det. Vi har förordat
              det. Vi gör det i Alliansen. Vi gör det överallt där vi går fram.
              Vi tycker att det är viktigt. Vi vet att det finns en viss problematik
              kring barnkonventionen. På vissa punkter är svensk lag till och
              med starkare formulerad än konventionen. De måste därför på något
              sätt harmonieras.
            </seg>
          </u>
          <u xml:id="i-06463f9d1fe860b1-872" prev="i-06463f9d1fe860b1-871" who="Q6220743">
            <seg>
              På grund av de fantastiskt fina inslag som finns i barnkonventionen
              anser vi att den ska bli svensk lag. Där finns inget problem för
              vår del. Problemet är väl i så fall att försöka få alla att vara
              med på det. Jag hörde Maria Lundqvist-Brömster tidigare i debatten
              uttrycka Folkpartiets syn på detta.
            </seg>
          </u>
          <u xml:id="i-06463f9d1fe860b1-873" prev="i-06463f9d1fe860b1-871" who="Q6220743">
            <seg>
              Beträffande obekväm arbetstid vet jag inte om det var någon direkt
              fråga från Magnus Ehrencrona, men det har jag svarat på.
            </seg>
          </u>
          <u xml:id="i-06463f9d1fe860b1-874" prev="i-06463f9d1fe860b1-871" who="Q6220743">
            <seg>
              Magnus Ehrencrona vill ha en nationell plan mot barnfattigdomen,
              men det finns ingen majoritet för det i riksdagen och vi tycker
              inte att det är nödvändigt heller.
            </seg>
          </u>
          <note type="speaker">
            Anf. 120 MAGNUS EHRENCRONA (MP) replik:
          </note>
          <u xml:id="i-06463f9d1fe860b1-875" next="i-06463f9d1fe860b1-876" who="Q5628155">
            <seg>
              Herr talman! Jag fick inte något riktigt svar på hur Roland Utbult
              ser på att FN:s barnrättskommitté förespråkar att Sverige ska
              ta fram en nationell handlingsplan. Jag vore tacksam om jag kunde
              få svar på det.
            </seg>
          </u>
          <u xml:id="i-06463f9d1fe860b1-876" prev="i-06463f9d1fe860b1-875" who="Q5628155">
            <seg>
              När det gäller barnomsorg på obekväm arbetstid var följdfrågan
              till det svar tidigare frågeställare fick huruvida Kristdemokraterna
              kan tänka sig att överväga att lagstifta om rätten till barnomsorg
              på obekväm arbetstid så att det inte blir upp till kommunernas
              godtycke. Hur ser ni på att föräldrarna har rätt att kräva barnomsorg
              på icke-kontorstid, på samma sätt som till barnomsorg på kontorstid?
            </seg>
          </u>
          <note type="speaker">
            Anf. 121 ROLAND UTBULT (KD) replik:
          </note>
          <u xml:id="i-06463f9d1fe860b1-877" next="i-06463f9d1fe860b1-878" who="Q6220743">
            <seg>
              Herr talman! Vi har i Sveriges riksdag antagit en strategi för
              barns rättigheter. Därför anser jag inte att vi just nu behöver
              göra någonting ytterligare där. Det handlar om att barn ska lyssnas
              på mycket mer, bland annat i rättsprocesser. Jag är tillfreds
              med den strategi som vi röstat om i kammaren och således antagit
              i Sveriges riksdag.
            </seg>
          </u>
          <u xml:id="i-06463f9d1fe860b1-878" prev="i-06463f9d1fe860b1-877" who="Q6220743">
            <seg>
              När det gäller lagstiftning om obekväm arbetstid får vi väl titta
              på det. Magnus Ehrencrona får nog inget annat svar på den frågan
              av mig just nu. Det är en intressant fråga. Det handlar om att
              se hur vi kan möjliggöra för familjer, för dem som arbetar, att
              verkligen få riktig valfrihet. Det handlar om familj och barnomsorg
              i olika former.
            </seg>
          </u>
          <note type="speaker">
            Anf. 122 CHRISTIN HAGBERG (S):
          </note>
          <note>
            Herr talman! Jag vill börja med att instämma i Christer Engelhardts
            anförande och yrka bifall till reservation nr 1.
          </note>
          <u xml:id="i-06463f9d1fe860b1-879" next="i-06463f9d1fe860b1-891" who="Q4951904">
            <seg>
              I november var jag på ett seminarium i Katrineholm som handlade
              om barnfattigdom. På det seminariet var det en förskollärare som
              sade ungefär på följande sätt: Nu börjar det närma sig vintern,
              det är kallt ute, och på måndag när lille Pelle kommer till dagis
              har han trots det kalla vädret fortfarande sin slitna sommarjacka
              och ett par trasiga gympadojor på sig. Vad ska jag som förskollärare
              säga till hans mamma när jag samtidigt förstår att de ännu inte
              haft tillräckligt med pengar för att kunna köpa Pelle en varmare
              jacka och ett par tjocka skor eller stövlar?
            </seg>
          </u>
          <u xml:id="i-06463f9d1fe860b1-880" prev="i-06463f9d1fe860b1-879" who="Q4951904">
            <seg>
              Detta berörde mig väldigt mycket. Det gav mig också en bekräftelse
              på att den borgerliga välfärdspolitiken är hård och tuff och drar
              isär samhället på ett brutalt vis och att utanförskapet drabbar
              barnen allra mest.
            </seg>
          </u>
          <u xml:id="i-06463f9d1fe860b1-881" prev="i-06463f9d1fe860b1-879" who="Q4951904">
            <seg>
              I betänkandet redogörs för de åtgärder som ni i Alliansen har
              genomfört för att förbättra för barnen. Trots dessa åtgärder växer
              problemet. Antalet barn som lever i ekonomiskt utsatta familjer
              ökar. När Rädda Barnen presenterade sin rapport förra gången blev
              det en välbehövlig debatt. Nu är snart nästa rapport klar, och
              vad jag har erfarit fortsätter ökningen av antalet barn i ekonomiskt
              utsatta familjer. Problemet är alltså långt ifrån löst.
            </seg>
          </u>
          <u xml:id="i-06463f9d1fe860b1-882" prev="i-06463f9d1fe860b1-879" who="Q4951904">
            <seg>
              På 90-talet, som nämndes här, såg vi problemet. Efter att vi
              socialdemokrater tillsammans med Centerpartiet hade hanterat den
              ekonomiska krisen påbörjade vi arbetet med att minska barnfattigdomen.
              Och antalet minskade. Den trenden bröts 2008.
            </seg>
          </u>
          <u xml:id="i-06463f9d1fe860b1-883" prev="i-06463f9d1fe860b1-879" who="Q4951904">
            <seg>
              Herr talman! Om det finns ett problem känner man ju att man vill
              lösa det. Och om de åtgärder som man vidtar inte hjälper föreslår
              eller vidtar man nya åtgärder såvida man inte tycker att det inte
              är något problem. Jag är av den uppfattningen att den borgerliga
              regeringen medvetet driver denna politik. Ni vill att samhället
              ska dras isär och att dessa barn får skylla sig själva som inte
              har sett till att födas till världen i en familj som har tillräckliga
              resurser.
            </seg>
          </u>
          <u xml:id="i-06463f9d1fe860b1-884" prev="i-06463f9d1fe860b1-879" who="Q4951904">
            <seg>
              Studerar man er politik och de beslut som ni har fattat sedan
              2006 står det klart att ni vill gå tillbaka till gamla tider.
              Utbildning ska bara vara vissa människor förunnad, och omsorgen
              ska inte vara efter behov utan efter hur tjock plånbok man har.
              Blir du sjuk skyll dig själv! Man tvingar allvarligt sjuka att
              fortsätta att jobba eller att gå till Arbetsförmedlingen. Ja,
              listan kan göras lång.
            </seg>
          </u>
          <u xml:id="i-06463f9d1fe860b1-885" prev="i-06463f9d1fe860b1-879" who="Q4951904">
            <seg>
              Senast i morse på nyheterna det har vi fått refererat av flera
              hörde vi att det är endast en tredjedel av dem som är arbetslösa
              som har a-kassa och att allt fler tvingas söka försörjningsstöd.
            </seg>
          </u>
          <u xml:id="i-06463f9d1fe860b1-886" prev="i-06463f9d1fe860b1-879" who="Q4951904">
            <seg>
              Förra veckan kom en rapport från Barnombudsmannen och Kronofogdemyndigheten
              som fick mig att börja tänka på den gamla statartiden. Antalet
              barn som vräks från sina hem ökar i Sverige i dag.
            </seg>
          </u>
          <u xml:id="i-06463f9d1fe860b1-887" prev="i-06463f9d1fe860b1-879" who="Q4951904">
            <seg>
              Det är inte nog med att ni tvingar ut människor i fattigdom,
              utan ni skickar också räkningen till kommunerna. Försörjningsstödet
              ökar. Detta gör att det finns mindre pengar ute i kommunerna till
              äldreomsorg, skola, barnomsorg och så vidare. Ni säger en sak
              och gör någonting annat.
            </seg>
          </u>
          <u xml:id="i-06463f9d1fe860b1-888" prev="i-06463f9d1fe860b1-879" who="Q4951904">
            <seg>
              Att flertalet av partierna i Alliansen driver denna politik är
              jag inte dugg överraskad av. Till skillnad från kanske en del
              av er har jag läst er historia. Men jag är mycket fundersam på
              hur Folkpartiet kan ställa upp på detta. Tyvärr har Folkpartiets
              representant gått hon ville väl inte fortsätta att lyssna på mig.
            </seg>
          </u>
          <u xml:id="i-06463f9d1fe860b1-889" prev="i-06463f9d1fe860b1-879" who="Q4951904">
            <seg>
              Det fanns en gång något som kallades socialliberaler som stod
              bakom den svenska modellen med ett generellt välfärdssystem, som
              vi alla bidrog till efter förmåga och fick del av efter behov.
              Visserligen har de flesta av dem försvunnit, men jag undrar ändå
              hur de tänker.
            </seg>
          </u>
          <u xml:id="i-06463f9d1fe860b1-890" prev="i-06463f9d1fe860b1-879" who="Q4951904">
            <seg>
              Till sist vill jag kommentera Centerpartiets inlägg, som flera
              av er också har varit inne på. Jag håller naturligtvis med om
              att arbete är det som skapar välfärd. Men det är ju fördelningen
              av välfärden som vi reagerar på. Centerpartiets representant tog
              upp RUT-avdraget, sänkt arbetsgivaravgift för unga och sänkt restaurangmoms
              det som ni har valt för att få fler i arbete.
            </seg>
          </u>
          <u xml:id="i-06463f9d1fe860b1-891" prev="i-06463f9d1fe860b1-879" who="Q4951904">
            <seg>
              Vi tycker att de pengar som detta kostar kunde ha använts inom
              till exempel äldreomsorgen, barnomsorgen och så vidare. Jag tror
              att det hade skapat minst lika många nya jobb. Det tror jag också
              att många med mig skulle hålla med om, om jag inte hade som mål
              att skapa större klyftor i samhället som den borgerliga regeringen
              har.
            </seg>
          </u>
          <note type="speaker">
            Anf. 123 GUNILLA NORDGREN (M):
          </note>
          <u xml:id="i-06463f9d1fe860b1-892" next="i-06463f9d1fe860b1-909" who="Q4969998">
            <seg>
              Herr talman! Mycket har sagts i denna debatt i dag, och det visar
              att detta ämne engagerar många av oss. Jag tycker att det är jättebra.
            </seg>
          </u>
          <u xml:id="i-06463f9d1fe860b1-893" prev="i-06463f9d1fe860b1-892" who="Q4969998">
            <seg>
              Barnfattigdom är ett begrepp, som vi har talat om här, som definieras
              på ett flertal olika sätt 13 stycken eller så. Det berör också
              flera politiska områden, vilket visar sig i att det är flera utskott
              som har yttrat sig. Som ledamot i socialförsäkringsutskottet vill
              jag ta upp några saker. Och jag är ny för denna mandatperiod,
              Christer.
            </seg>
          </u>
          <u xml:id="i-06463f9d1fe860b1-894" prev="i-06463f9d1fe860b1-892" who="Q4969998">
            <seg>
              När man talar om den relativa barnfattigdomen innebär den de
              facto att om alla barnfamiljer i ett land får det bättre, men
              vissa får 300 kronor mer i månaden och andra 600 kronor mer i
              månaden, har ändå den relativa barnfattigdomen ökat. Den absoluta
              barnfattigdomen har ökat lite grann men är fortfarande, tack och
              lov, lägre än vad den var 1997.
            </seg>
          </u>
          <u xml:id="i-06463f9d1fe860b1-895" prev="i-06463f9d1fe860b1-892" who="Q4969998">
            <seg>
              Regeringens mening med den ekonomiska familjepolitiken är att
              skapa goda och trygga uppväxtvillkor för barn och ungdomar och
              att ge alla barn samma rättigheter och möjligheter att fullt ut
              forma sina liv under uppväxten.
            </seg>
          </u>
          <u xml:id="i-06463f9d1fe860b1-896" prev="i-06463f9d1fe860b1-892" who="Q4969998">
            <seg>
              Regeringen har också genomfört, som har sagts här, dels flerbarnstillägg,
              dels höjda bostadsbidrag som är utformade på det sättet att det
              kommer de sämst ställda familjerna till godo. Det är en tydlig
              fördelningspolitisk inriktning i denna budget. De mätningar som
              vi pratar om här gjordes före både flerbarnstillägget och de höjda
              bostadsbidragen.
            </seg>
          </u>
          <u xml:id="i-06463f9d1fe860b1-897" prev="i-06463f9d1fe860b1-892" who="Q4969998">
            <seg>
              I flera motioner efterlyser man en handlingsplan, men jag anser
              att de åtgärder som regeringen har vidtagit är bra. Och flera
              andra åtgärder är under beredning. Dessutom blir saker inte alltid
              bättre för att man har en plan.
            </seg>
          </u>
          <u xml:id="i-06463f9d1fe860b1-898" prev="i-06463f9d1fe860b1-892" who="Q4969998">
            <seg>
              Herr talman! Flerbarnstillägget höjdes, och konstruktionen på
              bostadsbidraget var sådan att man nådde de sämst ställda familjerna.
              Jag tycker att det är jättebra. Sedan motverkar man inte barnfattigdom
              enbart genom att höja olika bidrag, men det är en av flera åtgärder
              som är nödvändiga.
            </seg>
          </u>
          <u xml:id="i-06463f9d1fe860b1-899" prev="i-06463f9d1fe860b1-892" who="Q4969998">
            <seg>
              Barnfattigdomen är mycket ojämnt fördelad. Man kan se att den
              varierar från 4 procent till 30 procent och i vissa områden, nära
              mig, till och med 60 procent jag tänker på Rosengård. Ensamstående
              och personer med utländsk härkomst är mest utsatta. Detta syns
              tydligt i all statistik.
            </seg>
          </u>
          <u xml:id="i-06463f9d1fe860b1-900" prev="i-06463f9d1fe860b1-892" who="Q4969998">
            <seg>
              Till exempel i Rosengård utanför Malmö som gränsar till min hemkommun
              är utanförskapet skriande stort. Där är det nödvändigt att minska
              bostadssegregationen, som har ökat i Malmö under många år. Jag
              hoppas att den frågan kommer att prioriteras där nere.
            </seg>
          </u>
          <u xml:id="i-06463f9d1fe860b1-901" prev="i-06463f9d1fe860b1-892" who="Q4969998">
            <seg>
              Statistiken visar också att ensamstående utan jobb har haft en
              svag utveckling och att de med jobb har haft en mer gynnsam utveckling.
            </seg>
          </u>
          <u xml:id="i-06463f9d1fe860b1-902" prev="i-06463f9d1fe860b1-892" who="Q4969998">
            <seg>
              Herr talman! Att lära sig svenska och ha en chans att få ett
              jobb är det bästa sättet att bryta utanförskapet, såväl i Malmö
              som på andra platser. Här har Malmö en läxa att göra.
            </seg>
          </u>
          <u xml:id="i-06463f9d1fe860b1-903" prev="i-06463f9d1fe860b1-892" who="Q4969998">
            <seg>
              Det finns några familjer som lyckas ta sig ifrån Rosengård, och
              då hamnar de i våra skolor. Jag har sett elever som är födda i
              Sverige och som nästan inte kan prata svenska och som nästan aldrig
              har varit utanför Rosengård då pratar jag om en och en halv mil.
            </seg>
          </u>
          <u xml:id="i-06463f9d1fe860b1-904" prev="i-06463f9d1fe860b1-892" who="Q4969998">
            <seg>
              Det finns således mycket att göra framöver inom flera politiska
              områden. Vi har i Sverige en av världens minsta skillnader i inkomster,
              vilket vi ska vara stolta över, men man kan alltid sträva efter
              att alla barn ska få en bra start i livet. Vårt bidragssystem
              hjälper många, men det är bara en del. Andra områden är skolan,
              se till att fler kommer i arbete och att det blir mer lönsamt
              att arbeta samt att minska bostadssegregationen.
            </seg>
          </u>
          <u xml:id="i-06463f9d1fe860b1-905" prev="i-06463f9d1fe860b1-892" who="Q4969998">
            <seg>
              Jag kan berätta att nattomsorg eller omsorg på obekväm arbetstid
              är genomförd redan i dag i mer än 50 procent av kommunerna. Av
              dem är mer än 50 procent borgerliga. Jag kan säga att jag själv,
              som kommunstyrelseordförande fram till 2010, införde omsorg på
              obekväm arbetstid. Jag tycker att det är mycket bra.
            </seg>
          </u>
          <u xml:id="i-06463f9d1fe860b1-906" prev="i-06463f9d1fe860b1-892" who="Q4969998">
            <seg>
              Moderatkvinnorna skrev i augusti 2010 att vi ville uppmuntra
              kommunerna att införa barnomsorg på obekväm arbetstid.
            </seg>
          </u>
          <u xml:id="i-06463f9d1fe860b1-907" prev="i-06463f9d1fe860b1-892" who="Q4969998">
            <seg>
              Vi har också ett betänkande som bereds inom Socialdepartementet
              just nu som heter Fortsatt föräldrar om ansvar, ekonomi och samarbete
              för barnets skull . Det är mycket viktigt, för där tittar man
              på underhållsstöd, kanske inte bara kronor och ören. Det är många
              föräldrar som skulle få högre underhållsstöd om de gjorde avtal
              om det och inte hade normen, som det alltför ofta blir, de 1 273
              kronor eller vad det är.
            </seg>
          </u>
          <u xml:id="i-06463f9d1fe860b1-908" prev="i-06463f9d1fe860b1-892" who="Q4969998">
            <seg>
              Jag hoppas mycket på den utredningen och hoppas att den kommer
              fram snart.
            </seg>
          </u>
          <u xml:id="i-06463f9d1fe860b1-909" prev="i-06463f9d1fe860b1-892" who="Q4969998">
            <seg>
              Som socialförsäkringsutskottet också påpekar i sitt yttrande
              utesluter man inte att det även framöver kan bli tal om fortsatta
              satsningar inom de familjepolitiska stöden. Det tycker jag visar
              att regeringen tycker att detta är viktiga frågor och arbetar
              för ett sammanhållet Sverige, där alla ska kunna ha en god miljö.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Riksrevisionens rapport om skattebefrielse för biodrivmedel
          </note>
          <note>
            Föredrogs
          </note>
          <note type="speaker">
            Anf. 124 HANS OLSSON (S):
          </note>
          <u xml:id="i-06463f9d1fe860b1-910" next="i-06463f9d1fe860b1-921" who="Q2438833">
            <seg>
              Herr talman! I dag ska vi resonera om Riksrevisionens rapport
              om skattebefrielse för biodrivmedel.
            </seg>
          </u>
          <u xml:id="i-06463f9d1fe860b1-911" prev="i-06463f9d1fe860b1-910" who="Q2438833">
            <seg>
              Men låt mig först konstatera, innan vi kommer in på den: Ett
              liv går ganska fort, och det händer mycket. Jag brukade förut
              tänka på min gamla mormor. Hon var född 1900 och dog 1997. Så
              mycket hon hann uppleva, och vilka förändringar det var! Nu har
              man själv kommit upp i ålder, så att man kan se att det händer
              en hel del.
            </seg>
          </u>
          <u xml:id="i-06463f9d1fe860b1-912" prev="i-06463f9d1fe860b1-910" who="Q2438833">
            <seg>
              För att lite grann blicka tillbaka på ens egen uppväxt: Det var
              stora, bensinslukande bilar som stod och dreglade, och det skulle
              bara öka och gå fort. Tänk då, herr talman, om man på 50- eller
              60-talet hade vetat att man skulle stå här i Sveriges riksdag
              och resonera om saker och ting därför att klimatet höll på att
              ta stryk, så att man inte kunde fortsätta på det sätt som vi håller
              på med!
            </seg>
          </u>
          <u xml:id="i-06463f9d1fe860b1-913" prev="i-06463f9d1fe860b1-910" who="Q2438833">
            <seg>
              Jag tror att de flesta av oss har kommit till insikten att man
              även om det låter lite klyschigt gärna vill kunna överlämna en
              bättre jord till sina barn än den man ärvde av sina föräldrar.
              Då är nog detta med klimatet och de åtgärder som vi måste vidta
              allvarligt. Det är inget man kan leka med.
            </seg>
          </u>
          <u xml:id="i-06463f9d1fe860b1-914" prev="i-06463f9d1fe860b1-910" who="Q2438833">
            <seg>
              Därför är det bra att Riksrevisionen nu kommer med rapporter.
              De har i dagarna också kommit med en rapport om vem som egentligen
              betalar klimatskatterna, om det är företagen eller hushållen.
              OECD har också kommit med rapporter där man pekar på att vi i
              Sverige subventionerar de fossila bränslena. På EU-nivå förhandlar
              vi om ett nytt energiskattedirektiv som vi i Sverige tycker är
              mycket bra.
            </seg>
          </u>
          <u xml:id="i-06463f9d1fe860b1-915" prev="i-06463f9d1fe860b1-910" who="Q2438833">
            <seg>
              Hela tiden pågår det diskussioner om det viktiga klimatet, som
              vi måste göra någonting åt.
            </seg>
          </u>
          <u xml:id="i-06463f9d1fe860b1-916" prev="i-06463f9d1fe860b1-910" who="Q2438833">
            <seg>
              Då har vi från vårt parti, Socialdemokraterna, till betänkandet
              lagt ett särskilt yttrande där vi vill peka på några saker som
              vi tycker är viktiga för framtiden och för att vi ska kunna göra
              den viktiga klimatomställningen.
            </seg>
          </u>
          <u xml:id="i-06463f9d1fe860b1-917" prev="i-06463f9d1fe860b1-910" who="Q2438833">
            <seg>
              Om vi ska ha en långsiktig och hållbar förändring måste vi också
              ha långsiktiga och stabila spelregler, speciellt för företagen,
              som vi hoppas ska kunna utveckla nya och energismartare produkter.
              Därför vill vi peka på några saker som vi tycker är olyckliga.
            </seg>
          </u>
          <u xml:id="i-06463f9d1fe860b1-918" prev="i-06463f9d1fe860b1-910" who="Q2438833">
            <seg>
              När regeringen nu förändrar förmånsvärdet på förmånsbilar förändrar
              man lite hastigt spelreglerna för etanolmarknaden. Vi ska komma
              ihåg att vi i riksdagen förut har beslutat om den så kallade pumplagen.
              Mackarna blev då tvungna att ha etanolpumpar.
            </seg>
          </u>
          <u xml:id="i-06463f9d1fe860b1-919" prev="i-06463f9d1fe860b1-910" who="Q2438833">
            <seg>
              Om man förändrar på det här sättet blir det lite svajigt spelreglerna
              är inte stabila. Därför tycker vi att det är viktigt att man behåller
              nedsättningen av förmånsvärdet på 20 procent, som var innan. När
              vi vill dra åt ett visst håll för miljöns skull ska det var långsiktigt,
              så att man kan lita på det även om det blir förändringar i riksdagsmajoriteten.
            </seg>
          </u>
          <u xml:id="i-06463f9d1fe860b1-920" prev="i-06463f9d1fe860b1-910" who="Q2438833">
            <seg>
              Vi tycker också att det är viktigt att titta på de höga tullarna,
              för att klara låginblandningen. Det borde kunna göra det möjligt
              att konkurrera med svensktillverkad etanol. Vi har ju mycket av
              råvarorna för etanoltillverkning i Sverige, och det vore bra om
              vi kunde klara det.
            </seg>
          </u>
          <u xml:id="i-06463f9d1fe860b1-921" prev="i-06463f9d1fe860b1-910" who="Q2438833">
            <seg>
              Detta, herr talman, är några synpunkter från oss när det gäller
              detta betänkande. Vi har utvecklat våra synpunkter vidare i ett
              särskilt yttrande.
            </seg>
          </u>
          <note type="speaker">
            Anf. 125 LENA ASPLUND (M):
          </note>
          <u xml:id="i-06463f9d1fe860b1-922" next="i-06463f9d1fe860b1-935" who="Q4987091">
            <seg>
              Herr talman! Vi ska här behandla en rapport från Riksrevisionen
              gällande skattebefrielse för biodrivmedel. Jag kan börja med att
              yrka bifall till förslaget i betänkandet, även om det inte finns
              några reservationer.
            </seg>
          </u>
          <u xml:id="i-06463f9d1fe860b1-923" prev="i-06463f9d1fe860b1-922" who="Q4987091">
            <seg>
              Skattebefrielse för biodrivmedel har varit ett bra sätt för att
              få fart på produktion av dessa och få ned koldioxidutsläppen inom
              transportsektorn.
            </seg>
          </u>
          <u xml:id="i-06463f9d1fe860b1-924" prev="i-06463f9d1fe860b1-922" who="Q4987091">
            <seg>
              I granskningsrapporten drar Riksrevisionen slutsatsen att skattebefrielsen
              är ett dyrt och trubbigt styrmedel för att minska utsläppen av
              växthusgaser. Riksrevisionen bedömer dock att skattebefrielsen
              har varit en förutsättning för att användningen av biodrivmedel
              skulle kunna öka och att skattebefrielsen därmed är en förutsättning
              för de utsläppsreduktioner som kan kopplas till användningen av
              biodrivmedel.
            </seg>
          </u>
          <u xml:id="i-06463f9d1fe860b1-925" prev="i-06463f9d1fe860b1-922" who="Q4987091">
            <seg>
              Regeringen instämmer inte i Riksrevisionens resonemang om kostnader
              och att de utsläppsminskningar som användningen av biodrivmedel
              gett är en dyr åtgärd. Skattebefrielsen har varit nödvändig för
              att kunna uppnå målet 10 procent förnybar energi i transportsektorn
              till 2020. Om inte skattebefrielse hade varit möjligt hade inte
              den tekniska utveckling i fråga om förnybara drivmedel som vi
              har sett de senaste 15 åren skett.
            </seg>
          </u>
          <u xml:id="i-06463f9d1fe860b1-926" prev="i-06463f9d1fe860b1-922" who="Q4987091">
            <seg>
              Regeringen avser att genom en kontrollstation år 2015 bedöma
              om det behöver vidtas ytterligare åtgärder för att nå målet om
              10 procent förnybar energi i transportsektorn till 2020. Vidare
              arbetar regeringen på frågan om hur biodrivmedel ska kunna hanteras
              skattemässigt när statsstödsgodkännandet löper ut 2013.
            </seg>
          </u>
          <u xml:id="i-06463f9d1fe860b1-927" prev="i-06463f9d1fe860b1-922" who="Q4987091">
            <seg>
              Att använda morötter i form av skattenedsättning för biodrivmedel
              är en bättre väg att gå framåt än att överbeskatta svenska bilister
              och svenskt näringsliv.
            </seg>
          </u>
          <u xml:id="i-06463f9d1fe860b1-928" prev="i-06463f9d1fe860b1-922" who="Q4987091">
            <seg>
              Det finns i detta betänkande tre särskilda yttranden, ett från
              Socialdemokraterna, ett från Vänsterpartiet och ett från Miljöpartiet.
              I dessa särskilda yttranden påpekar både Vänsterpartiet och Miljöpartiet
              att de vill höja skatten på bensin och diesel ytterligare.
            </seg>
          </u>
          <u xml:id="i-06463f9d1fe860b1-929" prev="i-06463f9d1fe860b1-922" who="Q4987091">
            <seg>
              För inte så länge sedan, år 2010, sade Miljöpartiet i sin budgetmotion
              att de tyckte att bensinen borde kosta åtminstone 15 kronor. Bensinpriset
              var då 13 kronor, och de ville höja skatten med 2 kronor. Vänsterpartiet
              hade ett förslag i ungefär samma storleksordning, ja något mer.
            </seg>
          </u>
          <u xml:id="i-06463f9d1fe860b1-930" prev="i-06463f9d1fe860b1-922" who="Q4987091">
            <seg>
              Nu är priset 15 kronor och till och med lite över. Ni vill ju
              fortsätta höja skatten. Min fråga blir då: När tycker ni att taket
              är nått? Eller finns det inget tak? Är det skattehöjningen i sig
              som är det viktiga?
            </seg>
          </u>
          <u xml:id="i-06463f9d1fe860b1-931" prev="i-06463f9d1fe860b1-922" who="Q4987091">
            <seg>
              Vad säger Socialdemokraterna om skatten på bensin och diesel?
              Håller ni med Miljöpartiet och Vänsterpartiet?
            </seg>
          </u>
          <u xml:id="i-06463f9d1fe860b1-932" prev="i-06463f9d1fe860b1-922" who="Q4987091">
            <seg>
              Sverige är ett till ytan stort land med långa transporter som
              följd. Då vi ökar kostnaderna med dyrare diesel och även lägger
              fram förslag om kilometerskatt för de tunga transporterna, vilket
              Vänsterpartiet och Miljöpartiet gör, kan alla räkna ut vem det
              är som får ta kostnaderna. Jo, det är barnfamiljerna, som får
              dyrare mjölk på bordet, och basindustrin, som får sämre konkurrenskraft.
              Höjd skatt på bensin och diesel slår också hårt mot alla som måste
              använda bilen för att ta sig till jobbet, hämta och lämna barn
              eller kanske skjutsa till någon fritidsaktivitet.
            </seg>
          </u>
          <u xml:id="i-06463f9d1fe860b1-933" prev="i-06463f9d1fe860b1-922" who="Q4987091">
            <seg>
              Jonas Sjöstedt skrev på sin blogg den 23 augusti 2010 att han
              ville sänka priset på bensin med 1 krona i Norrlands inland. Jag
              undrar då lite stilla: Var är solidariteten med resten av svenskarna
              som är beroende av bilen?
            </seg>
          </u>
          <u xml:id="i-06463f9d1fe860b1-934" prev="i-06463f9d1fe860b1-922" who="Q4987091">
            <seg>
              Miljöpartiets ena språkrör, Gustav Fridolin, bemötte i går frågor
              om höjd skatt på diesel och bensin samt kilometerskatt för de
              tunga transporterna med att järnvägstransporter är lösningen.
              Det kanske det är på sikt, till en viss del. Men så trångt som
              det är på spåren i dag är det inte möjligt att bygga ut mer järnvägsspår,
              och något sådant kan ju inte göras i en handvändning. Det tar
              tid, och under tiden måste våra transporter fungera. Vi måste
              få ut skogen till hamnar och fabriker, och vi måste få mjölk på
              bordet.
            </seg>
          </u>
          <u xml:id="i-06463f9d1fe860b1-935" prev="i-06463f9d1fe860b1-922" who="Q4987091">
            <seg>
              Till dess måste vi också agera ansvarsfullt och se verkligheten
              som den är och inte straffskatta bort arbeten och fördyra för
              vanliga människor att leva och bo i hela Sverige.
            </seg>
          </u>
          <note type="speaker">
            Anf. 126 MATS PERTOFT (MP):
          </note>
          <u xml:id="i-06463f9d1fe860b1-936" next="i-06463f9d1fe860b1-944" who="Q6043976">
            <seg>
              Herr talman! Vi debatterar nu Riksrevisionens rapport om skattebefrielse
              för biodrivmedel. Jag vill till att börja med säga att jag tycker
              att det är en väldigt bra rapport. Det enda man kan klaga på är
              att den inte har kommit tidigare. Vi har faktiskt haft skattebefrielse
              för biodrivmedel ganska länge i det här landet, och det borde
              ha utvärderats för länge sedan.
            </seg>
          </u>
          <u xml:id="i-06463f9d1fe860b1-937" prev="i-06463f9d1fe860b1-936" who="Q6043976">
            <seg>
              Detta handlar i grund och botten om vår tids största problem:
              klimatfrågan. Det är frågan om förändring av klimatet, som vi
              dagligen får rapporter om. Det är inte längre tal om om detta
              sker utan om att det sker och vilka verkningar det har.
            </seg>
          </u>
          <u xml:id="i-06463f9d1fe860b1-938" prev="i-06463f9d1fe860b1-936" who="Q6043976">
            <seg>
              Det finns därför en sak jag skulle vilja kritisera i rapporten.
              Det är att man egentligen inte talar om vad det handlar om. Riksrevisionen
              pekar väldigt tydligt och bra på ett antal problem när det gäller
              skattesubvention av biodrivmedel. Systemet fungerar inte bra,
              och varför fungerar det inte bra? Jo, av den anledningen att regeringen
              inte vågar höja koldioxidskatten. Det skulle nämligen kunna rätta
              till denna obalans.
            </seg>
          </u>
          <u xml:id="i-06463f9d1fe860b1-939" prev="i-06463f9d1fe860b1-936" who="Q6043976">
            <seg>
              Vi släpper i dag i Sverige ut för mycket koldioxid via vår trafik.
              Vi kan vara hur stolta som helst över att vi släpper ut mindre,
              men det hindrar inte att vi släpper ut för mycket totalt sett.
              Detta finns tyvärr inte med i rapporten.
            </seg>
          </u>
          <u xml:id="i-06463f9d1fe860b1-940" prev="i-06463f9d1fe860b1-936" who="Q6043976">
            <seg>
              Det finns en annan svaghet i rapporten. Skattebefrielse för biodrivmedel
              och alternativa drivmedel har två funktioner. Den ena är att minska
              koldioxidutsläppen, men det andra är att skapa möjligheter för
              den nya tekniken. Vi vet att oljan tar slut. Vi vet inte när den
              tar slut, men vi vet att den tar slut. Det är garanterat. Vi lyckas
              inte fabricera någon ny. Egentligen är ju oljan obetalbar, för
              den går inte att återställa utom på ett väldigt dyrt sätt så dyrt
              att ingen ens räknar på det ordentligt.
            </seg>
          </u>
          <u xml:id="i-06463f9d1fe860b1-941" prev="i-06463f9d1fe860b1-936" who="Q6043976">
            <seg>
              Dessa två delar hade jag gärna sett mer betonade i denna rapport,
              alltså att det behövs en rejäl ökning av koldioxidskatten. Miljöpartiets
              budgetförslag handlar inte om 2 kronor. Vårt budgetförslag handlar
              om en höjning med 70 öre. Det är det förslag vi lade fram i höstas.
              Det är samma förslag som klimatkommissionen hade. Där var alla
              partier överens om att 70 öre vore rimligt. Det är detta som vi
              vill nu.
            </seg>
          </u>
          <u xml:id="i-06463f9d1fe860b1-942" prev="i-06463f9d1fe860b1-936" who="Q6043976">
            <seg>
              Vi tror att det skulle behövas att vi tydligare tog ställning.
              Jag skulle önska att vi inte bara lade den här rapporten till
              handlingarna utan att vi även tydligt från riksdagens sida sade
              att det behövs handling här. Vi behöver också få besked av regeringen
              vad som händer med skattebefrielsen för biodrivmedel. Kommer den
              att förlängas, vilket är absolut nödvändigt för att få ut mer
              ny teknik, eller inte?
            </seg>
          </u>
          <u xml:id="i-06463f9d1fe860b1-943" prev="i-06463f9d1fe860b1-936" who="Q6043976">
            <seg>
              Detta är alltså en bra rapport. Det är ett första steg, men det
              finns ett antal plumpar i protokollet som borde rättas till. Nu
              kommer vi att lägga den till handlingarna. Miljöpartiet har ett
              särskilt yttrande med. Jag skulle önska att det skulle krävas
              av regeringen att man snarast kom tillbaka till riksdagen och
              verkligen tog vår tids största fråga på allvar klimatfrågan, där
              koldioxidskatten är den främsta lösningen och att man gav klara
              besked för näringsliv och privatpersoner när det gäller teknikförnyelsen
              och behovet av långsiktiga villkor för etanolförsäljning i Sverige.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.57 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u xml:id="i-06463f9d1fe860b1-944" prev="i-06463f9d1fe860b1-936" who="Q6043976">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 10
          </note>
          <note>
            Övriga punkter
          </note>
          <note>
            13 § (forts. från 11 §) Riksrevisionens rapport om skattebefrielse
            för biodrivmedel (forts. SkU5)
          </note>
          <note type="speaker">
            Anf. 127 EMMA WALLRUP (V):
          </note>
          <u xml:id="i-06463f9d1fe860b1-945" next="i-06463f9d1fe860b1-954" who="Q18335045">
            <seg>
              Herr talman! Vänsterpartiet stöder en fortsatt skattebefrielse
              på biodrivmedel enligt rapportens avsikt. Men vi ser att systemet
              behöver utvecklas ytterligare. Skattebefrielsen för etanol har
              inte stimulerat till utveckling av nya och mer avancerade drivmedel,
              vilket var syftet. Vänsterpartiet anser därför att det behövs
              mer pengar till forskning och en tydlig certifiering för att driva
              på omställningen till en utveckling av mer hållbara produktionsmetoder.
            </seg>
          </u>
          <u xml:id="i-06463f9d1fe860b1-946" prev="i-06463f9d1fe860b1-945" who="Q18335045">
            <seg>
              Det är bra att biodrivmedel och andra flytande biobränslen från
              den 1 januari i år måste uppfylla så kallade hållbarhetskriterier
              för att få skattebefrielse. Men vi vill se en breddning av hållbarhetskriterierna
              till att omfatta även social hållbarhet. Drivmedelspolitiken får
              till exempel inte leda till sämre tillgång på livsmedel till överkomligt
              pris, särskilt för människor i utvecklingsländer. Det handlar
              om respekten för markrättigheter, att leva upp till ILO-konventionen
              när det gäller tvångsarbete, rätten till föreningsfrihet och den
              kollektiva förhandlingsrätten. Lika lön för kvinnor och män, minimiålder
              för arbete och förbud mot barnarbete enligt ILO:s kriterier är
              andra aspekter. Detta är viktiga saker som vi måste leva upp till
              på olika sätt.
            </seg>
          </u>
          <u xml:id="i-06463f9d1fe860b1-947" prev="i-06463f9d1fe860b1-945" who="Q18335045">
            <seg>
              Det finns ett nytt påbörjat projekt för detta som heter Global
              Energy Partnership. Där gör man en uppföljning även av vissa av
              dessa aspekter. Men Energimyndigheten har inte fått i uppdrag
              att jobba enligt detta, så man gör ingen som helst uppföljning
              när det gäller sociala kriterier. Man arbetar endast med ekologisk
              hållbarhet. Detta tycker vi att man borde arbeta mer med. Man
              borde kunna ta till vara på det initiativ som finns.
            </seg>
          </u>
          <u xml:id="i-06463f9d1fe860b1-948" prev="i-06463f9d1fe860b1-945" who="Q18335045">
            <seg>
              Problemet med de hållbarhetskriterier som införs i år är också
              att de enbart gäller biobränslen, vilket kan leda till att utsläppen
              flyttar till oreglerade produkter, sektorer och länder. Vänsterpartiet
              driver därför att hållbarhetskriterierna ska gälla alla bränslen.
              Enligt hållbarhetskriterierna ska minskningen av växthusgaser
              vara 35 procent. Detta gäller fram till 2017, då man ämnar gå
              över till 50 procents minskning av koldioxidutsläppen jämförelsevis.
              Men vi vill redan nu höja målet om minskning av koldioxidutsläpp
              till 50 procent. Det är bråttom. Vi har inte tid att vänta.
            </seg>
          </u>
          <u xml:id="i-06463f9d1fe860b1-949" prev="i-06463f9d1fe860b1-945" who="Q18335045">
            <seg>
              Vi anser att det är viktigt att utöka skattebefrielsen för låginblandning
              upp till 10 procent för bensin och 7 procent för diesel, precis
              som i EU-direktiven. Avsikten med detta är att gynna att den befintliga
              bilparken minskar utsläppen av fossila bränslen i så stor utsträckning
              som möjligt redan nu. Vi har avsatt 600 miljoner kronor i vår
              budget för detta. Och vi vill som sagt agera direkt.
            </seg>
          </u>
          <u xml:id="i-06463f9d1fe860b1-950" prev="i-06463f9d1fe860b1-945" who="Q18335045">
            <seg>
              Det kommer att ta lång tid att byta ut den befintliga bilparken.
              Det finns i dag inga incitament att höja etanolen som låginblandning
              i bensin och diesel i Sverige från nuvarande nivå. De utsläpp
              av växthusgaser som sker nu kommer att finnas kvar i atmosfären
              under lång tid framöver. Det är bara tio år vi har på oss för
              att vända utvecklingen. Utsläppen behöver börja minska nu. Det
              räcker inte att ökningen av utsläppen minskar, utan den totala
              halten koldioxid i atmosfären måste minska. Vi ligger redan i
              dag på en nivå som i längden kommer att orsaka fyra graders temperaturhöjning
              eller mer om vi inte börjar binda in mer koldioxid än vad vi släpper
              ut.
            </seg>
          </u>
          <u xml:id="i-06463f9d1fe860b1-951" prev="i-06463f9d1fe860b1-945" who="Q18335045">
            <seg>
              Det är akut viktigt att vi redan nu ser hur exempelvis metanutsläppen
              från tundran ökar i högre grad än väntat. Eftersom det är en mycket
              stark förstärkningsmekanism av växthuseffekten är det viktigt
              att vi tar detta hot på största allvar och att vi använder så
              effektiva metoder vi kan för att minska utsläppen.
            </seg>
          </u>
          <u xml:id="i-06463f9d1fe860b1-952" prev="i-06463f9d1fe860b1-945" who="Q18335045">
            <seg>
              Då gäller det att byta ut bilparken så fort som möjligt, gynna
              en konvertering av gamla bilar samt se till att den bensin som
              tankas har så liten klimatpåverkan som möjligt. Dessutom måste
              vi förstås gynna, och inte missgynna, kollektivtrafiken.
            </seg>
          </u>
          <u xml:id="i-06463f9d1fe860b1-953" prev="i-06463f9d1fe860b1-945" who="Q18335045">
            <seg>
              Vänsterpartiet vill höja bensin- och dieselskatterna varje år
              till 2014, som nämndes tidigare också detta enligt Klimatkommissionens
              inriktning. Vi vill samtidigt ge stöd i glesbygd så att det blir
              billigare att tanka där, där bilen verkligen behövs. De som bor
              där och är i stort behov av bil för att över huvud taget få sitt
              liv att fungera ska inte drabbas. Samtidigt vill vi bygga ut kollektivtrafiken
              kraftigt över hela landet så att den ersätter behoven av bilen.
            </seg>
          </u>
          <u xml:id="i-06463f9d1fe860b1-954" prev="i-06463f9d1fe860b1-945" who="Q18335045">
            <seg>
              På grund av det akuta läget när det gäller klimatfrågan vill
              vi se en fortsatt skattebefrielse på biodrivmedel till dess att
              vi ser en förändring av användningen. Men det är viktigt att i
              god tid före 2015 ge politiska signaler om huruvida skattebefrielsen
              ska fortsätta eller inte. Vi skulle samtidigt vilja stimulera
              hållbara drivmedel med certifikatsystem, såsom det fungerar på
              elmarknaden. Vi vill därför utreda ett sådant system som kan börja
              gälla 2015 ifall vi tar bort skattebefrielsen.
            </seg>
          </u>
          <note type="speaker">
            Anf. 128 LARS GUSTAFSSON (KD):
          </note>
          <u xml:id="i-06463f9d1fe860b1-955" next="i-06463f9d1fe860b1-962" who="Q5777864">
            <seg>
              Herr talman! Ibland kan det vara på sin plats att ha ett perspektiv
              på vad man talar om. Här låter det lite ödesmättat som att vi
              i Sverige skulle ha den avgörande betydelsen för världens framtid.
            </seg>
          </u>
          <u xml:id="i-06463f9d1fe860b1-956" prev="i-06463f9d1fe860b1-955" who="Q5777864">
            <seg>
              När jag tittar på Riksrevisionens rapport är den slutsats jag
              drar att hela rapporten bygger på helt fel ingångsvärden. Man
              kan inte räkna hem insatser för att förändra beteende i ekonomiska
              vinster på det viset. Så fungerar det inte. Väljer man att ta
              ett initiativ för att ändra ett beteende kommer det inte att kunna
              räknas hem på kort sikt i ekonomiska termer. Det är ju ett förändrat
              beteende man vill komma åt.
            </seg>
          </u>
          <u xml:id="i-06463f9d1fe860b1-957" prev="i-06463f9d1fe860b1-955" who="Q5777864">
            <seg>
              Därför blir det märkligt när man hänvisar till att biodrivmedel
              har utvärderats och att de ger incitament till ett förändrat beteende.
              Det är rätt bra om man har ett fordon som kan tanka drivmedlet
              också, för i annat fall är det meningslöst. Annars kanske man
              måste stanna hemma, och det är ju bra om man kan komma till jobbet.
              Det är många som har gjort det förr i världen i alla fall.
            </seg>
          </u>
          <u xml:id="i-06463f9d1fe860b1-958" prev="i-06463f9d1fe860b1-955" who="Q5777864">
            <seg>
              När det gäller drivmedel måste de också gå hand i hand med fordonstekniken.
              Vad hjälper det om vi stoppar ut en massa drivmedel som ingen
              kan tanka eller att teknikutvecklingen inte har kommit? Det är
              som hönan och ägget. Om man sedan tittar på forskning kring priselasticiteten
              på drivmedel visar det sig att den ligger på 2326 kronor, och
              det är en rätt lång väg dit. Att höja några tioöringar kommer
              inte att ändra beteendet hos den ensamstående mamman som ska till
              jobbet innan hon har råd att köpa en ny miljöbil. Man får använda
              lite sunt förnuft när man förändrar beskattningen så att folk
              kan ändra sitt beteende.
            </seg>
          </u>
          <u xml:id="i-06463f9d1fe860b1-959" prev="i-06463f9d1fe860b1-955" who="Q5777864">
            <seg>
              Vi kan också titta på problemen med teknikutvecklingen. Den senaste
              tidens bussbränder lite överallt beror på för hög förbränningstemperatur
              i motorerna. Det går inte heller riktigt hand i hand med vad som
              behöver göras.
            </seg>
          </u>
          <u xml:id="i-06463f9d1fe860b1-960" prev="i-06463f9d1fe860b1-955" who="Q5777864">
            <seg>
              Man bör också fundera på vad som händer när man ger incitament
              på drivmedelsmarknaden med pumplagar och allt möjligt annat. Då
              måste man se till att de fordon som finns på marknaden också kan
              tanka detta till ett vettigt pris. Vi vet att flera av dessa biodrivmedel
              helt enkelt är skattebefriade. Det innebär att man måste subventionera
              själva drivmedelstillverkningen också. Då frångår man de principer
              som gäller inom EU. Jag tror att man ska vara försiktig med detta.
              Det viktigaste är att man hittar en långsiktig utveckling framöver.
            </seg>
          </u>
          <u xml:id="i-06463f9d1fe860b1-961" prev="i-06463f9d1fe860b1-955" who="Q5777864">
            <seg>
              Det intressanta är att minska utsläppen totalt sett. Nästa steg
              som måste tas då är att tillverka fordon som över huvud taget
              släpper ut mindre och som använder mindre drivmedel för att minska
              utsläppen. Det är det mest effektiva av allt.
            </seg>
          </u>
          <u xml:id="i-06463f9d1fe860b1-962" prev="i-06463f9d1fe860b1-955" who="Q5777864">
            <seg>
              Jag vill påminna om att Sveriges fordonstrafik står för en tiondels
              promille av jordens utsläpp. Om man vill tro att det skulle kunna
              förändra växthusgaserna och utvecklingen i Sibirien får man väl
              tro det, men lite försiktig bör man nog vara. Sverige ligger långt
              framme. Sverige har minskat sina koldioxidutsläpp sedan 70-talet
              med 40 procent. Vi kan se att det blir lite mer utsläpp efter
              transporterna i högkonjunktur. Men det långsiktigt hållbara målet
              måste vara att vi kan göra oss fria från fossila bränslen. Det
              är i alla fall målet för Kristdemokraternas politik.
            </seg>
          </u>
          <note type="speaker">
            Anf. 129 MATS PERTOFT (MP) replik:
          </note>
          <u xml:id="i-06463f9d1fe860b1-963" next="i-06463f9d1fe860b1-964" who="Q6043976">
            <seg>
              Herr talman! Jag lyssnade med viss bestörtning på Lars Gustafssons
              anförande. Det lät som 15 år tillbaka i tiden, ungefär. Det är
              ju ändå Lars Gustafssons parti som är med i alliansregeringen,
              som har talat mycket om att nå koldioxidmålen och om teknikutveckling.
              Man har hållit fast vid den av de rödgröna införda pumplagen,
              skattebefrielse för biodrivmedel etcetera. Man har även hållit
              fast vid den årliga uppräkningen av koldioxidskatten och så vidare.
            </seg>
          </u>
          <u xml:id="i-06463f9d1fe860b1-964" prev="i-06463f9d1fe860b1-963" who="Q6043976">
            <seg>
              Jag förstår inte detta; det är dessutom lite synd att det är
              som det är. För 20 år sedan var Kristdemokraterna ett miljöaktivt
              parti. Vad Lars Gustafsson nu förespråkar eller säger innebär
              att totalt nolla alla miljöambitioner och alla ambitioner på klimatområdet.
              Jag är förfärad; det måste jag säga.
            </seg>
          </u>
          <note type="speaker">
            Anf. 130 LARS GUSTAFSSON (KD) replik:
          </note>
          <u xml:id="i-06463f9d1fe860b1-965" next="i-06463f9d1fe860b1-968" who="Q5777864">
            <seg>
              Herr talman! I motsats till Miljöpartiet använder vi huvudet
              inte under armen utan där det ska användas, mellan öronen, för
              att själva kunna tänka. Vi vill nå ett mål så att man på lång
              sikt kan hitta rätt, men inte genom hugskott och extrema förslag
              som bara skulle innebära att folk får mycket dyrare att ta sig
              till jobbet utan att få en enda förbättring.
            </seg>
          </u>
          <u xml:id="i-06463f9d1fe860b1-966" prev="i-06463f9d1fe860b1-965" who="Q5777864">
            <seg>
              Trots skattebefrielse och trots förändringar är många människor
              i sin livsföring så beroende av sina fordon att ingenting förändras.
              Alltså måste man hitta ett sätt att förändra när det gäller möjligheten
              att få fordon för vilka nämnda drivmedel kan användas.
            </seg>
          </u>
          <u xml:id="i-06463f9d1fe860b1-967" prev="i-06463f9d1fe860b1-965" who="Q5777864">
            <seg>
              Nu talar jag om trafiken, som det ju här handlar om. Även inom
              andra områden, bland annat när det gäller energiåtervinning, finns
              det väldigt mycket att göra. Men man ska inte sticka under stol
              med att Miljöpartiets företrädare gjort huvudlösa påståenden i
              denna kammare jag vill inte ens tekniskt gå in på dem.
            </seg>
          </u>
          <u xml:id="i-06463f9d1fe860b1-968" prev="i-06463f9d1fe860b1-965" who="Q5777864">
            <seg>
              Vi i Sverige måste hitta långsiktiga överenskommelser med andra
              länder som också gör sitt. I annat fall är det hela meningslöst.
              Att vi skulle ta på oss dubbel tagelskjorta vi har ju redan satt
              upp givna mål tycker jag är att lura sig själv. Dessutom är det
              improduktivt, för det innebär bara att välfärden i Sverige får
              lida för att andra missbrukar sina utsläpp. Jag står inte alls
              utanför Kristdemokraternas politik. Men man måste använda förnuftet
              och inte liksom skena i väg för att vara populistisk.
            </seg>
          </u>
          <note type="speaker">
            Anf. 131 MATS PERTOFT (MP) replik:
          </note>
          <u xml:id="i-06463f9d1fe860b1-969" next="i-06463f9d1fe860b1-973" who="Q6043976">
            <seg>
              Herr talman! Fortfarande är jag undrande. Jag har inget emot
              energiåtervinning, och teknikutveckling är jättebra. Om man läser
              rapporten om detta ser man att det är just teknikutveckling som
              pumplagen och utvecklingen över huvud taget av alternativa drivmedel
              och så vidare i Sverige syftat till. Men man måste också gå vidare
              och, vilket jag tog upp i mitt anförande, våga vara framåtsyftande.
            </seg>
          </u>
          <u xml:id="i-06463f9d1fe860b1-970" prev="i-06463f9d1fe860b1-969" who="Q6043976">
            <seg>
              Ska jag tolka Lars Gustafsson så att Kristdemokraterna vill avbryta
              ordningen med skattebefrielsen, sluta med skattebefrielsen för
              etanol till exempel? Ett svar om det vore en väldigt viktig signal
              för alla människor i Sverige som satsat på att köpa etanolbilar
              och på att ändå ta ett litet steg, om än ofullkomligt, mot att
              reducera koldioxidutsläppen.
            </seg>
          </u>
          <u xml:id="i-06463f9d1fe860b1-971" prev="i-06463f9d1fe860b1-969" who="Q6043976">
            <seg>
              Apropå bränslepriset kan jag konstatera att marknaden är betydligt
              bättre än Miljöpartiet på att höja bränslepriserna, så vi ska
              kanske snart ingå en pakt med marknaden och låta denna höja priserna
              ännu mer.
            </seg>
          </u>
          <u xml:id="i-06463f9d1fe860b1-972" prev="i-06463f9d1fe860b1-969" who="Q6043976">
            <seg>
              Ska man föra en ansvarsfull politik gentemot medborgarna i Sverige
              ska man se till att de får alternativa drivmedel, för bensinen
              kommer ganska snart att bli svindyr.
            </seg>
          </u>
          <u xml:id="i-06463f9d1fe860b1-973" prev="i-06463f9d1fe860b1-969" who="Q6043976">
            <seg>
              Min fråga till Lars Gustafsson är om Kristdemokraterna är emot
              en fortsatt skattebefrielse för etanolen som bränsle.
            </seg>
          </u>
          <note type="speaker">
            Anf. 132 LARS GUSTAFSSON (KD) replik:
          </note>
          <u xml:id="i-06463f9d1fe860b1-974" next="i-06463f9d1fe860b1-977" who="Q5777864">
            <seg>
              Herr talman! Den saken har jag över huvud taget inte berört.
              Jag har bara sagt att det inte ens räcker med skattebefrielse
              när det gäller etanoltillverkningen. Vi vet att man i flera delar
              av Europa i dag upptar ytor för jordbruksmark i norra Afrika för
              att odla grödor för drivmedel som vi i Europa ska ha. Tycker ni
              att det är en ansvarsfull politik?
            </seg>
          </u>
          <u xml:id="i-06463f9d1fe860b1-975" prev="i-06463f9d1fe860b1-974" who="Q5777864">
            <seg>
              Vi vet att etanolen är begränsad och att etanolen inte har någon
              framtid. Men jag har inte sagt att beskattningen ska ändras utan
              bara sagt att incitament för att fortsätta på den vägen inte finns;
              det är vad jag försökt säga. Incitamentet ligger i att fordonstekniken
              utvecklas så att man kan använda drivmedel som minskar de totala
              utsläppen det är detta som är det intressanta och det gör man
              genom att det finns fordon som kan tankas med de drivmedel som
              finns, dessutom i närheten.
            </seg>
          </u>
          <u xml:id="i-06463f9d1fe860b1-976" prev="i-06463f9d1fe860b1-974" who="Q5777864">
            <seg>
              Nyligen har Miljöpartiets nya språkrör gått ut och sagt att man
              ska tvinga folk att bygga för biogas och installera pumpar ute
              i markerna till priset av 23 miljoner per pump. Men man får då
              köra runt miltals för att hitta något ställe där man kan tanka.
              Dessutom ska man ha ett fordon som råkar vara av nämnda slag.
            </seg>
          </u>
          <u xml:id="i-06463f9d1fe860b1-977" prev="i-06463f9d1fe860b1-974" who="Q5777864">
            <seg>
              Nej, jag tror att man måste vara lite mer pragmatisk och hitta
              långsiktiga lösningar för att kunna gå över till fungerande drivmedel
              som vi har tillgång till och för att totalt sett minska utsläppen.
              Det hjälper ju inte att vi minskar utsläppen bara genom fossila
              bränslen. Lika illa blir det om vi i stället ökar utsläppen genom
              biodrivmedel eftersom dessa finns i atmosfären så pass lång tid
              och därmed påverkar växthuseffekten genom så kallad positiv feedback.
            </seg>
          </u>
          <note type="speaker">
            Anf. 133 EMMA WALLRUP (V) replik:
          </note>
          <u xml:id="i-06463f9d1fe860b1-978" next="i-06463f9d1fe860b1-980" who="Q18335045">
            <seg>
              Herr talman! Sveriges utsläpp har ökat väldigt mycket under den
              senaste tiden, och vi har tappat vår placering på klimatrankningen
              i världen. I dag ligger Sverige som tidigare varit ledande, varit
              i täten på trettiofjärde plats. Det är transporterna som i dag
              står för ökningen av utsläppen i Sverige. Ungefär 40 procent av
              utsläppen i dag kommer från transportsektorn. Det är också där
              ökningen sker.
            </seg>
          </u>
          <u xml:id="i-06463f9d1fe860b1-979" prev="i-06463f9d1fe860b1-978" who="Q18335045">
            <seg>
              Jag undrar hur dina visioner ser ut. Hur tror du att vi i tid
              ska klara klimatomställningen? Forskarna talar om att vi har tio
              år på oss för att vända utvecklingen. Hur ska vi på så kort tid
              kunna byta ut hela bilparken i Sverige? Någonting som går fort
              måste vi göra. Vi måste alltså ta till både snabba åtgärder och
              långsiktiga åtgärder.
            </seg>
          </u>
          <u xml:id="i-06463f9d1fe860b1-980" prev="i-06463f9d1fe860b1-978" who="Q18335045">
            <seg>
              Jag undrar, som sagt, hur dina visioner ser ut, Lars Gustafsson.
            </seg>
          </u>
          <note type="speaker">
            Anf. 134 LARS GUSTAFSSON (KD) replik:
          </note>
          <u xml:id="i-06463f9d1fe860b1-981" next="i-06463f9d1fe860b1-986" who="Q5777864">
            <seg>
              Herr talman! När det gäller mina visioner handlar det om sunt
              förnuft och om att inte komma med orealistiska påståenden för
              att vara politiskt populistisk.
            </seg>
          </u>
          <u xml:id="i-06463f9d1fe860b1-982" prev="i-06463f9d1fe860b1-981" who="Q5777864">
            <seg>
              De förslag som Vänsterpartiet och Miljöpartiet lägger fram är
              fullständigt orealistiska utifrån detta med att åstadkomma en
              förändring av det globala klimatet. Givetvis kan vi göra vissa
              förändringar lokalt, men vi kan inte låta Sverige skena i väg
              och göra någonting som är helt orealistiskt. Så var det med etanolspåret.
              Vi körde med ett spår trots att vi kristdemokrater ville ha fler
              konkurrensmöjligheter genom biogas och andra drivmedel som alternativ
              eftersom konkurrensen kommer att lösa problematiken.
            </seg>
          </u>
          <u xml:id="i-06463f9d1fe860b1-983" prev="i-06463f9d1fe860b1-981" who="Q5777864">
            <seg>
              Men vi måste också ha fordon, och vi måste ha folk som kan köpa
              fordon som går på nämnda drivmedel om vi nu vill transportera
              oss. Vi vet att kollektiva transportmedel är väldigt begränsade,
              att de inte kan användas överallt.
            </seg>
          </u>
          <u xml:id="i-06463f9d1fe860b1-984" prev="i-06463f9d1fe860b1-981" who="Q5777864">
            <seg>
              Problemet är egentligen att långsiktigt hitta en funktion för
              fordon som kan användas. Kristdemokraterna är för fordon men emot
              utsläppen. Således måste vi hitta något så att det går att få
              ihop de här två delarna. Det kan bara göras gemensamt så det kommer
              att ta viss tid. För varje minskning av ett fordons utsläpp och
              ju effektivare fordonet är, desto bättre är det när det gäller
              att minska utsläppen, om man nu tror på det. Som ni vet finns
              det många forskare som säger någonting helt annat, men det är
              en annan debatt som vi kan ta i ett annat sammanhang.
            </seg>
          </u>
          <u xml:id="i-06463f9d1fe860b1-985" prev="i-06463f9d1fe860b1-981" who="Q5777864">
            <seg>
              I fråga om fordonsteknik ligger Sverige, som sagt, väldigt långt
              framme, inte minst när det gäller lastbilstrafiken. Där har vi
              de bästa fordonen jag tror att vi i Sverige tillverkar de bästa
              lastbilarna i världen. Mer kan man inte begära att Sverige ska
              göra.
            </seg>
          </u>
          <u xml:id="i-06463f9d1fe860b1-986" prev="i-06463f9d1fe860b1-981" who="Q5777864">
            <seg>
              Alliansregeringen premierar att Sverige ska ha en fin lastbilstillverkning,
              en tillverkning där man gör fina fordon. Man måste också komma
              ihåg att ökningen i procentualiteten ska ställas mot att det på
              att andra områden lite grann skett en minskning. Vi har blivit
              effektivare i bland annat energiåtervinning. Det gör att procentualiteten
              ökar. I en högkonjunktur är det alltid så att det blir en större
              ökning än när det är lågkonjunktur. Jag ser ingen oro för den
              saken. Jag ser mer oro för den övriga världen som liksom negligerar
              sina åtaganden.
            </seg>
          </u>
          <note type="speaker">
            Anf. 135 EMMA WALLRUP (V) replik:
          </note>
          <u xml:id="i-06463f9d1fe860b1-987" next="i-06463f9d1fe860b1-991" who="Q18335045">
            <seg>
              Herr talman! Jag förstår inte hur vi ska kunna få till en förändring
              om man i vartenda land i världen säger att andra länder ska göra
              någonting. Alla länder måste väl ta sitt ansvar. Om vi inte gör
              det, varför ska då ett annat land göra det?
            </seg>
          </u>
          <u xml:id="i-06463f9d1fe860b1-988" prev="i-06463f9d1fe860b1-987" who="Q18335045">
            <seg>
              Vi i Sverige har alla möjligheter. Vi har en lång kust med mycket
              vind. Vi har mycket skog. Vi har alltså mycket bättre möjligheter
              än många andra länder. Dessutom har vi en bra infrastruktur och
              ett gott välstånd. Varför ska inte vi agera när vi står inför
              ett så fruktansvärt scenario ett scenario som vi för några år
              sedan inte hade kunnat drömma om när det gäller vad som kan hända
              med världen. Det är fruktansvärt som det nu är, så varför ska
              vi inte agera så kraftfullt vi kan på alla plan?
            </seg>
          </u>
          <u xml:id="i-06463f9d1fe860b1-989" prev="i-06463f9d1fe860b1-987" who="Q18335045">
            <seg>
              Kollektivtrafiken är nog den viktigaste nyckeln. Tågtransporterna
              bör vi i första hand satsa på att bygga ut. Jag tycker att det
              är konstigt att regeringen inte inser att en bra tågtrafik även
              gynnar företagsamheten i Sverige, men det är en annan diskussion.
            </seg>
          </u>
          <u xml:id="i-06463f9d1fe860b1-990" prev="i-06463f9d1fe860b1-987" who="Q18335045">
            <seg>
              Varför alltså inte börja med de åtgärder vi snabbt kan vidta
              när det gäller biltrafiken detta för att så mycket som möjligt
              få bort belastningen även från biltrafiken, från dagens bilpark?
              Vi måste se framför oss hur vi kan lösa det. Vi har en väldigt
              stor bilpark, och denna är ett mycket stort problem. Det är svårt
              att fort hantera en omställning av bilparken. Således måste vi
              försöka hitta så många olika vägar som möjligt.
            </seg>
          </u>
          <u xml:id="i-06463f9d1fe860b1-991" prev="i-06463f9d1fe860b1-987" who="Q18335045">
            <seg>
              Jag tycker också att vi så fort som möjligt ska gå över till
              biogas och el som är mycket bättre än etanolen. Men etanolen har
              ändå funktionen att den redan nu minskar utsläppen med ett visst
              procenttal. Mot den bakgrunden är det viktigt att avvända de metoder
              vi har.
            </seg>
          </u>
          <note type="speaker">
            Anf. 136 LARS GUSTAFSSON (KD):
          </note>
          <u xml:id="i-06463f9d1fe860b1-992" next="i-06463f9d1fe860b1-996" who="Q5777864">
            <seg>
              Herr talman! Jag tror att jag skulle rekommendera mina motdebattörer
              att läsa på lite mer om fakta och verkligheten vad gäller klimat
              och allt sådant. Det är dock inte det vi diskuterar, utan vi diskuterar
              rapporten från Riksrevisionen.
            </seg>
          </u>
          <u xml:id="i-06463f9d1fe860b1-993" prev="i-06463f9d1fe860b1-992" who="Q5777864">
            <seg>
              Sverige är ett avlångt land. Det bor åtta nio miljoner här, och
              vi har långa transportsträckor. Vi bor inte i Holland, som är
              tätbefolkat och där man kan göra på ett visst sätt. Vi bor i ett
              kallare klimat som innebär mer energiåtgång. Vi måste vara realistiska
              och inte ha visioner som inte går att genomföra. Många miljösatsningar
              blir tyvärr en pappersprodukt därför att de inte är realistiskt
              genomförbara. Därför försöker jag anföra en realistisk ton: Vad
              kan vi realistiskt göra för att få en förbättring och minska våra
              utsläpp?
            </seg>
          </u>
          <u xml:id="i-06463f9d1fe860b1-994" prev="i-06463f9d1fe860b1-992" who="Q5777864">
            <seg>
              Det finns bara ett sätt att komma åt det, och det är att man
              har en fordonsteknik som går ihop med drivmedlen. Man kan inte
              sätta ut vissa sorters drivmedel och tror att alla ska skaffa
              det. Det finns nämligen en omställningstid; vår vagnpark är 1718
              år gammal om jag kommer ihåg det rätt. Det tar alltså tid innan
              gemene man kan få dessa möjligheter. Att tro att man kan straffbeskatta
              fram saker och ting är alltså bara väldigt dyrt för medborgarna
              och har väldigt liten nytta.
            </seg>
          </u>
          <u xml:id="i-06463f9d1fe860b1-995" prev="i-06463f9d1fe860b1-992" who="Q5777864">
            <seg>
              En medborgare i USA släpper ut ungefär 18 ton per person. Vi
              släpper ut 6. Vi åker visserligen till Thailand, men det gör inte
              jag. Jag sparar alltså in mitt klimatutsläpp där. Kanada ligger
              på 10. Kina börjar tangera våra siffror nu, fast de är två miljarder
              människor. Det är alltså lite skillnad, och jag tror att man får
              vara lite realistisk.
            </seg>
          </u>
          <u xml:id="i-06463f9d1fe860b1-996" prev="i-06463f9d1fe860b1-992" who="Q5777864">
            <seg>
              Alliansregeringen försöker vara realistisk såtillvida att vi
              sätter upp mål och ska försöka uppnå dem så mycket som möjligt.
              Det finns dock flera olika vägar för att komma dit, och det är
              inte alltid de vägar Vänsterpartiet föreslår som jag tror är framgångsrika.
              Jag tror i stället att det dagligen kommer ny teknik som kan göra
              att vi klarar de mål vi har satt upp. Jag hoppas att vi kan se
              det som en långsiktig lösning, eftersom växthusgaserna stannar
              i atmosfären ganska länge mellan 44 och 90 år, beroende på vilken
              forskare man talar med.
            </seg>
          </u>
          <note type="speaker">
            Anf. 137 ANNA STEELE (FP):
          </note>
          <u xml:id="i-06463f9d1fe860b1-997" next="i-06463f9d1fe860b1-1001" who="Q4980135">
            <seg>
              Herr talman! Det är många som har sagt det mesta, men jag kommer
              att upprepa några saker.
            </seg>
          </u>
          <u xml:id="i-06463f9d1fe860b1-998" prev="i-06463f9d1fe860b1-997" who="Q4980135">
            <seg>
              Detta gäller alltså Riksrevisionens rapport om skattebefrielse
              för biodrivmedel. Utskottet föreslår att rapporten läggs till
              handlingarna, och jag vill härmed yrka bifall till detta förslag.
            </seg>
          </u>
          <u xml:id="i-06463f9d1fe860b1-999" prev="i-06463f9d1fe860b1-997" who="Q4980135">
            <seg>
              Det senaste decenniet har det nationella målet för förnybara
              fordonsbränslen successivt ökat, och samtidigt har budgetutrymmet
              höjts. En ökad andel förnybar energi nämns när man syftar till
              de energipolitiska målen 2020. Det konstateras i rapporten att
              skattebefrielsen är ett trubbigt styrmedel för att minska utsläppen
              av växthusgaser. Den har inte stimulerat till nya och mer avancerade
              biodrivmedel, vilket det fanns en förväntan om när skattebefrielsen
              infördes.
            </seg>
          </u>
          <u xml:id="i-06463f9d1fe860b1-1000" prev="i-06463f9d1fe860b1-997" who="Q4980135">
            <seg>
              Utskottet ser ändå skattebefrielsen som viktig för att de klimat-
              och energipolitiska målen ska nås. Den bör dock bara kvarstå så
              länge efterfrågan på biodrivmedel behöver stimuleras. Sedan må
              den upphöra och biodrivmedel beskattas i förhållande till miljöpåverkan.
              Skatten bör då inte inkludera koldioxidskatt utan endast energiskatt
              detta eftersom det inte frigörs fossilt kol vid förbränningen.
            </seg>
          </u>
          <u xml:id="i-06463f9d1fe860b1-1001" prev="i-06463f9d1fe860b1-997" who="Q4980135">
            <seg>
              Det pågår ett arbete med att samordna de ekonomiska styrmedlen
              så att det blir mer samhällsekonomiskt effektivt inom klimat-
              och energiområdet. Den så kallade kontrollstationen 2015 ska kunna
              visa om det behövs ytterligare åtgärder för att nå målen 2020.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Vuxenutbildning
          </note>
          <note>
            Föredrogs
          </note>
          <note type="speaker">
            Anf. 138 GUNILLA SVANTORP (S):
          </note>
          <u xml:id="i-06463f9d1fe860b1-1002" next="i-06463f9d1fe860b1-1016" who="Q4981396">
            <seg>
              Herr talman! Vi har nu att debattera och diskutera motioner om
              vuxenutbildning från den allmänna motionstiden.
            </seg>
          </u>
          <u xml:id="i-06463f9d1fe860b1-1003" prev="i-06463f9d1fe860b1-1002" who="Q4981396">
            <seg>
              Jag vill börja med att säga att jag självklart står bakom alla
              våra reservationer, men för tids vinnande yrkar jag bifall endast
              till nr 2 och nr 11.
            </seg>
          </u>
          <u xml:id="i-06463f9d1fe860b1-1004" prev="i-06463f9d1fe860b1-1002" who="Q4981396">
            <seg>
              Förra veckan kom vår utskottsgrupp hem från en spännande resa
              till Kanada, där vi studerade deras utbildningssystem. Man tar
              med sig väldigt mycket saker hem som vi ska diskutera vidare,
              men en sak jag tycker är extra spännande är deras systematik och
              deras vilja att hela tiden lära mer. Det är faktiskt precis det
              vuxenutbildningen handlar om att lära mer, lära om och lära nytt.
              Lärare i Kanada har faktiskt kravet på sig att de hela tiden ska
              ta till sig ny kunskap och sedan omvandla den i klassrummet. Det
              är väldigt spännande.
            </seg>
          </u>
          <u xml:id="i-06463f9d1fe860b1-1005" prev="i-06463f9d1fe860b1-1002" who="Q4981396">
            <seg>
              Sedan vi stod här i fjol och hade denna vuxenutbildningsdebatt
              har jag varit ute på väldigt mycket studiebesök i vuxenutbildningsvärlden.
              Jag har lärt mig mycket och träffat väldigt många deltagare. Jag
              måste säga att det är den allra bästa delen i detta riksdagsuppdrag,
              att få vara ute och diskutera med folk framför allt de som finns
              i den värld vi har att hantera.
            </seg>
          </u>
          <u xml:id="i-06463f9d1fe860b1-1006" prev="i-06463f9d1fe860b1-1002" who="Q4981396">
            <seg>
              En bra sak bland många när jag har varit ute är yrkeshögskolan.
              Jag var på ett besök i Arvika i Värmland, där man på en bilverkstad
              hade blivit lite bekymrad över att väldigt många bilar nuförtiden
              kommer in som kräver elkunskaper. Man hade fått ta in elmänniskor
              för att laga bilar. Då uppkom diskussionen om man inte skulle
              ha en fordonselektrikerutbildning, vilket man alltså startade.
            </seg>
          </u>
          <u xml:id="i-06463f9d1fe860b1-1007" prev="i-06463f9d1fe860b1-1002" who="Q4981396">
            <seg>
              När jag sedan besökte Myndigheten för yrkeshögskolan i Västerås
              förstod jag hur väldigt mycket större yrkeshögskoleutbildningen
              skulle kunna vara om den dimensionerades på ett annat sätt. Jag
              måste säga att man kan bli väldigt bekymrad över att det inte
              tillsätts fler platser inom yrkeshögskoleutbildningen än i dag
              när man ser att 86 procent av dem som har gått en utbildning får
              jobb inom sex månader. När Pia Enochsson, som är generaldirektör
              för myndigheten, var hos oss i utbildningsutskottet i januari
              sade hon att dubbelt så många som fick bifall på sina ansökningar
              kunde ha fått bifall med bibehållen kvalitet. Det tycker jag att
              vi ska ta till oss och tänka på.
            </seg>
          </u>
          <u xml:id="i-06463f9d1fe860b1-1008" prev="i-06463f9d1fe860b1-1002" who="Q4981396">
            <seg>
              På mina besök runt om i Sverige har jag insett att vuxenutbildningens
              dimension och framför allt utbud beror på var man bor. Hur det
              ser ut beror lite grann på var man bor och vad man erbjuds just
              där man bor. Det kan vi fundera över. På några ställen har jag
              sett ett väldigt bra samarbete över kommungränser och länsgränser.
              Sådant samarbete behöver vi nog fundera på om vi inte ska uppmuntra.
            </seg>
          </u>
          <u xml:id="i-06463f9d1fe860b1-1009" prev="i-06463f9d1fe860b1-1002" who="Q4981396">
            <seg>
              I Kanada sade de något klokt på ett ställe vi var på. De sade:
              Man kan inte locka tillbaka med det människor har lämnat. Med
              detta menade de alla som hoppar av skolan, och det har vi också
              ganska många som gör. De menade att man måste erbjuda någonting
              annat än det människor har lämnat. Då tänker jag naturligtvis
              på folkhögskola, studieförbund, studiecirklar och folkbildningspedagogiken,
              som vi borde satsa betydligt mer på än vad vi gör i dag. Det är
              nämligen att erbjuda något helt annat än det människor en gång
              i tiden har lämnat.
            </seg>
          </u>
          <u xml:id="i-06463f9d1fe860b1-1010" prev="i-06463f9d1fe860b1-1002" who="Q4981396">
            <seg>
              Häromdagen kom en forskningsrapport som heter Den orättvisa hälsan
              om skillnader i hälsa och livslängd . En av slutsatserna i denna
              forskningsrapport är just att utbildning spelar roll. Den spelar
              till och med roll för hur länge man lever. Det borde vi fundera
              lite mer på när vi satsar våra pengar på olika saker.
            </seg>
          </u>
          <u xml:id="i-06463f9d1fe860b1-1011" prev="i-06463f9d1fe860b1-1002" who="Q4981396">
            <seg>
              Vi inom Socialdemokraterna satsar i den senaste budgetmotionen
              57 400 nya platser inom vuxenutbildning, högskola och universitet,
              arbetsmarknadsutbildningar och så vidare. Det gör vi så klart
              för att vi vill utjämna klyftor. Vi vill att människor ska kunna
              förverkliga sina drömmar, ta sig framåt och också leva längre
              med en bra utbildning. Det får inte finnas några återvändsgränder
              inom utbildningssystemet. Man kan inte komma och säga till en
              människa: Tyvärr, som tonåring valde du fel väg. Det kommer aldrig
              att hända i ett socialdemokratiskt samhälle.
            </seg>
          </u>
          <u xml:id="i-06463f9d1fe860b1-1012" prev="i-06463f9d1fe860b1-1002" who="Q4981396">
            <seg>
              Forskningen visar också att ungdomar kommer att ha 20 olika jobb
              under sitt liv. Det är något helt annat än vad det har varit tidigare,
              då man kanske utbildade sig för ett jobb och sedan stannade i
              det resten av livet. Så kommer det inte att se ut, och då måste
              vi ta det livslånga lärandet på allvar.
            </seg>
          </u>
          <u xml:id="i-06463f9d1fe860b1-1013" prev="i-06463f9d1fe860b1-1002" who="Q4981396">
            <seg>
              Herr talman! Det gläder oss att majoriteten i utskottet vill
              höja ambitionsnivån för vuxenutbildningen och att man vill återinföra
              det riktade statsbidraget. Det är jättebra.
            </seg>
          </u>
          <u xml:id="i-06463f9d1fe860b1-1014" prev="i-06463f9d1fe860b1-1002" who="Q4981396">
            <seg>
              Jag tänkte säga några ord om svenska för invandrare. Jag tror
              att de flesta som kommer hit från ett annat land faktiskt vill
              lära sig svenska, utbilda sig, få ett jobb och bidra till tillväxten.
              Därför behöver vi ha en väldigt bra svenska för invandrare. Vi
              behöver kvalitetsstärka, vi behöver utbilda våra lärare på ett
              helt annat sätt än hittills, vi behöver se över innehållet och
              vi behöver sluta med att betala ut bonus. Pengarna behöver användas
              på ett helt annat sätt.
            </seg>
          </u>
          <u xml:id="i-06463f9d1fe860b1-1015" prev="i-06463f9d1fe860b1-1002" who="Q4981396">
            <seg>
              Någonting som vi också måste titta mer på än vad vi har gjort
              hittills handlar om den utbildning som de hade med sig därifrån
              de kom, att validera utbildningen. Väldigt många jobbar faktiskt
              med något annat än det som de har utbildning för. Det innebär
              att vi förlorar år av tillväxt. Det innebär också att man som
              enskild människa måste lära om det man en gång redan har lärt
              eller lära sig någonting helt annat. Det är slöseri med människors
              kompetens.
            </seg>
          </u>
          <u xml:id="i-06463f9d1fe860b1-1016" prev="i-06463f9d1fe860b1-1002" who="Q4981396">
            <seg>
              Avslutningsvis, herr talman: Med en socialdemokratisk vuxenutbildningspolitik
              får fler människor chans till utveckling och jobb. Fler får chans
              att ha arbetskamrater, att ha semester, att lösa framtidens problem
              tillsammans med människor, och fler kan lämna arbetslöshet, fattigdom
              och hopplöshet.
            </seg>
          </u>
          <note type="speaker">
            Anf. 139 JAN ERICSON (M):
          </note>
          <u xml:id="i-06463f9d1fe860b1-1017" next="i-06463f9d1fe860b1-1038" who="Q1681740">
            <seg>
              Herr talman! Först vill jag uttrycka min belåtenhet över att
              Gunilla Svantorp uppskattar utbildningspolitiken i Kanada. Vi
              moderater har också varit där, och det är till stora delar samma
              tankar som ligger bakom Alliansens stora skolreformer.
            </seg>
          </u>
          <u xml:id="i-06463f9d1fe860b1-1018" prev="i-06463f9d1fe860b1-1017" who="Q1681740">
            <seg>
              Utbildning är en hörnpelare i Alliansens arbetslinje och en särskilt
              prioriterad fråga. Och till skillnad från den spretiga oppositionen
              är vi i Alliansen överens om vår politik för vuxenutbildningen.
              Jag och mina allianskolleger kommer att göra lite olika fördjupningar
              inom olika områden i våra anföranden.
            </seg>
          </u>
          <u xml:id="i-06463f9d1fe860b1-1019" prev="i-06463f9d1fe860b1-1017" who="Q1681740">
            <seg>
              Vuxenutbildning är ett område som tyvärr ofta hamnar lite i skymundan
              i samhällsdebatten, bakom frågor som förskola, grundskola, gymnasium
              och högskola. Men vuxenutbildning har ett stort värde i ett föränderligt
              samhälle och erbjuder många vägar, många aktörer och många möjligheter.
            </seg>
          </u>
          <u xml:id="i-06463f9d1fe860b1-1020" prev="i-06463f9d1fe860b1-1017" who="Q1681740">
            <seg>
              Vuxenutbildning kan handla om att ge den som misslyckats i skolan
              en ny chans, att ge möjlighet att vidareutbilda sig för att utvecklas
              i sitt yrke eller göra karriär, att byta yrkesbana för att orka
              arbeta fram till pension eller kanske även efter pension för den
              som vill. Det kan också handla om att ge den som är arbetslös
              eller långtidssjukskriven en möjlighet till omskolning till nytt
              yrke, att förse företagen med kvalificerad arbetskraft, att ge
              nya svenskar goda kunskaper i det svenska språket, att validera
              kunskaper hos personer med gamla svenska utbildningar eller utländska
              utbildningar och sist men inte minst att ge alla möjlighet till
              personlig utveckling och bildning.
            </seg>
          </u>
          <u xml:id="i-06463f9d1fe860b1-1021" prev="i-06463f9d1fe860b1-1017" who="Q1681740">
            <seg>
              Vuxenutbildningen är av avgörande betydelse för Alliansens arbetslinje.
              Det är därför vi satsar så mycket mer på vuxenutbildning än vad
              den gamla socialdemokratiska regeringen gjorde. Tillsammans fick
              vuxenutbildningen 6,8 miljarder i 2012 års budget. Det är 1 miljard
              mer än vad Socialdemokraterna med stöd av Vänsterpartiet och Miljöpartiet
              satsade 2006 en ökning med 17 procent. Utöver denna permanenta
              ökning har vi tillfört extra tillfälliga pengar 2010 och 2011
              för att möta effekterna av den tidigare finanskrisen.
            </seg>
          </u>
          <u xml:id="i-06463f9d1fe860b1-1022" prev="i-06463f9d1fe860b1-1017" who="Q1681740">
            <seg>
              För oss i Alliansen är vuxenutbildning en helhet. Inom denna
              helhet har vi både skjutit till stora summor och ibland även prioriterat
              om mellan olika utbildningsformer beroende på konjunkturen. Jag
              kan konstatera att regeringen satsat extra på universitet och
              högskolor, yrkeshögskola, komvux och yrkesvux, lärlingsutbildningar
              för vuxna, validering och sfi, folkhögskolor och studieförbund.
              Alla dessa olika utbildningsformer har under Alliansens regeringstid
              fått ökade resurser.
            </seg>
          </u>
          <u xml:id="i-06463f9d1fe860b1-1023" prev="i-06463f9d1fe860b1-1017" who="Q1681740">
            <seg>
              Samtidigt utvecklar vi helt nya utbildningsvägar som exempelvis
              lärlingsutbildningar inom både gymnasieskola och vuxenutbildning
              och särskilda motivationsutbildningar inom folkhögskolorna för
              att motivera ungdomar som hoppat av skolan att slutföra sina studier.
              Utöver satsningar på fler platser har vi gjort stora ansträngningar
              för att förbättra kvaliteten inom alla vuxenutbildningar.
            </seg>
          </u>
          <u xml:id="i-06463f9d1fe860b1-1024" prev="i-06463f9d1fe860b1-1017" who="Q1681740">
            <seg>
              Området vuxenutbildning har alltså prioriterats upp av Alliansen.
              Det innebär mer pengar, fler platser, fler olika utbildningsalternativ
              och förbättrat studiestöd för vissa grupper. Det blir därför närmast
              obegripligt när Socialdemokraterna, Sverigedemokraterna, Vänsterpartiet
              och Miljöpartiet gör gemensam sak och kräver ett återinförande
              av en hög ambition när det gäller att erbjuda en flexibel och
              lättillgänglig vuxenutbildning. Man kan ju inte gärna återinföra
              något som aldrig har tagits bort utan som tvärtom byggts ut och
              fått mer resurser. Vad menar oppositionen egentligen?
            </seg>
          </u>
          <u xml:id="i-06463f9d1fe860b1-1025" prev="i-06463f9d1fe860b1-1017" who="Q1681740">
            <seg>
              Det är också slående att oppositionen bara är överens om att
              man vill återinföra något som aldrig avskaffats. Några gemensamma
              förslag från oppositionen om mer pengar eller fler platser inom
              vuxenutbildningen finns inte.
            </seg>
          </u>
          <u xml:id="i-06463f9d1fe860b1-1026" prev="i-06463f9d1fe860b1-1017" who="Q1681740">
            <seg>
              Herr talman! Den samlade oppositionen Socialdemokraterna, Sverigedemokraterna,
              Vänsterpartiet och Miljöpartiet har i betänkandet även enats om
              att kräva att regeringen återkommer med ett förslag som innebär
              ett riktat statsbidrag till vuxenutbildningen. Detta är ett mycket
              märkligt krav. Det verkar som om oppositionen inte har en aning
              om hur vuxenutbildningen finansieras i dag. Mer än 80 procent
              av vuxenutbildningen finansieras nämligen redan genom riktade
              statsbidrag. Det gäller exempelvis yrkeshögskolan, SFI, särvux,
              yrkesvux och folkbildningen liksom de särskilt riktade insatserna
              till Västra Götalandsregionen i spåren av fordonskrisen.
            </seg>
          </u>
          <u xml:id="i-06463f9d1fe860b1-1027" prev="i-06463f9d1fe860b1-1017" who="Q1681740">
            <seg>
              Den enda del av vuxenutbildningen som i dag inte har riktade
              statliga anslag är komvux. Men här är kommunerna redan skyldiga
              att erbjuda kommunal vuxenutbildning till alla som har rätt till
              sådan utbildning. Utöver detta ska man sträva efter att bedriva
              en utbildning som motsvarar den efterfrågan och de behov som finns
              i den egna kommunen. För att ge kommunerna förutsättningar för
              detta utgår ett generellt statsbidrag från staten, men det är
              en verksamhet som inte lämpar sig för statlig detaljstyrning.
              Om man skulle öronmärka pengar för en viss omfattning av vuxenutbildning,
              oavsett konjunktur och varierande behov i olika kommuner, skulle
              man riskera att dra undan pengar från annan viktig kommunal verksamhet
              som förskola, grundskola eller gymnasium.
            </seg>
          </u>
          <u xml:id="i-06463f9d1fe860b1-1028" prev="i-06463f9d1fe860b1-1017" who="Q1681740">
            <seg>
              Jag tycker att det är en märklig dubbelmoral från oppositionen
              när man å ena sidan talar om att vi ska respektera det kommunala
              självstyret och å andra sidan kräver riktade statsbidrag till
              komvux som minskar detta självstyre.
            </seg>
          </u>
          <u xml:id="i-06463f9d1fe860b1-1029" prev="i-06463f9d1fe860b1-1017" who="Q1681740">
            <seg>
              Särskilt märkligt blir det efter att Socialdemokraterna de senaste
              dagarna gjort ett stort nummer av att man vill öka kommunernas
              rätt att själva besluta om privata företag ska få lov att driva
              offentligt finansierad verksamhet i den aktuella kommunen. Denna
              fråga vill man alltså ge kommunpolitikerna förtroendet att hantera,
              men när det gäller att prioritera mellan vuxenutbildning och annan
              utbildning anser Socialdemokraterna uppenbarligen att de kommunala
              politikerna helt ska omyndigförklaras. Bristen på logik inom socialdemokratin
              firar ständigt nya triumfer.
            </seg>
          </u>
          <u xml:id="i-06463f9d1fe860b1-1030" prev="i-06463f9d1fe860b1-1017" who="Q1681740">
            <seg>
              Från Alliansens sida har vi förtroende för att kommunpolitikerna
              klarar att prioritera utan alltför många klåfingriga pekpinnar
              från riksdag och regering. Varför ska kommunpolitikerna ha full
              frihet att prioritera när det gäller alla kommunala skolformer
              utom just komvux? Vi avvisar självklart detta förslag i vår reservation.
            </seg>
          </u>
          <u xml:id="i-06463f9d1fe860b1-1031" prev="i-06463f9d1fe860b1-1017" who="Q1681740">
            <seg>
              Herr talman! För mig som är aktiv i både utbildningsutskottet
              och arbetsmarknadsutskottet finns det ingen tydlig gräns mellan
              arbetsmarknadsutbildning och övrig vuxenutbildning, även om statens
              budget har dessa poster inom olika utgiftsområden och frågorna
              hanteras av olika riksdagsutskott.
            </seg>
          </u>
          <u xml:id="i-06463f9d1fe860b1-1032" prev="i-06463f9d1fe860b1-1017" who="Q1681740">
            <seg>
              Även inom arbetsmarknadsområdet har mycket stora resurser tillförts
              under lågkonjunkturen. Arbetsförmedlingen erbjuder praktik och
              kortare omställningsutbildningar, medan de flesta längre utbildningar
              erbjuds inom det övriga utbildningssystemet. Detta har stora fördelar.
              Det säkrar kvaliteten och kontinuiteten i utbildningarna, och
              det gör att utbildningarna snabbt kan byggas ut eller krympas
              beroende på behov och konjunktur.
            </seg>
          </u>
          <u xml:id="i-06463f9d1fe860b1-1033" prev="i-06463f9d1fe860b1-1017" who="Q1681740">
            <seg>
              Samtidigt finns fler aktörer inom vuxenutbildningen. Många anställda
              erbjuds omfattande utbildningar i arbetsgivarens regi, utbildningar
              som rustar den enskilde medarbetaren och ökar möjligheten att
              göra karriär och också möjligheten att hitta ett nytt arbete om
              det gamla skulle försvinna. Dessa omfattande utbildningsinsatser
              för vuxna glöms ofta bort i debatten men är en viktig del av det
              livslånga lärandet.
            </seg>
          </u>
          <u xml:id="i-06463f9d1fe860b1-1034" prev="i-06463f9d1fe860b1-1017" who="Q1681740">
            <seg>
              Stora delar av arbetsmarknaden omfattas också av omställningsavtal
              mellan de fackliga organisationerna och arbetsgivarorganisationerna.
              Trygghetsfonden och Trygghetsrådet uppvisar fantastiskt goda resultat
              när det gäller att hjälpa människor till nya jobb efter en uppsägning.
              En del i deras verksamhet är att erbjuda olika former av utbildningar.
              Detta är också en viktig del av vuxenutbildningen.
            </seg>
          </u>
          <u xml:id="i-06463f9d1fe860b1-1035" prev="i-06463f9d1fe860b1-1017" who="Q1681740">
            <seg>
              Herr talman! Alliansen står för valfrihet. Inom stora delar av
              utbildningssystemet finns stor valfrihet när det gäller att välja
              skola och utbildningsvägar. Inom vuxenutbildningen är valfriheten
              däremot synnerligen begränsad. Alliansen har därför i sitt senaste
              valmanifest med som en ambition att pröva möjligheterna att förverkliga
              en valfrihetsmodell för vuxenutbildningen.
            </seg>
          </u>
          <u xml:id="i-06463f9d1fe860b1-1036" prev="i-06463f9d1fe860b1-1017" who="Q1681740">
            <seg>
              I samband med en sådan valfrihetsreform inom vuxenutbildningen
              bör också frågan om finansiering av vuxnas studier lyftas på nytt.
              Att som vuxen studera på heltid är i dag ofta en ekonomisk påfrestning,
              även om möjligheterna till studiestöd för vuxna med låg utbildningsnivå
              förbättrats under Alliansens tid vid makten. Det finns många intressanta
              inspel i denna diskussion, allt från inrättandet av kompetenskonton
              till förbättring av studiemedlen för vuxna och höjning av åldersgränserna
              för studiemedel. Diskussionen lär säkert fortsätta.
            </seg>
          </u>
          <u xml:id="i-06463f9d1fe860b1-1037" prev="i-06463f9d1fe860b1-1017" who="Q1681740">
            <seg>
              Fru talman! Oppositionens förslag är förvirrande. Talar man om
              vuxenutbildning när man egentligen menar komvux eller saknar man
              verkligen kunskap om hur statsbidragen fördelas? Vad menar man
              när man begär återinförande av flexibel och lättillgänglig vuxenutbildning?
              Ska det tolkas som ett förslag om återgång till läget 2006? I
              så fall skulle det medföra minskade anslag till vuxenutbildningen
              och mindre flexibilitet.
            </seg>
          </u>
          <u xml:id="i-06463f9d1fe860b1-1038" prev="i-06463f9d1fe860b1-1017" who="Q1681740">
            <seg>
              Alliansens reservation beskriver hur verkligheten ser ut. Jag
              hoppas att oppositionen tar till sig denna kunskap.
            </seg>
          </u>
          <note type="speaker">
            Anf. 140 GUNILLA SVANTORP (S) replik:
          </note>
          <u xml:id="i-06463f9d1fe860b1-1039" next="i-06463f9d1fe860b1-1043" who="Q4981396">
            <seg>
              Fru talman! Oj, det var mycket, Jan Ericson. Jag vet inte var
              jag ska börja. Ni har prioriterat upp vuxenutbildningen, säger
              Jan Ericson i sitt anförande. Det är för mig fullständigt obegripligt.
            </seg>
          </u>
          <u xml:id="i-06463f9d1fe860b1-1040" prev="i-06463f9d1fe860b1-1039" who="Q4981396">
            <seg>
              Jan Ericson och hans kamrater kan inte ha någon som helst kontakt
              med de kommunpolitiker runt om i landet som just nu håller på
              att stänga en massa vuxenutbildningsplatser för att det försvinner
              statsbidrag. I Malmö försvinner det 1 000 platser eftersom det
              försvinner 38 miljoner i statsbidrag. I Örebro försvinner det
              12 miljoner i statsbidrag och 400 platser. Jag kan räkna upp hur
              många exempel som helst. Hur man då kan säga att man prioriterar
              vuxenutbildningen är för mig obegripligt.
            </seg>
          </u>
          <u xml:id="i-06463f9d1fe860b1-1041" prev="i-06463f9d1fe860b1-1039" who="Q4981396">
            <seg>
              Jan Ericson säger att man satsar mer pengar och jämför med 2006.
              Det är mer intressant att jämföra de senaste åren. Till exempel
              försvinner det 1,1 miljard kronor i vuxenutbildningen mellan åren
              2011 och 2012. Hur kan man säga att man satsar mer pengar när
              det försvinner så mycket?
            </seg>
          </u>
          <u xml:id="i-06463f9d1fe860b1-1042" prev="i-06463f9d1fe860b1-1039" who="Q4981396">
            <seg>
              Dessutom säger Jan Ericson att man satsar pengar på gymnasiet.
              Det är inte det vi diskuterar, men ni tar faktiskt bort 675 miljoner
              kronor från gymnasiet, så det stämmer inte heller.
            </seg>
          </u>
          <u xml:id="i-06463f9d1fe860b1-1043" prev="i-06463f9d1fe860b1-1039" who="Q4981396">
            <seg>
              Det finns många frågor, och jag återkommer i nästa replik. Det
              jag vill veta nu är: Hur kan Jan Ericson mena att Alliansen har
              prioriterat upp vuxenutbildningen när vi hör att man runt om i
              landet är tvungen att skära ned på vuxenutbildningsplatser?
            </seg>
          </u>
          <note type="speaker">
            Anf. 141 JAN ERICSON (M) replik:
          </note>
          <u xml:id="i-06463f9d1fe860b1-1044" next="i-06463f9d1fe860b1-1046" who="Q1681740">
            <seg>
              Fru talman! Jag var tydlig i mitt anförande. Vi lägger mer pengar
              i år än vad ni gjorde 2006. Det kallar jag en uppgradering av
              vuxenutbildningen. Att kommunpolitiker har svårt att prioritera
              är deras problem.
            </seg>
          </u>
          <u xml:id="i-06463f9d1fe860b1-1045" prev="i-06463f9d1fe860b1-1044" who="Q1681740">
            <seg>
              De extra pengar som vi sköt till 2010 och 2011 var tillfälliga
              krisåtgärder. Tillfälliga krisåtgärder kan inte bli permanenta
              åtgärder. Skulle vi göra så varje gång vi skjuter till extra pengar
              i en extrem situation skulle vi aldrig ha några pengar att skjuta
              till i en extrem situation.
            </seg>
          </u>
          <u xml:id="i-06463f9d1fe860b1-1046" prev="i-06463f9d1fe860b1-1044" who="Q1681740">
            <seg>
              Det var begränsat, och det sades från början att tillskjutandet
              av extra resurser var tillfälligt. Därefter går vi ned på den
              normala nivån, och den normala nivån är fortfarande högre än den
              var 2006. Det kan Gunilla Svantorp aldrig komma ifrån.
            </seg>
          </u>
          <note type="speaker">
            Anf. 142 GUNILLA SVANTORP (S) replik:
          </note>
          <u xml:id="i-06463f9d1fe860b1-1047" next="i-06463f9d1fe860b1-1049" who="Q4981396">
            <seg>
              Fru talman! Menar Jan Ericson att krisen är över nu? Det låter
              konstigt. För mig handlar politik hela tiden om att prioritera.
              Då är det märkligt att vi har en regering som väljer att lägga
              5,4 miljarder kronor på en sänkning av krogmomsen. Man har inte
              den blekaste aning om hur många jobb det kommer att ge. Och skulle
              man omvandla arbetsgivaravgiftssänkningen för unga till studieplatser
              motsvarar det 55 000 studieplatser.
            </seg>
          </u>
          <u xml:id="i-06463f9d1fe860b1-1048" prev="i-06463f9d1fe860b1-1047" who="Q4981396">
            <seg>
              Häromveckan kunde vi läsa en rapport från Arbetsförmedlingen
              som kan vara intressant för Jan Ericson som också sitter i arbetsmarknadsutskottet.
              Man hade tittat på jobbcoacherna och deras resultat vad gäller
              jobb. Här väljer regeringen att lägga 2 miljarder. När året är
              slut kommer man att ha lagt 3 miljarder kronor på jobbcoacher.
              Rapporten visar att de som har fått jobbcoachning har högre sannolikhet
              att få praktik och lägre sannolikhet att få jobb än de som inte
              har fått jobbcoachning.
            </seg>
          </u>
          <u xml:id="i-06463f9d1fe860b1-1049" prev="i-06463f9d1fe860b1-1047" who="Q4981396">
            <seg>
              Den borgerliga regeringen har alltså lagt över 8 miljarder kronor
              på något som man inte har en aning om huruvida det ger något resultat.
              I stället kunde ni ha lagt pengarna på utbildningsplatser så att
              människor hade fått en chans att ta sig vidare i livet. Hur har
              ni prioriterat egentligen, Jan Ericson?
            </seg>
          </u>
          <note type="speaker">
            Anf. 143 JAN ERICSON (M) replik:
          </note>
          <u xml:id="i-06463f9d1fe860b1-1050" next="i-06463f9d1fe860b1-1054" who="Q1681740">
            <seg>
              Fru talman! Det finns andra forum för diskussionen om arbetsmarknadspolitiken.
              Den ska vi inte blanda in i den här debatten om vuxenutbildningen.
              Debatter om hur vi hanterar skatter och annat hålls i de berörda
              utskotten. Nu prioriterar vi utbildningsfrågorna.
            </seg>
          </u>
          <u xml:id="i-06463f9d1fe860b1-1051" prev="i-06463f9d1fe860b1-1050" who="Q1681740">
            <seg>
              Socialdemokraterna har uppenbarligen alltid en massa pengar när
              de är i opposition. När de sitter i regeringsställning finns det
              aldrig några pengar. I regeringsställning hade ni inte mer än
              5,8 miljarder till vuxenutbildningen. I dag när ni sitter i opposition
              har ni obegränsat med pengar till precis allting.
            </seg>
          </u>
          <u xml:id="i-06463f9d1fe860b1-1052" prev="i-06463f9d1fe860b1-1050" who="Q1681740">
            <seg>
              Gunilla Svantorp säger nästan rakt ut att de tillfälliga krisåtgärderna
              borde permanentas, för det är mer eller mindre alltid kris. Det
              verkar vara den socialdemokratiska synen på samhället.
            </seg>
          </u>
          <u xml:id="i-06463f9d1fe860b1-1053" prev="i-06463f9d1fe860b1-1050" who="Q1681740">
            <seg>
              Tillfälliga krisåtgärder är tillfälliga. Man skjuter till extra
              resurser under en begränsad tid för att sedan gå ned till den
              normala nivån. Det är så vi arbetar i Alliansen. Vi tar ett ekonomiskt
              ansvar, för annars har vi inga pengar kvar nästa gång det bränner
              till i vår omvärld.
            </seg>
          </u>
          <u xml:id="i-06463f9d1fe860b1-1054" prev="i-06463f9d1fe860b1-1050" who="Q1681740">
            <seg>
              Vi skjuter till mer pengar 2012 än vad ni gjorde 2006. Det är
              ett faktum. Vi prioriterar vuxenutbildningen högre än vad Socialdemokraterna
              någonsin har gjort. Med dessa ord tackar jag för debatten.
            </seg>
          </u>
          <note type="speaker">
            Anf. 144 ESABELLE DINGIZIAN (MP):
          </note>
          <u xml:id="i-06463f9d1fe860b1-1055" next="i-06463f9d1fe860b1-1065" who="Q4944871">
            <seg>
              Fru talman! En grundpelare i välfärdssamhället är att människor
              ska få utvecklas och skaffa sig kunskap. Kunskap ger människor
              egenmakt, stolthet och goda förutsättningar att få ett jobb.
            </seg>
          </u>
          <u xml:id="i-06463f9d1fe860b1-1056" prev="i-06463f9d1fe860b1-1055" who="Q4944871">
            <seg>
              Jag tror inte att regeringens företrädare här i dag har en annan
              uppfattning, och det var väl det Jan Ericson sade. Trots det lyckas
              man inte med sitt uttalade mål att minska det så kallade utanförskapet.
              Sysselsättningsgraden har minskat, arbetslösheten har skjutit
              i höjden och långtidsarbetslösheten har ökat. Regeringen har missat
              målet.
            </seg>
          </u>
          <u xml:id="i-06463f9d1fe860b1-1057" prev="i-06463f9d1fe860b1-1055" who="Q4944871">
            <seg>
              Som försvar hävdar regeringen att de internationella ekonomiska
              oroligheterna är orsaken. I nästa stund hör man att vuxenutbildningen
              är kommunernas ansvar, och det stämmer. Men det har kanske undgått
              regeringen att man har ansvar för konjunkturpolitiken. Det är
              fullständigt naturligt att regeringen ser till att konjunkturåtgärder
              vidtas.
            </seg>
          </u>
          <u xml:id="i-06463f9d1fe860b1-1058" prev="i-06463f9d1fe860b1-1055" who="Q4944871">
            <seg>
              Motviljan mot att satsa på vuxenutbildningen går inte ihop med
              den arbetslinje som ni företräder. Arbetslinjen kräver att alla
              ges möjlighet att utvecklas och anpassa sin kompetens så att den
              bättre matchar kraven på arbetsmarknaden och det som efterfrågas.
            </seg>
          </u>
          <u xml:id="i-06463f9d1fe860b1-1059" prev="i-06463f9d1fe860b1-1055" who="Q4944871">
            <seg>
              Situationen på arbetsmarknaden är ohållbar. De flesta bedömare
              säger att arbetslösheten kommer att öka. Samtidigt har många företag
              och arbetsgivare svårt att hitta rätt kompetens till lediga jobb.
              Enligt Arbetsförmedlingen har 38 procent av de offentliga arbetsgivarna
              under det senaste halvåret haft svårt att hitta rätt kompetens
              till lediga jobb. Tala om misslyckad utbildningspolitik.
            </seg>
          </u>
          <u xml:id="i-06463f9d1fe860b1-1060" prev="i-06463f9d1fe860b1-1055" who="Q4944871">
            <seg>
              Fru talman! I Alliansens Sverige ökade kommunernas kostnader
              för ekonomiskt bistånd med 3 miljarder mellan 2006 och 2010. Då
              kan man inte vara nöjd. Det finns all anledning för regeringen
              att tänka om och öppna fler vägar för människor att förverkliga
              sina drömmar om en ny utbildning som leder till ett nytt jobb.
              Den kommunala vuxenutbildningen ska göra det möjligt för den som
              vill byta yrke att komplettera sin utbildning.
            </seg>
          </u>
          <u xml:id="i-06463f9d1fe860b1-1061" prev="i-06463f9d1fe860b1-1055" who="Q4944871">
            <seg>
              Sveriges utbildningsväsen måste präglas av öppna dörrar för att
              vi ska kunna möta arbetskraftsbehovet framöver. Med tanke på kommande
              pensionsavgångar behöver vi rusta människor.
            </seg>
          </u>
          <u xml:id="i-06463f9d1fe860b1-1062" prev="i-06463f9d1fe860b1-1055" who="Q4944871">
            <seg>
              Allianspartierna skriver i sin reservation att vuxenutbildningen
              även i fortsättningen ska ge den enskilde möjlighet att komplettera
              sin grundutbildning, skola om sig och skaffa en ny yrkesutbildning.
              Det låter klokt, men verkligheten ser annorlunda ut. Jag förstår
              inte vilken verklighet ni lever i. Kommun efter kommun erbjuder
              bara det som lagen kräver.
            </seg>
          </u>
          <u xml:id="i-06463f9d1fe860b1-1063" prev="i-06463f9d1fe860b1-1055" who="Q4944871">
            <seg>
              Arbetslösheten talar sitt eget språk. Regeringen bör fundera
              över om man inte behöver satsa lite mer än vad man gör på kompetensutveckling.
            </seg>
          </u>
          <u xml:id="i-06463f9d1fe860b1-1064" prev="i-06463f9d1fe860b1-1055" who="Q4944871">
            <seg>
              När det gäller ungdomarnas situation vet alla att det är svårt
              att få ett varaktigt jobb om man inte har en treårig gymnasieutbildning
              bakom sig. Då är det ungdomsgarantin som gäller, och det är inte
              mycket till kompetensutveckling. Man borde fundera över hur man
              ska få in ungdomarna i olika kompetenshöjande åtgärder. Det är
              ganska alarmerande att vi i dag har 127 000 ungdomar som varken
              går i skola eller jobbar. Det behövs en utbildningspolitik som
              ger de unga en andra chans och möjligheter till jobb.
            </seg>
          </u>
          <u xml:id="i-06463f9d1fe860b1-1065" prev="i-06463f9d1fe860b1-1055" who="Q4944871">
            <seg>
              Fru talman! Jag står bakom alla våra reservationer, men yrkar
              bifall till reservation nr 5. Jag står naturligtvis bakom majoritetstexten
              under punkt 1.
            </seg>
          </u>
          <note type="speaker">
            Anf. 145 ROGER HADDAD (FP):
          </note>
          <u xml:id="i-06463f9d1fe860b1-1066" next="i-06463f9d1fe860b1-1077" who="Q5781437">
            <seg>
              Fru talman! Vuxenutbildningen är en av de viktigaste och mest
              effektiva insatserna för att underlätta för enskilda att sadla
              om och ta ett steg närmare arbetslivet. Med den nya gymnasiereformen
              och de nya yrkes- och lärlingsutbildningarna är vår förhoppning
              att färre ungdomar ska hamna i vuxenutbildningen för att lappa
              och laga från grund- och gymnasieskolan.
            </seg>
          </u>
          <u xml:id="i-06463f9d1fe860b1-1067" prev="i-06463f9d1fe860b1-1066" who="Q5781437">
            <seg>
              Antalet studerande på eftergymnasial nivå med studiemedel har
              inte varit så stort sedan år 2004. Förklaringarna är främst två,
              nämligen stora ungdomskullar som söker sig till vuxenutbildningen
              direkt efter gymnasieskolan och det osäkra arbetsmarknadsläget.
            </seg>
          </u>
          <u xml:id="i-06463f9d1fe860b1-1068" prev="i-06463f9d1fe860b1-1066" who="Q5781437">
            <seg>
              Vuxenutbildningen måste erbjudas dem med störst behov. Det är
              personer utan slutbetyg, de som vill komplettera för att bli högskolebehöriga
              samt de som vill öka sin kompetens för att kunna ta ett ledigt
              jobb. Yrkesutbildningar inom vuxenutbildningen är dyrare men väldigt
              viktiga för många studerande som genom denna utbildning kan ta
              de lediga jobb som fortfarande finns i många kommuner runt om
              i landet.
            </seg>
          </u>
          <u xml:id="i-06463f9d1fe860b1-1069" prev="i-06463f9d1fe860b1-1066" who="Q5781437">
            <seg>
              Fru talman! Regeringen har förlängt satsningen där ungdomar i
              åldern 2024 kan få ut den högre bidragsdelen i studiemedlet för
              att stimulera dem att läsa in och få en fullständig utbildning,
              vilket är en förutsättning för att bli anställbar. Därför är det
              intressant att höra vad Miljöpartiet gör för den här målgruppen.
              Jag hörde inte ett enda konkret förslag från tidigare talare.
            </seg>
          </u>
          <u xml:id="i-06463f9d1fe860b1-1070" prev="i-06463f9d1fe860b1-1066" who="Q5781437">
            <seg>
              Vi har också utökat antalet platser inom yrkesvux för att möjliggöra
              för fler att fortbilda sig. Yrkesvuxsatsningen har förlängts i
              ytterligare två år vilket är viktigt med tanke på de behov vi
              fortfarande ser på arbetsmarknaden.
            </seg>
          </u>
          <u xml:id="i-06463f9d1fe860b1-1071" prev="i-06463f9d1fe860b1-1066" who="Q5781437">
            <seg>
              Satsningen på yrkeshögskolan är också en viktig del. Att förse
              samhället och näringslivet med rätt kompetens är en av våra viktigaste
              uppgifter som politiker. Det är positivt att den andel som erbjuds
              plats i yrkeshögskolan har ökat från 26 procent till 29 procent
              från 6 400 personer till 8 900 personer. Principen för hur vi
              prioriterar yrkeshögskolans resurser måste fortsatt vara arbetsmarknadsläget
              och att i samverkan med branschen utveckla och ta fram utbildningarna.
              Vi ska inte utbilda till arbetslöshet.
            </seg>
          </u>
          <u xml:id="i-06463f9d1fe860b1-1072" prev="i-06463f9d1fe860b1-1066" who="Q5781437">
            <seg>
              Fru talman! Den största utmaningen inom vuxenutbildningen förblir
              svenskundervisningen för invandrare. Under många år har vi från
              Folkpartiet och Alliansen kritiserat socialdemokratiska regeringar
              för att inte ta tag i kvalitetsproblemen inom sfi med låg genomströmning
              och liten flexibilitet. Man har inte någon systematisk kvalitetskontroll
              och heller ingen kontroll av närvaron. På alltför många platser
              i landet har det inneburit att invandrare inte kan prata svenska
              trots sfi och trots att de bott i Sverige i flera år. Detta är
              problematiskt utifrån ett integrations- och jämställdhetspolitiskt
              perspektiv, och inte minst utifrån ett arbetsmarknadspolitiskt
              perspektiv. Det tar alldeles för lång tid för nyanlända att etablera
              sig på arbetsmarknaden.
            </seg>
          </u>
          <u xml:id="i-06463f9d1fe860b1-1073" prev="i-06463f9d1fe860b1-1066" who="Q5781437">
            <seg>
              Etableringsreformen sjösätts för fullt just nu. Vi ställer krav
              på heldagsverksamhet för nyanlända att delta i Arbetsförmedlingens
              och kommunens gemensamma insatser. En viktig del i denna process
              är den samhällsinformation som nyanlända ska erbjudas och därefter
              svenskundervisning för invandrare. Målet för oss är att korta
              ned tiden från det att man anländer till Sverige tills man påbörjar
              en utbildning, kommer ut på en arbetsplats eller startar eget
              företag.
            </seg>
          </u>
          <u xml:id="i-06463f9d1fe860b1-1074" prev="i-06463f9d1fe860b1-1066" who="Q5781437">
            <seg>
              Kvaliteten i sfi måste höjas. Skolinspektionen slog i sin senaste
              sfi-rapport fast att sfi inte prioriteras av de undersökta kommunerna.
              Under 2010 var antalet elever i sfi drygt 96 000. Aldrig tidigare
              har så många läst inom sfi. Drygt hälften, 37 000, var nybörjare.
              Detta ställer krav på kommunerna att bli ännu bättre på mottagandet
              och upplägget av utbildningarna. Visserligen efterfrågar Socialdemokraterna
              i betänkandet alternativ, men era kamrater ute i kommunerna säger
              oftast nej till en konkurrensupphandling av sfi som skulle åstadkomma
              fler alternativ, fler aktörer och fler anpassade utbildningar.
            </seg>
          </u>
          <u xml:id="i-06463f9d1fe860b1-1075" prev="i-06463f9d1fe860b1-1066" who="Q5781437">
            <seg>
              Mitt parti och andra partier har satt sfi under lupp i många
              kommuner. Det är kvalitetsuppföljning, krav på upphandling, krav
              på flera inriktningar, till exempel för akademiker och dem med
              yrkesbakgrund. Det är ökad närvarokontroll kopplad till försörjningsstöd
              och krav på att både män och kvinnor deltar i praktik. Praktik
              är viktig för att få insyn i hur det fungerar på en svensk arbetsplats,
              och det är effektivt för att lära sig svenska språket.
            </seg>
          </u>
          <u xml:id="i-06463f9d1fe860b1-1076" prev="i-06463f9d1fe860b1-1066" who="Q5781437">
            <seg>
              Skolinspektionen granskade nyligen 33 kommuner och två kommunalförbund.
              En kritik var att de granskade verksamheterna präglades av ett
              arbetssätt som används i undervisningen av barn och ungdomar och
              att organisationen, upplägget och schemaläggningen inte var flexibla.
              Vi har därför tillsatt en utredning i hopp om att kunna införa
              en sfi-peng som ska presenteras i september i år. Vi måste öka
              den enskildes makt att välja anordnare. Vi behöver också satsa
              på lärarkompetensen inom sfi, då verksamheten kräver särskild
              kompetens. Regeringens sfi-lyft är ett sätt att möta detta.
            </seg>
          </u>
          <u xml:id="i-06463f9d1fe860b1-1077" prev="i-06463f9d1fe860b1-1066" who="Q5781437">
            <seg>
              Vi utreder nu hur vi kan korta ned tiden i sfi. Vårt gemensamma
              mål är att förebygga inlåsningseffekter där enskilda är inskrivna
              under långa perioder utan att lära sig svenska språket. Sfi-bonusen
              är ett sätt att öka genomströmningen, men även detta ogillar man
              från det rödgröna hållet. Man motionerar i betänkandet om att
              man vill ta bort den. Sfi har under lång tid tillåtits bli en
              form av försörjning år efter år utan krav på att individen egentligen
              ska få några språkkunskaper eller prestera några resultat; detta
              är inte rimligt. Sfi måste vara en utbildningsform enbart för
              nyanlända flyktingar och invandrare.
            </seg>
          </u>
          <note type="speaker">
            Anf. 146 GUNILLA SVANTORP (S) replik:
          </note>
          <u xml:id="i-06463f9d1fe860b1-1078" next="i-06463f9d1fe860b1-1081" who="Q4981396">
            <seg>
              Fru talman! Roger Haddad inledde med att säga att vuxenutbildningen
              är någonting där man lappar och lagar. Den inställningen har jag
              mycket svårt att förstå. För mig handlar vuxenutbildning om livslångt
              lärande och om att man hela tiden kan rätta till det som man inte
              har gjort som ung men framför allt om att bygga på det som arbetslivet
              kräver och det som jag själv som individ kräver. Vad menar Roger
              Haddad när han säger att vuxenutbildningen är någonting där man
              lappar och lagar?
            </seg>
          </u>
          <u xml:id="i-06463f9d1fe860b1-1079" prev="i-06463f9d1fe860b1-1078" who="Q4981396">
            <seg>
              Roger Haddad sade också att vuxenutbildning ska erbjudas dem
              med de största behoven. När ni tillträdde efter valet 2006 tog
              ni bort rekryteringsbidraget som verkligen var något som gjorde
              att de som hade de största behoven av vuxenutbildning faktiskt
              också kom till vuxenutbildningen. Varför gjorde ni det? Har ni
              några planer på att återinrätta rekryteringsbidraget om ni tycker
              att det är så viktigt, vilket det är, att de som har störst behov
              också går i arbetsmarknadsutbildning?
            </seg>
          </u>
          <u xml:id="i-06463f9d1fe860b1-1080" prev="i-06463f9d1fe860b1-1078" who="Q4981396">
            <seg>
              Roger Haddad säger att det är viktigt med kvalitetsförbättringar
              inom sfi. Ja, det är det absolut. Sedan sätter han likhetstecken
              mellan fler att välja på och bättre kvalitet. Då kan man bara
              gå till hälso- och sjukvården för att se hur det är. Men det ska
              vi diskutera i ett annat utskott. Men där kan man se att vårdvalsreformen
              har lett till fler att välja mellan. Men har det blivit så värst
              mycket bättre kvalitet? Nej, det tror jag inte.
            </seg>
          </u>
          <u xml:id="i-06463f9d1fe860b1-1081" prev="i-06463f9d1fe860b1-1078" who="Q4981396">
            <seg>
              Sfi-bonus är ett sätt att öka genomströmningen, säger Roger Haddad.
              Ja, för dem som hade klarat sig bra utan sfi-bonus, för dem som
              har kommit hit och är mest välutbildade, men inte för dem som
              kommer hit och har lite utbildning.
            </seg>
          </u>
          <note>
            Vad menar Roger Haddad egentligen med att lappa och laga?
          </note>
          <note type="speaker">
            Anf. 147 ROGER HADDAD (FP) replik:
          </note>
          <u xml:id="i-06463f9d1fe860b1-1082" next="i-06463f9d1fe860b1-1086" who="Q5781437">
            <seg>
              Fru talman! Det var många frågor, men jag ska fokusera på det
              absolut viktigaste. Vi anser att en bra gymnasieskola och en bra
              grundskola förebygger behovet av att använda vuxenutbildningens
              resurser i efterhand.
            </seg>
          </u>
          <u xml:id="i-06463f9d1fe860b1-1083" prev="i-06463f9d1fe860b1-1082" who="Q5781437">
            <seg>
              Det konstateras i betänkandet och i rapporter att tillströmningen
              direkt från gymnasiet till vuxenutbildningen sker på grund av
              arbetsmarknadsläget, men tyvärr också på grund av att många saknar
              slutbetyg eller inte har fullständiga betyg från gymnasiet. Då
              måste man komplettera och läsa om, och vissa kommuner tillåter
              fortfarande så kallad konkurrenskomplettering, men då tar man
              ut en liten avgift.
            </seg>
          </u>
          <u xml:id="i-06463f9d1fe860b1-1084" prev="i-06463f9d1fe860b1-1082" who="Q5781437">
            <seg>
              Jag vill att man helst lämnar gymnasieskolan. Därför har vi gjort
              om gymnasieskolan, och den nya trädde i kraft hösten 2011. Där
              har vi yrkesutbildningar, studieförberedande utbildningar och
              lärlingsutbildningar. Folkpartiet talar nu även om andra lösningar
              kortare yrkeskurser för att det ska finnas fler breda in- och
              utgångar.
            </seg>
          </u>
          <u xml:id="i-06463f9d1fe860b1-1085" prev="i-06463f9d1fe860b1-1082" who="Q5781437">
            <seg>
              När Socialdemokraterna styrde var det mycket lätt att komma in
              på gymnasieskolan, men det var mycket svårt att lämna gymnasieskolan.
              Många gick direkt till Arbetsförmedlingen eller till vuxenutbildningen.
              Därmed går mycket pengar från kommunernas budget till att lappa
              och laga, inte bara inom vuxenutbildningen utan inom arbetsmarknadspolitiska
              insatser som vi inte ens nämner här. Det tar mycket pengar från
              kommunernas budgetar.
            </seg>
          </u>
          <u xml:id="i-06463f9d1fe860b1-1086" prev="i-06463f9d1fe860b1-1082" who="Q5781437">
            <seg>
              Har man bara en stor kommunal aktör i fråga om sfi som aldrig
              utsätts för konkurrens och som de lokala politikerna knappt ställer
              några krav på i fråga om genomströmning och resultat utmanas den
              inte. Man vet inte hur den enda verksamheten står sig. Jag förordar
              en kvalitetsupphandling om man inte vill ha en konkurrensupphandling
              där man kan mäta flexibilitet, alternativa pedagogiska upplägg
              och naturligtvis kvalitet.
            </seg>
          </u>
          <note type="speaker">
            Anf. 148 GUNILLA SVANTORP (S) replik:
          </note>
          <u xml:id="i-06463f9d1fe860b1-1087" next="i-06463f9d1fe860b1-1090" who="Q4981396">
            <seg>
              Fru talman! Det andas från Roger Haddad att man ska vara färdig
              när man lämnar gymnasieskolan. Det tycker vi också. Men däremot
              skiljer vi oss i synen på vad som händer under resten av livet.
            </seg>
          </u>
          <u xml:id="i-06463f9d1fe860b1-1088" prev="i-06463f9d1fe860b1-1087" who="Q4981396">
            <seg>
              Som jag sade tidigare visar forskningen att man kommer att ha
              ungefär 20 olika jobb. Det kan jämföras med hur det var när vi
              lämnade gymnasieskolan. Det kräver att det finns utbildningsplatser
              så att människor hela tiden kan omskola sig. Då kan man inte se
              vuxenutbildningen som någonting som ska rätta till det som har
              varit fel, utan den måste ses som någonting där människor fyller
              på kunskap som arbetslivet ställer krav på.
            </seg>
          </u>
          <u xml:id="i-06463f9d1fe860b1-1089" prev="i-06463f9d1fe860b1-1087" who="Q4981396">
            <seg>
              Jag förstår därför inte Roger Haddad när han säger att man ska
              vara färdig när man lämnar gymnasieskolan. Så ser inte vi på vuxenutbildningen.
              Vuxenutbildningen är mycket vidare än så.
            </seg>
          </u>
          <u xml:id="i-06463f9d1fe860b1-1090" prev="i-06463f9d1fe860b1-1087" who="Q4981396">
            <seg>
              Jag skulle vilja ställa en annan fråga. Häromdagen hade vi en
              gemensam interpellationsdebatt om just vuxenutbildningen och framför
              allt om yrkeshögskolan. Statsrådet sade att hon är nöjd. Hon tycker
              att dimensioneringen i fråga om platser är rätt inom yrkeshögskolan
              och att man satsar 1,6 miljarder under 2012 på yrkeshögskolan,
              trots att man vet att 86 procent av dem som har gått den har fått
              jobb och trots att man vet att 29 procent av dem som ansökte har
              fått ja till att börja. Håller Roger Haddad med om att det är
              rätt dimensionering? Skulle det inte med tanke på det som du precis
              har sagt vara bättre med fler platser inom yrkeshögskolan?
            </seg>
          </u>
          <note type="speaker">
            Anf. 149 ROGER HADDAD (FP) replik:
          </note>
          <u xml:id="i-06463f9d1fe860b1-1091" next="i-06463f9d1fe860b1-1093" who="Q5781437">
            <seg>
              Fru talman! Jag kan börja med den sista frågan. Statsrådet Nyamko
              Sabuni bedömde att dimensioneringen just nu är på en bra nivå.
              Hon uttryckte vikten av att inte bygga ut yrkeshögskolan i alldeles
              för snabb takt för att upprätthålla kvaliteten. Men hon sade också
              att regeringen följer detta och att om det skulle uppstå ett mycket
              stort behov av mer resurser till just detta ändamål har denna
              regering visat att oavsett om det har gällt vuxenutbildning, yrkesvux,
              yrkeshögskolan eller arbetsmarknadspolitiska insatser har man
              anpassat behovet efter behov och arbetsmarknadsläge. Jag tycker
              att det var ett positivt svar från statsrådet Nyamko Sabuni.
            </seg>
          </u>
          <u xml:id="i-06463f9d1fe860b1-1092" prev="i-06463f9d1fe860b1-1091" who="Q5781437">
            <seg>
              När det gäller den första frågan om att vara färdig efter gymnasiet
              undrar jag: Hur ser ni på gymnasieskolan egentligen? Det kan inte
              vara bara tre bra och mysiga år, utan gymnasieskolan har uppdraget
              att bland annat utbilda ungdomar till vidare studier eller utbilda
              ungdomar till att bli anställbara. Jag har aldrig hört någon socialdemokrat
              som har sagt att detta inte är gymnasieskolans uppdrag utan att
              man kan gå där och ha lite trevligt och läsa någon kurs.
            </seg>
          </u>
          <u xml:id="i-06463f9d1fe860b1-1093" prev="i-06463f9d1fe860b1-1091" who="Q5781437">
            <seg>
              Det är klart att majoriteten av ungdomarna vill gå i gymnasieskolan
              och vet vad de vill och är mycket engagerade. Men det finns många
              ungdomar som tyvärr inte tar till vara den tid som de har under
              dessa tre år, eller fyra år på grund av problem med genomströmningstider
              i många kommuner beroende på felval, skolbyten och hopp mellan
              IV-programmet och nationella program. När de kommer ut från gymnasieskolan
              när de har fyllt 19 eller 20 år är det inte ovanligt, Gunilla
              Svantorp, att de söker sig till vuxenutbildningen och konkurrerar
              om samma resurser som finns för övriga i samhället.
            </seg>
          </u>
          <note type="speaker">
            Anf. 150 ESABELLE DINGIZIAN (MP) replik:
          </note>
          <u xml:id="i-06463f9d1fe860b1-1094" who="Q4944871">
            <seg>
              Fru talman! Jag förstår att Alliansens företrädare blir besvärade
              när jag talar om sysselsättningsgrad. Jag måste fråga Roger Haddad:
              Ser du ett samband mellan utbildning och arbete?
            </seg>
          </u>
          <note type="speaker">
            Anf. 151 ROGER HADDAD (FP) replik:
          </note>
          <u xml:id="i-06463f9d1fe860b1-1095" next="i-06463f9d1fe860b1-1099" who="Q5781437">
            <seg>
              Fru talman! Det gör jag absolut. Flera av oss är aktiva skolpolitiker
              sedan många år. När jag har lyssnat på flera ärendedebatter och
              interpellationsdebatter oavsett utskott landar man på utbildningen
              och skolan som grund och plattform för kommande arbetsliv och
              möjligheter. Det är därför som vi genomför dessa reformer.
            </seg>
          </u>
          <u xml:id="i-06463f9d1fe860b1-1096" prev="i-06463f9d1fe860b1-1095" who="Q5781437">
            <seg>
              Miljöpartiet har inte ingått i någon regering men har stött regeringar
              som under många år har haft den gymnasieskola som vi nu lämnar.
              Det skulle vara högskolebehörighet, man teoretiserade yrkesprogrammen,
              karaktärsämnena på yrkesprogrammen teoretiserades, och man hade
              inga bra kvalitetskrav och uppföljningar i fråga om IV-programmet,
              som vi gör om.
            </seg>
          </u>
          <u xml:id="i-06463f9d1fe860b1-1097" prev="i-06463f9d1fe860b1-1095" who="Q5781437">
            <seg>
              Företrädare för alla politiska partier som är insatta säger också
              i denna talarstol att en av de viktigaste förklaringarna till
              den höga ungdomsarbetslösheten är just utbildningssystemet.
            </seg>
          </u>
          <u xml:id="i-06463f9d1fe860b1-1098" prev="i-06463f9d1fe860b1-1095" who="Q5781437">
            <seg>
              Det känns lite konstigt när man hör argumenten från dem som vill
              vrida tillbaka klockan och gå tillbaka till det som vi hade tidigare.
              Vi vill inte gå tillbaka till den gamla gymnasieskolan.
            </seg>
          </u>
          <u xml:id="i-06463f9d1fe860b1-1099" prev="i-06463f9d1fe860b1-1095" who="Q5781437">
            <seg>
              Kommunerna satsar på vuxenutbildning, staten satsar på vuxenutbildning
              och regeringen satsade på yrkesvux med en topp 2010. Det var helt
              rätt, för då var efterfrågan väldigt akut. Sedan har det blivit
              lite ljusare på arbetsmarknaden. Då får man justera ned det här.
              Regeringen, Folkpartiet och Alliansen har visat att man kan anpassa
              behovet efter arbetsmarknadssituationen.
            </seg>
          </u>
          <note type="speaker">
            Anf. 152 ESABELLE DINGIZIAN (MP) replik:
          </note>
          <u xml:id="i-06463f9d1fe860b1-1100" next="i-06463f9d1fe860b1-1101" who="Q4944871">
            <seg>
              Fru talman! Det är bra, men behöver man då inte anpassa det när
              vi i dag har en arbetslöshet på 8 procent, bland utrikesfödda
              15,6 procent? Behöver man då inte dimensionera upp utbildningen,
              så att människor kan ta de jobb som finns?
            </seg>
          </u>
          <u xml:id="i-06463f9d1fe860b1-1101" prev="i-06463f9d1fe860b1-1100" who="Q4944871">
            <seg>
              Sedan vill jag också berätta att jag har skickat efter en RUT-utredning
              som jag hemskt gärna vill dela med mig av. Där kan man se svart
              på vitt att platserna på komvux inte har ökat. Under de senaste
              tio åren har det bara gått tillbaka. Om ni talar om att ni har
              1 miljard mer i dag än 2006 måste ni också ta hänsyn till att
              det finns 400 000 fler människor i Sverige. Det handlar inte bara
              om vad som har varit tidigare, år 2006. Vi måste blicka framåt.
              Den svenska befolkningen har ökat med 400 000 människor. Vi har
              en arbetslöshet på 8 procent. Hur kan ni vara nöjda?
            </seg>
          </u>
          <note type="speaker">
            Anf. 153 ROGER HADDAD (FP) replik:
          </note>
          <u xml:id="i-06463f9d1fe860b1-1102" next="i-06463f9d1fe860b1-1120" who="Q5781437">
            <seg>
              Fru talman! Jag gillar inte när folk påstår att jag är nöjd,
              för jag är inte nöjd. Jag har aldrig påstått det. Jag har sagt
              i samtliga interpellationsdebatter tidigare att vi har en stor
              utmaning när det gäller arbetslösheten. Det är ett stort problem.
              Vi har också haft stora problem med utbildningssystemet.
            </seg>
          </u>
          <u xml:id="i-06463f9d1fe860b1-1103" prev="i-06463f9d1fe860b1-1102" who="Q5781437">
            <seg>
              Man pratar om ungdomsarbetslösheten. Jag har erfarenhet från
              kommunalpolitiken. Vi vet att 40 procent är heltidsstuderande.
              Men om man nu tar ungdomsarbetslösheten som exempel måste man
              titta igenom vad de har för behov, hur många som behöver komplettera
              för att få ett slutbetyg och hur många som har läst ett program
              men i alla fall söker sig in på vuxenutbildningen.
            </seg>
          </u>
          <u xml:id="i-06463f9d1fe860b1-1104" prev="i-06463f9d1fe860b1-1102" who="Q5781437">
            <seg>
              Många kommuner, inte minst de större kommuner som har ekonomiska
              möjligheter, prioriterar och tar sitt ansvar oavsett vad staten
              gör eller inte gör, och det tycker jag är bra. Det ska vi uppmuntra.
              Jag glömde i tidigare inlägg uppmana Gunilla Svantorp att ringa
              sina kolleger Ilmar Reepalu i Malmö och Lena Båstad i Örebro och
              tala om hur viktigt det är att även kommunerna tar sitt ansvar.
              Det har vi gjort i Västerås, som jag kommer från, både när Alliansen
              styrde och nu när de rödgröna styr. Man tar ett lokalt ansvar.
              Man kan inte enbart förlita sig på att staten ska gå in när som
              helst och hur som helst.
            </seg>
          </u>
          <u xml:id="i-06463f9d1fe860b1-1105" prev="i-06463f9d1fe860b1-1102" who="Q5781437">
            <seg>
              Men utifrån den profil som den här regeringen har, med fokus
              på utbildning och arbete, är det helt klart att jag inte skäms
              över de insatser som görs. Sedan kan vi alla i olika partier tycka
              att yrkeshögskolan borde få mer pengar eller att universiteten
              borde få mer pengar. Alla vill ha mer pengar. Men just kampen
              mot arbetslösheten förenar oss alla allianspartier. Det är jag
              trygg med.
            </seg>
          </u>
          <note>
            Anf. 154 ULRIKA CARLSSON i Skövde (C):
          </note>
          <u xml:id="i-06463f9d1fe860b1-1106" prev="i-06463f9d1fe860b1-1102" who="Q5781437">
            <seg>
              Fru talman! Det finns ett antal punkter när det gäller vuxenutbildning
              som jag från Centerpartiets sida vill vara väldigt tydlig med.
              Vuxenutbildning är en av hörnstenarna i det utbildningsbygge som
              vi har i Sverige. Det handlar om vår syn på människan. Det handlar
              om att det ska skapas möjligheter för människor att ta makten
              över sina liv och bygga sin kompetens, men också om att vi politiskt
              tillsammans med utbildningsaktörer som kommuner, utbildningsföretag
              med flera har ett ansvar för att göra det möjligt.
            </seg>
          </u>
          <u xml:id="i-06463f9d1fe860b1-1107" prev="i-06463f9d1fe860b1-1102" who="Q5781437">
            <seg>
              Här anser Centerpartiet att det finns mer att göra. Möjligheten
              till försörjning under studierna har kolleger till mig varit uppe
              och diskuterat. Det handlar också om det utbud som kommuner och
              andra aktörer erbjuder och vikten av att utveckla kompetensplattformarna
              som tas fram runt om i Sverige.
            </seg>
          </u>
          <u xml:id="i-06463f9d1fe860b1-1108" prev="i-06463f9d1fe860b1-1102" who="Q5781437">
            <seg>
              Alliansen står bakom vuxenutbildningspolitiken. Vi har som allianskolleger
              möjlighet att lyfta fram delvis olika saker, olika delar av vuxenutbildningen,
              eftersom det är ett så brett område.
            </seg>
          </u>
          <u xml:id="i-06463f9d1fe860b1-1109" prev="i-06463f9d1fe860b1-1102" who="Q5781437">
            <seg>
              Det som finns i motionsbetänkandet handlar till stor del om de
              motioner som riksdagsledamöter valt att skriva under motionstiden.
              Därför blir det inte så heltäckande som det annars skulle ha kunnat
              vara.
            </seg>
          </u>
          <u xml:id="i-06463f9d1fe860b1-1110" prev="i-06463f9d1fe860b1-1102" who="Q5781437">
            <seg>
              Vuxenutbildning är så mycket. Förutom kommunal vuxenutbildning
              handlar det också om andra delar, som folkbildning, yrkeshögskoleutbildningar
              med mera. I dagens Sverige finns det många vägar framåt. Det är
              precis det som är meningen. Det som står i texten om att dörr
              efter dörr har stängts är fel. Det har öppnats dörrar på många
              olika sätt, men det ser inte ut som det gjorde tidigare. Då kanske
              en del människor från Socialdemokraterna och så vidare upplever
              att man har stängt dörrar, men vi har öppnat fler dörrar på olika
              sätt.
            </seg>
          </u>
          <u xml:id="i-06463f9d1fe860b1-1111" prev="i-06463f9d1fe860b1-1102" who="Q5781437">
            <seg>
              Under den ekonomiska kris som började 2008 blev det väldigt tydligt
              att det behövdes en samordnad struktur för regional kompetensförsörjning.
              Det blir så lätt att vi diskuterar den nationella nivån och den
              kommunala nivån, men det finns också kopplat till arbetsmarknadsregioner
              en regional logik att ha i detta sammanhang.
            </seg>
          </u>
          <u xml:id="i-06463f9d1fe860b1-1112" prev="i-06463f9d1fe860b1-1102" who="Q5781437">
            <seg>
              Man såg att det behövdes ett mer flexibelt och behovsanpassat
              utbildningssystem med samverkan över kommungränserna. Det saknades
              en regional aktör med samlat ansvar för kompetensförsörjningen.
              Det efterfrågades en utökad samverkan mellan den regionala tillväxtpolitiken,
              arbetsmarknadspolitiken och utbildningspolitiken.
            </seg>
          </u>
          <u xml:id="i-06463f9d1fe860b1-1113" prev="i-06463f9d1fe860b1-1102" who="Q5781437">
            <seg>
              Regeringen gav därför i uppdrag att under 2010 etablera kompetensplattformar
              för samverkan inom kompetensförsörjning och utbildningsplanering
              på både kort och lång sikt. Syftet med det är att bidra till ökad
              kunskap och översikt, samordning av behovsanalyser, ökad samverkan
              kring kompetensförsörjning och utbildningsplanering samt ökad
              kunskap om utbud och efterfrågan på olika utbildningsformer.
            </seg>
          </u>
          <u xml:id="i-06463f9d1fe860b1-1114" prev="i-06463f9d1fe860b1-1102" who="Q5781437">
            <seg>
              Fru talman! Vad har då detta gett för resultat? Många anser att
              de nätverk och arbetssätt som byggts upp är viktiga för att etablera
              en viss struktur för framtida planering. Man samverkar nu mer
              systematiskt. Precis som Socialdemokraternas Gunilla Svantorp
              lyfte fram att hon sett i Kanada bidrar kompetensplattformarna
              till att man arbetar mer systematiskt, vilket på sikt bör leda
              till en bättre anpassning av kompetensen till arbetsgivarnas framtida
              behov. Upparbetade kanaler och kontakter gör att man snabbare
              kan agera vid behov. Man pekar på några håll också på att helt
              nya utbildningar har startats som är bättre anpassade till arbetslivets
              behov.
            </seg>
          </u>
          <u xml:id="i-06463f9d1fe860b1-1115" prev="i-06463f9d1fe860b1-1102" who="Q5781437">
            <seg>
              I Västra Götalandsregionen, som jag kommer från, har man etablerat
              arbetet tillsammans med kommunalförbunden. Nu provas också strukturen
              i och med det som händer runt Saab och de underleverantörer som
              finns där. Här är samverkan mellan olika aktörer A och O. Kommunerna
              måste samverka för att göra det så bra som möjligt för alla människor
              som är i behov av kompetenshöjning på olika nivåer. Kommunerna
              är en anordnare av utbildning, men det finns också många andra
              anordnare. Det är oerhört viktigt med de satsningar som regeringen
              har gjort och de utökade satsningarna i Västra Götalandsregionen
              när det gäller olika former av kompetensutbildning. I resultatutvärderingarna
              ser man också behov av att högskolor och universitet i regionen
              är aktiva i arbetet. Därmed har de även fått ett tydligare uppdrag
              av regeringen att vara delaktiga.
            </seg>
          </u>
          <u xml:id="i-06463f9d1fe860b1-1116" prev="i-06463f9d1fe860b1-1102" who="Q5781437">
            <seg>
              När man nu läser igenom motionerna kan man se att de tar upp
              många viktiga aspekter. Men mycket av det som vi i dag avstyrker
              i betänkandet är redan under beredning eller är beslutat och genomfört.
            </seg>
          </u>
          <u xml:id="i-06463f9d1fe860b1-1117" prev="i-06463f9d1fe860b1-1102" who="Q5781437">
            <seg>
              Sfi har lyfts fram av många motionärer, och det är ett område
              som har ett stort antal utmaningar framför sig, framför allt när
              det gäller kvaliteten. Men det betyder inte att allt är dåligt.
              Jag har haft förmånen att besöka Snabba spåret vid vuxenutbildningen
              i Skövde vid ett antal tillfällen, och det är snart dags igen.
              Det är till för relativt välutbildade kvinnor och män som kommer
              till Sverige av många olika anledningar. Dessa får en möjlighet
              att så snabbt de klarar av det lära sig svenska språket för att
              så snabbt som möjligt etablera sig på arbetsmarknaden. De siktar
              mot högre utbildning men också mot jobb inom de sektorer de redan
              har en utbildning i. Där är det också viktigt med det uppdrag
              som Yrkeshögskolemyndigheten har, nämligen att jobba med validering
              och hitta ett nationellt system för valideringen.
            </seg>
          </u>
          <u xml:id="i-06463f9d1fe860b1-1118" prev="i-06463f9d1fe860b1-1102" who="Q5781437">
            <seg>
              Dörr efter dörr har stängts, säger man. Det är helt fel. Det
              sker satsningar. Men om man enbart räknar kvantitet kan man villa
              bort sig. Mycket av de yrkesvuxsatsningar som vi har gjort handlar
              om relativt dyra utbildningar som leder till jobb, vilket också
              gör att det blir ett mindre antal platser än om man enbart kör
              rent teoretiska utbildningar som man kan göra i storgrupp. Det
              handlar inte om att räkna antalet platser, utan om kvaliteten
              på de platser som finns och möjligheten för människor att vara
              attraktiva på arbetsmarknaden.
            </seg>
          </u>
          <u xml:id="i-06463f9d1fe860b1-1119" prev="i-06463f9d1fe860b1-1102" who="Q5781437">
            <seg>
              Det är glädjande att man från oppositionens sida lyfter fram
              mycket av det som fungerar i Alliansens Sverige och att man vill
              se mer av det. Vi är gärna med och arbetar för att vuxenutbildning
              på olika sätt ska stärkas tillsammans med de regionala och kommunala
              aktörerna.
            </seg>
          </u>
          <u xml:id="i-06463f9d1fe860b1-1120" prev="i-06463f9d1fe860b1-1102" who="Q5781437">
            <seg>
              Jag förvånas över att Miljöpartiet säger att man upplever att
              det finns en motvilja att satsa på vuxenutbildning när vi på så
              många olika sätt har breddat vuxenutbildningen i Sverige under
              de år som alliansregeringen har verkat.
            </seg>
          </u>
          <note type="speaker">
            Anf. 155 ROSSANA DINAMARCA (V):
          </note>
          <u xml:id="i-06463f9d1fe860b1-1121" next="i-06463f9d1fe860b1-1131" who="Q4944866">
            <seg>
              Fru talman! I ett snabbt föränderligt samhälle ska alla ha rätt
              till återkommande utbildning. Därför är vuxenutbildningen viktig.
            </seg>
          </u>
          <u xml:id="i-06463f9d1fe860b1-1122" prev="i-06463f9d1fe860b1-1121" who="Q4944866">
            <seg>
              Vi har i dagsläget en ungdomsarbetslöshet på nästan 25 procent.
              Utbildningspolitiken har en central roll för att bekämpa arbetslösheten
              och öka konkurrenskraften i framtiden genom höjd kunskap och kvalitet.
              Vi vill därför satsa på fler utbildningsplatser för att öka såväl
              sysselsättningen som människors kunskaper.
            </seg>
          </u>
          <u xml:id="i-06463f9d1fe860b1-1123" prev="i-06463f9d1fe860b1-1121" who="Q4944866">
            <seg>
              Många som i dag är arbetslösa saknar grundläggande utbildning
              från grund- eller gymnasieskola. För en tid sedan presenterade
              Arbetsförmedlingen sin stora rapport om läget på arbetsmarknaden
              som bland annat visar att 40 procent av de arbetslösa som saknar
              gymnasieutbildning nu är under 35 år. Det här är ett trendbrott.
              Tidigare har de äldre varit klart överrepresenterade i den gruppen.
              Samtidigt krävs ofta minst gymnasieutbildning för att få ett arbete,
              och det är även nödvändigt för att kunna vidareutbilda sig på
              yrkeshögskola eller universitet. En gymnasieexamen eller motsvarande
              har med andra ord blivit en nödvändig förutsättning för att kunna
              etablera sig på arbetsmarknaden och i samhället.
            </seg>
          </u>
          <u xml:id="i-06463f9d1fe860b1-1124" prev="i-06463f9d1fe860b1-1121" who="Q4944866">
            <seg>
              Men högerregeringens politik har gjort det svårare att utbilda
              sig. Genom att gränsen för behörighet höjts på olika nivåer är
              det färre som blir behöriga att läsa vidare. De har gjort det
              svårare att komma in på komvux, men också gjort det svårare att
              gå vidare från komvux till högre utbildning genom att införa en
              särskild kvotgrupp för dessa. Samtidigt som regeringen bygger
              en skola som kommer att skapa ett större behov av vuxenutbildning
              skär man ned på densamma. Det kommer att leda till att utbildningsnivån
              kommer att sjunka.
            </seg>
          </u>
          <u xml:id="i-06463f9d1fe860b1-1125" prev="i-06463f9d1fe860b1-1121" who="Q4944866">
            <seg>
              Att satsa på vuxenutbildning är ett av de mest effektiva sätten
              att bryta kunskapsklyftor mellan människor och skapa ett inkluderande
              samhälle. Det är därför bra att vi i utskottet fått en majoritet
              för att återinföra det riktade statsbidraget till vuxenutbildningen.
              Annars riskerar vuxenutbildningen att i hög grad bli offer för
              besparingar. De senaste åren har många kommuner, framför allt
              mindre sådana, dragit ned sina verksamheter till ingenting mer
              än det som de enligt lag är tvungna att tillhandahålla.
            </seg>
          </u>
          <u xml:id="i-06463f9d1fe860b1-1126" prev="i-06463f9d1fe860b1-1121" who="Q4944866">
            <seg>
              Fru talman! För att snabbt åtgärda det och ge fler människor
              ökad frihet och valmöjligheter på arbetsmarknaden vill Vänsterpartiet
              införa en rätt att läsa in gymnasieskolan inom vuxenutbildningen.
              Det ska kunna ske antingen inom den kommunala vuxenutbildningen
              eller på folkhögskola.
            </seg>
          </u>
          <u xml:id="i-06463f9d1fe860b1-1127" prev="i-06463f9d1fe860b1-1121" who="Q4944866">
            <seg>
              Sedan den globala finanskrisen inleddes har fler börjat studera.
              Det gäller även vuxenutbildningen. Antalet heltidsstuderande på
              komvux har ökat med drygt 15 procent de senaste åren. Det är dock
              fortfarande långt kvar till det antal platser som fanns innan
              högerregeringen skar ned vuxenutbildningen med en tredjedel. De
              extra anslag som kommunerna har fått de senaste åren har inte
              kompenserat för de förlorade studieplatserna. En rätt till gymnasieutbildning
              gör att det kommer att behövas fler studieplatser. Regeringen
              föreslår i budgetpropositionen 5 000 fler platser till komvux,
              trots att Utbildningsdepartementets egen utredning visar på ett
              behov av omkring 31 000 platser.
            </seg>
          </u>
          <u xml:id="i-06463f9d1fe860b1-1128" prev="i-06463f9d1fe860b1-1121" who="Q4944866">
            <seg>
              Fru talman! En viktig del inom vuxenutbildningen är sfi, svenska
              för invandrare. Det ligger i allas intresse att alla som bor i
              Sverige ges möjlighet att lära sig det svenska språket. Ett första
              steg till att klara sin egen försörjning är att lära sig språket.
              Men språket är också en förutsättning för att kunna, våga och
              vilja delta aktivt i samhället. För att det ska kunna ske behövs
              en tydligare individualisering och fler undervisningstimmar per
              vecka. Sfi ska kunna läsas i kombination med praktik, arbetslivsorientering,
              validering, annan utbildning eller arbete.
            </seg>
          </u>
          <u xml:id="i-06463f9d1fe860b1-1129" prev="i-06463f9d1fe860b1-1121" who="Q4944866">
            <seg>
              Vi är mycket kritiska till regeringens syn på sfi. Vi menar att
              den bygger på osanna antaganden om att de sfi-studerande bara
              sitter och sitter för att kunna bli försörjda. Varken treårsbegränsning
              eller sfi-bonus tar hänsyn till de olika förkunskaper människor
              som kommer hit har. En del är analfabeter, och andra är mycket
              högutbildade. Den enskilda studeranden lastas helt för den otillräckliga
              kvaliteten på undervisningen. Sedan får vi höra från Folkpartiet
              om en sfi-peng. Då tänker jag: Med en dåres envishet försöker
              man driva igenom att välja aktörer. Som om det skulle göra att
              man lättare lär sig svenska.
            </seg>
          </u>
          <u xml:id="i-06463f9d1fe860b1-1130" prev="i-06463f9d1fe860b1-1121" who="Q4944866">
            <seg>
              För att stärka kvaliteten i sfi ska vi, precis som vi gör i den
              ordinarie skolan, ställa krav på att sfi-lärarna är behöriga.
              Vi vill också att det ska bli möjligt att utbilda sig till sfi-lärare
              som ett spår i lärarutbildningen eller som en egen utbildning.
              Det bör också finnas möjlighet för sfi-lärare att skaffa sig specialkompetens
              för att undervisa analfabeter.
            </seg>
          </u>
          <u xml:id="i-06463f9d1fe860b1-1131" prev="i-06463f9d1fe860b1-1121" who="Q4944866">
            <seg>
              Det är också helt nödvändigt att se över den studieekonomiska
              situationen för de studerande. Eftersom timersättningen för vuxna
              som deltar i sfi-undervisning tagits bort tvingas många att välja
              bort svenskundervisning av ekonomiska skäl.
            </seg>
          </u>
          <note>
            Jag vill yrka bifall till reservationerna 6 och 13 och yrka bifall
            till majoritetstexten under punkt 1.
          </note>
          <note type="speaker">
            Anf. 156 ROGER HADDAD (FP) replik:
          </note>
          <u xml:id="i-06463f9d1fe860b1-1132" next="i-06463f9d1fe860b1-1134" who="Q5781437">
            <seg>
              Fru talman! Jag har två frågor till Vänsterpartiets Rossana Dinamarca.
            </seg>
          </u>
          <u xml:id="i-06463f9d1fe860b1-1133" prev="i-06463f9d1fe860b1-1132" who="Q5781437">
            <seg>
              Den första frågan gäller varför en enskild, till exempel med
              en sfi-peng, inte själv kan få bestämma om man vill läsa på kommunala
              komvux, Liber, Hermods, Miroi eller kanske en folkhögskola som
              LO eller ABF driver om de har en bra inriktning inom omsorgen
              eller på ingenjörssidan på lägre nivå som man attraheras av.
            </seg>
          </u>
          <u xml:id="i-06463f9d1fe860b1-1134" prev="i-06463f9d1fe860b1-1132" who="Q5781437">
            <seg>
              Den andra frågan gäller kommunernas ansvar. Vad vill du säga
              till kommunalråden, oavsett partifärg på styret, när de drar ned?
              Du ser att den och den kommunen ska göra neddragningar. Vad säger
              du till de kommunalråden? Har de inget ansvar för den kommunala
              vuxenutbildningen för de egna invånarna?
            </seg>
          </u>
          <note type="speaker">
            Anf. 157 ROSSANA DINAMARCA (V) replik:
          </note>
          <u xml:id="i-06463f9d1fe860b1-1135" next="i-06463f9d1fe860b1-1137" who="Q4944866">
            <seg>
              Fru talman! Vi har varit för att det ska vara möjligt att läsa
              sfi på folkhögskola. Det tycker vi är bra. Problemet är att Folkpartiet
              tillsammans med sina kolleger på högersidan tror sig lösa alla
              problem, särskilt inom välfärden, med att införa olika pengsystem.
              Ser ni inte hur ni har förstört inom både äldreomsorgen och skolan
              med pengsystemet? Det är inte den typen av valfrihet som stärker.
              Det som behöver göras för att stärka sfi-utbildningen handlar
              om att vi behöver lärare som har kompetens inom det de ska arbeta
              med. Där ser det illa ut.
            </seg>
          </u>
          <u xml:id="i-06463f9d1fe860b1-1136" prev="i-06463f9d1fe860b1-1135" who="Q4944866">
            <seg>
              Vi behöver studerande som har tid att ägna sig åt studierna.
              Där är den studieekonomiska situationen för de studerande en viktig
              del. Det behövs kontinuitet. Nu kommer det hela tiden in nya studerande
              i en befintlig grupp, vilket gör att det inte är möjligt att skapa
              den kontinuitet och lugn och ro som behövs för att kunna lära
              sig svenska.
            </seg>
          </u>
          <u xml:id="i-06463f9d1fe860b1-1137" prev="i-06463f9d1fe860b1-1135" who="Q4944866">
            <seg>
              Vidare måste det vara möjligt att arbeta samtidigt, att vidareutbilda
              sig på någon annan vuxenutbildning eller på en högre utbildning.
              Det är den typen av kvalitetsförstärkningar som behövs, inte att
              man ska välja mellan olika aktörer. Vi har redan sett flera exempel
              på att det är dåligt och inte ger någon kvalitetsförstärkning
              över huvud taget.
            </seg>
          </u>
          <note type="speaker">
            Anf. 158 ROGER HADDAD (FP) replik:
          </note>
          <u xml:id="i-06463f9d1fe860b1-1138" next="i-06463f9d1fe860b1-1142" who="Q5781437">
            <seg>
              Fru talman! Jag kan garantera Rossana Dinamarca och Vänsterpartiet
              att det finns både urusla kommunala äldreboenden och kommunala
              skolor, precis som det finns alternativa driftsformer som inte
              håller kvaliteten. Det är det som är problemet, inte att en äldre
              farbror får bo på Oxbackens servicehus eller ett annat alternativ
              i Västerås. Kvaliteten och de lokala politikernas ansvar och uppföljning
              är utmaningen.
            </seg>
          </u>
          <u xml:id="i-06463f9d1fe860b1-1139" prev="i-06463f9d1fe860b1-1138" who="Q5781437">
            <seg>
              När det gäller sfi finns det faktiskt kommuner som har slutit
              avtal med folkhögskolor. Folkpartiet har absolut ingenting emot
              det. Men det ska ställas höga kvalitetskrav. Det ska finnas en
              rektor som har mandat att fatta beslut när det gäller betygen.
            </seg>
          </u>
          <u xml:id="i-06463f9d1fe860b1-1140" prev="i-06463f9d1fe860b1-1138" who="Q5781437">
            <seg>
              Min erfarenhet är att om man inte vill upphandla enligt en peng
              utan med kvalitetskonkurrens kan man få olika inriktningar, för
              ibland vill inte kommunen erbjuda distansstudier eller kvällsstudier.
              Det finns faktiskt vuxenstuderande som skulle behöva det, till
              exempel en frisör som kanske vill sadla om och bli elektriker
              men inte har någon möjlighet att gå till Lernia dagtid. Då kan
              han eller hon läsa på distans från sitt kontor eller hemifrån.
              Det tycker jag är positivt.
            </seg>
          </u>
          <u xml:id="i-06463f9d1fe860b1-1141" prev="i-06463f9d1fe860b1-1138" who="Q5781437">
            <seg>
              Jag förstår inte varför Vänsterpartiet vill strypa detta förslag.
              Det har inte kommit något än, men det utreds en sfi-pengsmodell.
            </seg>
          </u>
          <u xml:id="i-06463f9d1fe860b1-1142" prev="i-06463f9d1fe860b1-1138" who="Q5781437">
            <seg>
              Ta till exempel Västmanland. Mindre kommuner utanför Västerås
              Hallstahammar, Surahammar har inte en chans. De har inte råd att
              bygga upp egna vuxenutbildningsverksamheter. Deras nyanlända skulle
              behöva en sfi-peng som de kan ta med sig och åka 45 minuter till
              Västerås för att ta del av hela det utbudet. Varför vill du förvägra
              dem denna möjlighet?
            </seg>
          </u>
          <note type="speaker">
            Anf. 159 ROSSANA DINAMARCA (V) replik:
          </note>
          <u xml:id="i-06463f9d1fe860b1-1143" next="i-06463f9d1fe860b1-1146" who="Q4944866">
            <seg>
              Fru talman! Jag hänvisar till tidigare exempel på olika pengsystem
              som man har infört och som vi har i dag. De visar väldigt tydligt
              att vi inte har fått någon kvalitetsförstärkning. Det som detta
              däremot har bidragit med är att se till att våra skattemedel försvinner
              ut till vinster till aktieägare eller till skatteparadis någon
              helt annanstans än de var ämnade för.
            </seg>
          </u>
          <u xml:id="i-06463f9d1fe860b1-1144" prev="i-06463f9d1fe860b1-1143" who="Q4944866">
            <seg>
              För att kunna garantera en riktig kvalitet menar jag att de satsningarna
              behöver göras inom det offentliga där vi har insyn och också kan
              styra vad medlen ska användas till så att de används på ett vettigt
              sätt och inte slösas bort eller till och med kastas bort.
            </seg>
          </u>
          <u xml:id="i-06463f9d1fe860b1-1145" prev="i-06463f9d1fe860b1-1143" who="Q4944866">
            <seg>
              Jag ser givetvis att kommunerna har ett stort ansvar för till
              exempel den kommunala vuxenutbildningen. Men det handlar också
              om att ge förutsättningarna för att de ska kunna klara av det.
              Från den här regeringens sida har man från tidiga början strypt
              de statliga bidragen till kommuner och landsting. Det var en av
              de stora nedskärningarna som man gjorde, framför allt när det
              gällde vuxenutbildningen. Under sitt första år drog man bort en
              tredjedel av bidragen från den kommunala vuxenutbildningen.
            </seg>
          </u>
          <u xml:id="i-06463f9d1fe860b1-1146" prev="i-06463f9d1fe860b1-1143" who="Q4944866">
            <seg>
              Det är klart att det här hänger ihop. Det handlar inte bara om
              att man kan sitta ute i kommunerna och vilja någonting. Det måste
              också finnas en vilja från staten att ge de medel som faktiskt
              behövs. Ska man trolla fram pengar?
            </seg>
          </u>
          <note type="speaker">
            Anf. 160 YVONNE ANDERSSON (KD):
          </note>
          <note>
            Fru talman! Först vill jag yrka bifall till utskottets förslag
            under punkterna 213.
          </note>
          <u xml:id="i-06463f9d1fe860b1-1147" next="i-06463f9d1fe860b1-1159" who="Q4935945">
            <seg>
              Därefter skulle jag vilja gå vidare och tala lite om livslångt
              lärande. Jag tycker att det är fantastiskt att vi har en sådan
              tradition i vårt land när det gäller vuxenutbildningen. Vi från
              allianspartierna har dessutom alltid tyckt att det har varit en
              viktig tradition. Vuxenutbildningen i vårt land startade ju för
              ungefär ett sekel sedan när folkbildningen blev alltmer viktig
              i landet. Därefter har den fortsatt på väldigt många olika sätt.
            </seg>
          </u>
          <u xml:id="i-06463f9d1fe860b1-1148" prev="i-06463f9d1fe860b1-1147" who="Q4935945">
            <seg>
              Vuxenutbildningen har tyvärr, sedan jag började arbeta inom den
              på 70-talet, fått vara en kompensation när det vanliga utbildningssystemet
              på olika sätt inte har räckt till. Framför allt ger den en möjlighet
              till en omstart i livet för människor som av skilda skäl har tvingats
              att välja om ett yrke eller kanske inte har haft möjligheten att
              studera under sin ungdomsperiod. Från allra första början var
              det faktiskt så att de som inte hade fått gå i lärdomsskolan fick
              börja inom vuxenutbildning och folkbildning, många gånger med
              hjälp av ekonomiska resurser från andra.
            </seg>
          </u>
          <u xml:id="i-06463f9d1fe860b1-1149" prev="i-06463f9d1fe860b1-1147" who="Q4935945">
            <seg>
              Socialdemokraterna ihop med Vänsterpartiet och Miljöpartiet såg
              att deras system havererade en aning i slutet av 1990-talet och
              början av 2000-talet. De tillsatte då en kommitté som hette Kunskapslyftskommittén.
              Jag fick möjlighet som parlamentariker att sitta i den kommittén
              och följa vad som hade hänt.
            </seg>
          </u>
          <u xml:id="i-06463f9d1fe860b1-1150" prev="i-06463f9d1fe860b1-1147" who="Q4935945">
            <seg>
              En av delarna var den explosion av platser som behövdes för att
              möta upp ungdomsskolans misslyckande i flera avseenden. Tyvärr,
              Gunilla Svantorp, var det för att på något vis kompensera och
              hjälpa människor som inte hade fått en bra examen eller utbildning
              i sin ungdomsskola.
            </seg>
          </u>
          <u xml:id="i-06463f9d1fe860b1-1151" prev="i-06463f9d1fe860b1-1147" who="Q4935945">
            <seg>
              Det här tyckte vi också var jättebra. Vi tyckte att det var bra
              att man tog tag i detta, men man hade ju inte klarat av grundproblemet
              för att man lät människor gå på vuxenutbildning. Det var mycket
              komvux som fick ta platserna då. Men i och med Kunskapslyftet
              gav vi också möjlighet för kommunerna att inom ramen för kommunal
              vuxenutbildning upphandla platser. Det gjordes i hög grad hos
              folkhögskolorna, men också andra utbildningsanordnare fick de
              chanserna.
            </seg>
          </u>
          <u xml:id="i-06463f9d1fe860b1-1152" prev="i-06463f9d1fe860b1-1147" who="Q4935945">
            <seg>
              År 2006, när vi äntligen fick regeringsskifte, hade Socialdemokraterna
              i samarbete med Miljöpartiet och Vänsterpartiet 1 miljard kronor
              mindre till vuxenutbildning än vi har i dag. Det här är viktigt
              att komma ihåg, för nog blir man lite fundersam när det gnälls
              över att vi har skurit ned. 1 miljard på den möjliga befolkningsökning
              som vi har i dag är trots allt fortfarande mer per capita än vad
              som fanns då.
            </seg>
          </u>
          <u xml:id="i-06463f9d1fe860b1-1153" prev="i-06463f9d1fe860b1-1147" who="Q4935945">
            <seg>
              Vad har vi gjort sedan Alliansen tillträdde? Vi vågade ta tag
              i grundproblemet. Vi vågade ta tag i ungdomsskolan, grundskolan,
              till och med förskolan, och gymnasieskolan, för att rätta till
              förhållandena. Nu vet vi att vi har sjösatt en gymnasiereform,
              och vi räknar med att vi inte om tio år ska behöva, som jag ändå
              tycker att Roger Haddad hade en poäng i, lappa och laga. Det var
              så många gånger. Jag vågar faktiskt säga det. Jag har själv varit
              ute mycket och studerat hur man har bedrivit vuxenutbildning,
              vilka läroplaner man har följt och vilka läromedel man har haft,
              så jag vet att det är mycket lappa och laga.
            </seg>
          </u>
          <u xml:id="i-06463f9d1fe860b1-1154" prev="i-06463f9d1fe860b1-1147" who="Q4935945">
            <seg>
              Vi satsar på effektiv vuxenutbildning för de människor som Socialdemokraterna
              lämnade efter sig. Det är dem vi i dag hjälper med vuxenutbildning.
              Vi ger mer pengar. Vi har rättat till problemen i ungdomsskolan.
            </seg>
          </u>
          <u xml:id="i-06463f9d1fe860b1-1155" prev="i-06463f9d1fe860b1-1147" who="Q4935945">
            <seg>
              Vad är det då som skiljer oss åt ordentligt? Det är statsbidragens
              styrning.
            </seg>
          </u>
          <u xml:id="i-06463f9d1fe860b1-1156" prev="i-06463f9d1fe860b1-1147" who="Q4935945">
            <seg>
              I Alliansens Sverige tror vi på våra kommunpolitiker. Vi lever
              under subsidiaritetsprincipen där vi ser att i vår kommun, i Linköpings
              kommun, behöver man andra typer av vuxenutbildning än man kanske
              gör i Ydre kommun som jag tror är landets minsta kommun när det
              gäller invånare. Då behöver man något annorlunda. Vi kan väl inte
              ha samma typ av och lika mycket i statsbidrag per capita när det
              är två helt olika karaktärer.
            </seg>
          </u>
          <u xml:id="i-06463f9d1fe860b1-1157" prev="i-06463f9d1fe860b1-1147" who="Q4935945">
            <seg>
              Alltså: Låt besluten fattas på den nivå där de ska vara! Därför
              ska vi inte ha en styrning. Pengarna finns till vuxenutbildning.
              Vi låter dem som är närmast befolkningen, närmast medborgarna
              få veta var resurser ska sättas in. Vi litar på kommunerna.
            </seg>
          </u>
          <u xml:id="i-06463f9d1fe860b1-1158" prev="i-06463f9d1fe860b1-1147" who="Q4935945">
            <seg>
              Vad vill jag då säga med detta? Jo, tiden går. Samhället förändras.
              Vi förändrar vår politik utifrån de behov som finns. Framför allt
              vill vi möta individens behov. Vi har inte något gammalt socialdemokratiskt
              tänk där det bara är grupper av människor vi hela tiden ska möta.
              Vi vill möta individens behov.
            </seg>
          </u>
          <u xml:id="i-06463f9d1fe860b1-1159" prev="i-06463f9d1fe860b1-1147" who="Q4935945">
            <seg>
              Kära socialdemokrater, vänsterpartister och miljöpartister! Res
              er upp, titta på verkligheten, se er omkring, se människornas
              behov! De är mer än grupper. Fastna inte i gammal S-politik!
            </seg>
          </u>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 161 RICHARD JOMSHOF (SD):
          </note>
          <u xml:id="i-06463f9d1fe860b1-1160" next="i-06463f9d1fe860b1-1181" who="Q5890031">
            <seg>
              Fru talman! Sverige befinner sig i en situation där utanförskapet
              ökar och där allt fler människor tvingas ut i arbetslöshet. Det
              är en situation där människors möjlighet till egenförsörjning
              urholkas i takt med att de glider allt längre bort från arbetsmarknaden.
            </seg>
          </u>
          <u xml:id="i-06463f9d1fe860b1-1161" prev="i-06463f9d1fe860b1-1160" who="Q5890031">
            <seg>
              Senast i morse kunde vi läsa om detta. I DN skriver man att så
              många som två tredjedelar inte får ut någon arbetslöshetsersättning
              alls, vilket är en fördubbling sedan våren 2006. Det rör sig om
              120 000 människor som är hänvisade till familj, vänner och socialbidrag
              för att kunna försörja sig.
            </seg>
          </u>
          <u xml:id="i-06463f9d1fe860b1-1162" prev="i-06463f9d1fe860b1-1160" who="Q5890031">
            <seg>
              Vi ser samtidigt hur ungdomar får det allt svårare att finna
              en väg in på arbetsmarknaden med alla de problem som det leder
              till. Vi ser hur ungdomskullar, eller åtminstone delar av ungdomskullar,
              lämnar gymnasieskolan och tvingas rakt ut i arbetslöshet. Samtidigt
              har vi en situation där företag, trots denna rådande arbetslöshet,
              har svårt att hitta rätt utbildad arbetskraft.
            </seg>
          </u>
          <u xml:id="i-06463f9d1fe860b1-1163" prev="i-06463f9d1fe860b1-1160" who="Q5890031">
            <seg>
              Vi har också en regering som med en rad olika fantasifulla förklaringar
              tycks tro att situationen skulle förbättras av en ökad arbetskraftsinvandring
              och att situationen skulle förbättras genom att man tillför mer
              av den misslyckade politik som är en del av huvudförklaringen
              till att det ser ut som det gör i dag.
            </seg>
          </u>
          <u xml:id="i-06463f9d1fe860b1-1164" prev="i-06463f9d1fe860b1-1160" who="Q5890031">
            <seg>
              Nystartszoner, instegsjobb och sfi-bonus är exempel på nyspråk
              som allt oftare används i debatten. Som jag ser det är det ett
              förtvivlat försök att lappa och laga det mångkulturalistiska experimentet
              som är på väg att haverera. Själv tycker jag att situationen nästan
              är tragikomisk.
            </seg>
          </u>
          <u xml:id="i-06463f9d1fe860b1-1165" prev="i-06463f9d1fe860b1-1160" who="Q5890031">
            <seg>
              Fru talman! För att få bukt med den rådande situationen med utanförskap
              och arbetslöshet krävs det för det första en sund invandringspolitik.
              Genom att minska inflödet av människor till Sverige kommer trycket
              på det svenska välfärdssystemet att minska, inte minst med minskad
              arbetslöshet som följd.
            </seg>
          </u>
          <u xml:id="i-06463f9d1fe860b1-1166" prev="i-06463f9d1fe860b1-1160" who="Q5890031">
            <seg>
              För det andra behövs det satsningar på vuxenutbildningen. Myndigheten
              för yrkeshögskolan har önskat att få 1,5 miljarder kronor ytterligare
              under den innevarande treårsperioden. Det är 500 miljoner kronor
              per år. Med dessa pengar skulle yrkeshögskolan kunna fördubbla
              antalet nya beslut. 8 000 nya platser i snitt per år skulle på
              ett betydande sätt förbättra matchningen på den svenska arbetsmarknaden
              och minska arbetslösheten.
            </seg>
          </u>
          <u xml:id="i-06463f9d1fe860b1-1167" prev="i-06463f9d1fe860b1-1160" who="Q5890031">
            <seg>
              Vi känner alla till yrkeshögskolan och den filosofi man utgår
              ifrån. Man tittar på vilken kompetens som efterfrågas på arbetsmarknaden,
              och därför är också sysselsättningsstatistiken för dem som utbildat
              sig genom yrkeshögskolan mycket god. Det vet vi. Det fick vi reda
              för inte så länge sedan i utskottet.
            </seg>
          </u>
          <u xml:id="i-06463f9d1fe860b1-1168" prev="i-06463f9d1fe860b1-1160" who="Q5890031">
            <seg>
              Jag vill också påpeka att yrkeshögskolan utbildar inom områden
              där det finns en faktisk efterfrågan, vilket innebär att satsningar
              på detta område ger människor möjlighet att utbilda sig eller
              vidareutbilda sig inom områden där de de facto kan få jobb. Samtidigt
              vet vi att många företag kräver att den anställdes kompetens innehåller
              någon form av eftergymnasial utbildning. Genom Sverigedemokraternas
              riktade satsning på yrkeshögskolan gör vi det lättare för företagen
              att anställa och för människor, inte minst ungdomar, att få en
              utbildning som också leder till arbete. Jag menar att det här
              är en lönsam investering, och det förvånar mig, och det förvånar
              mig till och med väldigt mycket, att regeringen inte inser detta.
            </seg>
          </u>
          <u xml:id="i-06463f9d1fe860b1-1169" prev="i-06463f9d1fe860b1-1160" who="Q5890031">
            <seg>
              Vi menar att det utökade stödet till yrkeshögskolan är en av
              de viktigaste arbetsmarknads- och utbildningspolitiska satsningarna
              i dag. Därför väljer vi också att skjuta till de pengar som man
              ber om.
            </seg>
          </u>
          <u xml:id="i-06463f9d1fe860b1-1170" prev="i-06463f9d1fe860b1-1160" who="Q5890031">
            <seg>
              Ett annat led i samma strävan, som dessutom ger bättre möjligheter
              att komplettera betyg, är vårt förslag om en utökning av antalet
              platser på komvux. Vi anslår medel som motsvarar ungefär 9 000
              nya platser. Det behövs.
            </seg>
          </u>
          <u xml:id="i-06463f9d1fe860b1-1171" prev="i-06463f9d1fe860b1-1160" who="Q5890031">
            <seg>
              Jag kan inte se någon annan väg om vi har som mål att på allvar
              ta tag i arbetslöshet, utanförskap och problemet där våra företag
              inte klarar av att hitta rätt utbildad arbetskraft. Vi behöver
              en väl utbyggd och väl fungerande vuxenutbildning, och det är
              klart att den innebär väldigt mycket. Vi väljer att framför allt
              satsa på komvux och yrkeshögskolan. Vi tror att det är där pengarna
              kommer att göra mest nytta.
            </seg>
          </u>
          <u xml:id="i-06463f9d1fe860b1-1172" prev="i-06463f9d1fe860b1-1160" who="Q5890031">
            <seg>
              Vi behöver matchning. Människor behöver en reell möjlighet att
              vidareutbilda sig och skaffa den kompetens som företagen efterlyser.
              Det är en lustig situation. Vi har väldigt många arbetslösa människor,
              och samtidigt har vi företag som letar med ljus och lykta efter
              rätt utbildad arbetskraft.
            </seg>
          </u>
          <u xml:id="i-06463f9d1fe860b1-1173" prev="i-06463f9d1fe860b1-1160" who="Q5890031">
            <seg>
              Jag beklagar att Roger Haddad gick. Jag tänkte nämligen nämna
              några saker om sfi-bonusen eftersom den var uppe i debatten här.
            </seg>
          </u>
          <u xml:id="i-06463f9d1fe860b1-1174" prev="i-06463f9d1fe860b1-1160" who="Q5890031">
            <seg>
              Jag menar följande: Det är bra att människor premieras, att människor
              belönas för att de på ett eller annat sätt utmärker sig och presterar
              mer än vad som kan förväntas eller till och med krävas av dem.
              Men att dela ut bonus för att en person åstadkommer vad som rimligen
              kan förväntas av någon sänder ut helt fel signaler.
            </seg>
          </u>
          <u xml:id="i-06463f9d1fe860b1-1175" prev="i-06463f9d1fe860b1-1160" who="Q5890031">
            <seg>
              Det var inte länge sedan jag förde den här debatten. Jag hade
              hoppats att jag skulle få någon att debattera mot. Jag beklagar
              än en gång att Roger Haddad har gått härifrån. Jag vill än en
              gång peka på att man till exempel inte betalar ut pengar för någon
              som kommer till jobbet i tid.
            </seg>
          </u>
          <u xml:id="i-06463f9d1fe860b1-1176" prev="i-06463f9d1fe860b1-1160" who="Q5890031">
            <seg>
              Jag menar att det är olämpligt och orimligt att vi ska lägga
              oss på en så pass låg ambitionsnivå att vi delar ut bonus för
              att någon presterar vad som anses vara förväntat eller för att
              någon bara fullgör sina skyldigheter. Vi kan också se hur fel
              det har slagit. Sfi-bonusen har inte alls fått den effekt som
              man önskade.
            </seg>
          </u>
          <u xml:id="i-06463f9d1fe860b1-1177" prev="i-06463f9d1fe860b1-1160" who="Q5890031">
            <seg>
              Jag frågar mig: Är det rimligt att viljan till integration ska
              vara beroende av storleken på mutan som stat eller kommun tillhandahåller?
              Jag tycker inte att det ska vara på det viset. Jag menar att vi
              måste kräva att man gör allt som står i ens makt för att lära
              sig svenska. Det inkluderar naturligtvis att man stannar på sfi-undervisningen
              till dess att man är så pass kunnig att man kan gå ut i arbetslivet
              eller har den grundläggande kunskapsnivån i svenska som behövs.
              Det är klart att det är ett misslyckande om folk inte lär sig
              svenska. Vi måste kanske också börja ställa krav på människor.
              Vill man inte lära sig språket kan vi också ställa oss frågan:
              Ska man då vara i Sverige över huvud taget? Det tycker jag är
              en fullt berättigad fråga.
            </seg>
          </u>
          <u xml:id="i-06463f9d1fe860b1-1178" prev="i-06463f9d1fe860b1-1160" who="Q5890031">
            <seg>
              Sedan vill jag ta upp en liten sak med tanke på vad Yvonne Andersson
              tog upp tidigare. Det gäller det här med riktade satsningar. Man
              kan diskutera om riktade satsningar är bra. Jag tror att de ibland
              är behövliga. Det kan finnas många anledningar till det, men det
              är ingen nyhet. Även regeringen har gjort detta tidigare. Jag
              tänker läsa ur en text som jag tror att Margareta Pålsson har
              skrivit själv. Det står följande: Ett riktat statsbidrag till
              skolan har införts, och tanken är att statsbidraget ska användas
              för extra stöd och hjälp. Exempel på stöd och hjälp är personalförstärkningar,
              kompetenshöjande insatser, andra liknande stöd- och utvecklingsinsatser
              samt införskaffande av läromedel.
            </seg>
          </u>
          <u xml:id="i-06463f9d1fe860b1-1179" prev="i-06463f9d1fe860b1-1160" who="Q5890031">
            <seg>
              Jag tycker att det är jättebra att man har gjort det. Ibland
              behöver staten helt enkelt peka finger och tala om att detta är
              områden som vi anser vara prioriterade. Uppenbarligen fungerar
              det inte på komvuxområdet. Uppenbarligen behöver vi satsa mer
              pengar. Uppenbarligen behöver vi hjälpa kommunerna. Jag tror inte
              att det är så enkelt att kommuner av illvilja skär inom komvux
              därför att man tycker att det är dåligt att vuxna människor eller
              ungdomar får en chans att vidareutbilda sig eller skaffa en grundläggande
              kompetens. Tyvärr är det en följd av den situation som vi befinner
              oss i dag. Det är en ekonomiskt svår situation för många kommuner.
              Det är klart att staten inte bara ska skjuta till medel utan också
              se till att pengarna hamnar där de ska. Jag tycker att det är
              en självklarhet.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 februari
          </note>
          <note>
            Karin Åström
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Johan Löfstrand
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 28 februari.
          </note>
          <note>
            17 § Anmälan om fråga för skriftligt svar
          </note>
          <u xml:id="i-06463f9d1fe860b1-1180" prev="i-06463f9d1fe860b1-1160" who="Q5890031">
            <seg>
              Anmäldes att följande fråga för skriftligt svar framställts
            </seg>
          </u>
          <note>
            den 22 februari
          </note>
          <note>
            Elin Lundgren
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 28 februari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 februari
          </note>
          <note>
            Hans Hoff
          </note>
          <note>
            den 22 februari
          </note>
          <note>
            Jennie Nilsson
          </note>
          <note>
            Carina Hägg
          </note>
          <note>
            Gunnar Sandberg
          </note>
          <note>
            Krister Örnfjäder
          </note>
          <note>
            Johan Andersson
          </note>
          <note>
            Ulf Berg
          </note>
          <note>
            Roza Güclü Hedin
          </note>
          <note>
            Roza Güclü Hedin
          </note>
          <note>
            Berit Högman
          </note>
          <note>
            Berit Högman
          </note>
          <note>
            Peter Jeppsson
          </note>
          <note>
            Helene Petersson
          </note>
          <note>
            Helene Petersson
          </note>
          <note>
            Christer Engelhardt
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 28 februari.
          </note>
          <note>
            19 § Kammaren åtskildes kl. 18.08.
          </note>
          <u xml:id="i-06463f9d1fe860b1-1181" prev="i-06463f9d1fe860b1-1160" who="Q5890031">
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
