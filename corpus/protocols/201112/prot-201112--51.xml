<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--51</head>
          <docDate when="2011-12-19">2011-12-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:51
          </note>
          <note>
            Måndagen den 19 december
          </note>
          <note>
            Kl. 11:00 - 23:06
          </note>
          <note>
            Ajournering
          </note>
          <note>
            Kammaren beslutade kl. 11.00 på förslag av andre vice talmannen
            att ajournera förhandlingarna i cirka fem minuter på grund av
            larm om misstänkt brand i byggnaden.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.05.
          </note>
          <note>
            1 § Justering av protokoll
          </note>
          <note>
            Justerades protokollen för den 12 och 13 december.
          </note>
          <note>
            2 § Anmälan om inkomna protokollsutdrag från utskott
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            3 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)665
          </note>
          <note>
            KOM(2011)710
          </note>
          <note>
            4 § Anmälan om inkomna uppteckningar från EU-nämndssammanträden
          </note>
          <note>
            Andre vice talmannen anmälde att uppteckningar från följande
            EU-nämndssammanträden inkommit:
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Utbildning och universitetsforskning
          </note>
          <note>
            Föredrogs
          </note>
          <note type="speaker">
            Anf. 1 MIKAEL DAMBERG (S):
          </note>
          <note>
            Herr talman! Det blev en dramatisk start på debatten brandvarning.
          </note>
          <note>
            Nu ska riksdagen debattera utbildningsbudgeten för 2012, utbildningsutskottets
            betänkande UbU1. Det är en viktig debatt om prioriteringar och
            färdriktningar för skolpolitiken de kommande åren.
          </note>
          <note>
            Jag skulle vilja gå så långt som att påstå att ungdomars rätt
            till en förstklassig och likvärdig utbildning är vår tids kanske
            viktigaste politiska fråga. Vi vet att utvecklingen på många sätt
            fortfarande går åt fel håll. Kunskapsresultaten sjunker i skolan.
            Skolsegregationen växer för varje år som går. Det blir allt viktigare
            vem som är ens föräldrar för vilka resultat man får i skolan.
            Ungdomsarbetslösheten är fortsatt overkligt hög i Sverige, och
            Sverige tillhör den europeiska bottenligan.
          </note>
          <note>
            Herr talman! Mot denna bakgrund är det faktiskt lite obegripligt
            att skolministern inte är här i dag. Det är nämligen Björklunds
            stora sparkrav på gymnasieskolan vi kommer att debattera i dag.
            Det är Björklunds neddragningar på Lärarlyftet 2 vi kommer att
            debattera i dag. Det är Björklunds och regeringens låga utbildningsambitioner
            vi från oppositionen kommer att kritisera i dagens debatt, och
            det är Björklunds uppenbara misslyckande i förhandlingen med Anders
            Borg om investeringar i utbildningssystemet vi kommer att diskutera
            i kammaren i dag.
          </note>
          <note>
            Jag tycker att det är viktigt med ordning och reda både i skolan
            och i skoldebatten. På samma sätt som elever förväntas vara på
            plats när skoltimmen ringer in hade jag förväntat mig och hoppats
            på att skolministern skulle vara på plats åtminstone när vi diskuterar
            hans egna budgetförslag här i Sveriges riksdag. Jag kommer i dagens
            debatt att presentera en annan skolpolitisk väg för Sverige inför
            framtiden. Det är en politik och en budget som investerar mest
            i det vi tror är viktigast för att bygga Sverige starkt inför
            framtiden. Vi investerar i kunskap och kreativitet, inte bara
            för att kunna behålla konkurrenskraften internationellt utan också
            för att bekämpa ungdomsarbetslösheten.
          </note>
          <note>
            Vi lever i en tid när Europas ekonomi skakar. Regeringen gjorde
            en bedömning i budgeten att reformutrymmet för Sverige var 15
            miljarder kronor. I det läget valde regeringen att göra sin prioritering.
            Regeringen valde att göra den största satsningen i sin budget
            på sänkt krogmoms 5,4 miljarder kronor nästa år. I ett läge där
            vi har skyhög ungdomsarbetslöshet, ser sjunkande resultat och
            en gymnasieskola som är i behov av investeringar gör regeringen
            valet att lägga 5,4 miljarder på en krogmomssänkning som statsministern
            inte vet om den skapar några nya jobb eller sänker priset på krogen.
          </note>
          <note>
            Då måste man som politiskt ansvarig ställa sig frågan: Vad är
            viktigast att göra här i dag för att stärka Sveriges konkurrenskraft
            inför framtiden?
          </note>
          <note>
            Vi socialdemokrater har gjort en helt annan prioritering. De
            5 miljarder kronor som regeringen satsar på krogmomssänkningen
            väljer vi att investera i utbildningssystemet. Det kommer vi att
            redovisa här i dagens debatt.
          </note>
          <note>
            Det handlar framför allt om investeringar i utbildningsmöjligheter
            för unga människor, i kvalitet i skolan och gymnasieskolan. Men
            framför allt handlar det om att investera i det som är absolut
            viktigast för att nå resultat, att investera i landets lärare.
          </note>
          <note>
            Vi vet att Sveriges lärare i dag gör ett storartat arbete. De
            jobbar varje dag med elever, lyfter deras resultat och inspirerar
            dem. Men de jobbar i en ganska tuff tid. Många lärare känner att
            deras arbete inte värdesätts, vare sig i debatten eller i lönekuvertet.
            Vi vet att många lärare känner att de inte får tid och möjlighet
            att sätta in det stöd och den hjälp som de skulle vilja kunna
            göra till de elever som hamnar efter i skolan.
          </note>
          <note>
            Att i det läget avstå från att investera stort i lärarna de kommande
            åren tror jag är kortsiktig politik. Vi väljer att investera i
            lärarna på alla nivåer och i fråga om chefskapet, för vi vet att
            bra lärare behöver bra chefer, bra pedagogiska ledare, rektorer
            som lyfter och kan coacha lärarna till bättre resultat. Vi ser
            i internationella jämförelser att i de bästa skolsystemen i världen
            använder skolledarna uppemot 80 procent av sin arbetstid till
            det pedagogiska ledarskapet. Vi gör en satsning i vår budget på
            det pedagogiska ledarskapet för att frigöra tid och möjligheter
            för lärarna att utveckla sig i sitt arbete.
          </note>
          <note>
            Vi investerar i karriärvägar för lärare. Regeringen har presenterat
            en satsning på karriärvägar. Vi lägger till karriärvägar i skolan,
            därför att vi ser att en av de viktigaste uppgifterna för lärarna
            är att bidra till ökad likvärdighet i skolan, att bekämpa den
            växande skolsegregationen. Då lägger vi pengar för att skapa en
            karriärväg för att också ge mer pengar i plånboken till de lärare
            som tar sig an de tuffaste skolorna, så att vi kan få ett system
            i Sverige som innebär att de bästa lärarna också vill jobba på
            skolor som innebär de tuffaste utmaningarna. Det är en viktig
            investering.
          </note>
          <note>
            Men den absolut största investeringen vi gör i lärarna är på
            lärarnas fortbildning. Att regeringen i det här läget, när vi
            nu har beslutat gemensamt i Sveriges riksdag om en lärarlegitimation,
            väljer att dra ned på statens insatser för fortbildning av lärare
            med en halv miljard kronor i en situation där landets lärare står
            inför en stor omställning med lärarlegitimation är felaktig och
            kortsiktig politik.
          </note>
          <note>
            Jag tror snarare att vi skulle behöva tänka till mer när det
            gäller fortbildning. Vi skriver att vi måste hitta system för
            att garantera alla lärare kontinuerlig fortbildning, eftersom
            vi vet att lärare kan behöva både ämneskunskaper och utbildning
            i det ledarskap som är så viktigt i klassrummet för att lyfta
            resultaten. Här investerar vi ½ miljard mer på både förskollärare
            och lärare runt om i Sverige för att de ska kunna få en fortbildning
            som gör att de kan bli ännu bättre i sin lärarmission.
          </note>
          <note>
            Den stora frågan i svenskt utbildningssystem, vid sidan av investeringarna
            i lärarna, handlar om att garantera likvärdigheten. Vi ser nu
            ett skolsystem som håller på att dra isär. Skillnaderna växer
            mellan olika skolor, men också elevernas föräldrars utbildningsbakgrund
            betyder alltmer för studieresultaten. Det är en skola som inte
            jag vill se, för det är en skola som inte ger alla elever likvärdiga
            chanser och möjligheter att möta framtiden. Och gör man ingenting
            nu, snabbt, kommer det svenska skolsystemet att brytas isär.
          </note>
          <note>
            Jag menar att regeringen är alldeles för passiv på det här området.
            Regeringen har också fått kritik. Regeringens eget finanspolitiska
            råd skrev på det här området i en rapport som granskade regeringens
            politik på ett antal områden att regeringen har gjort väldigt
            lite, inom parentes om ens något, för att motverka den växande
            skolsegregationen i Sverige. Det här är en fråga som tas upp i
            tidningarna och debattprogrammen runt om i Sverige där folk är
            oroade för vart svenskt skolsystem är på väg. Och regeringen säger
            att man inte ens kan ändra skollagen för att se till att de resurser
            som kommunerna satsar på skolan går till eleverna utifrån deras
            behov.
          </note>
          <note>
            Det här är ingen svår förändring att göra. Det är en minimiförändring
            som måste till om man vill garantera likvärdighet i utbildningssystemet.
            De förslagen fanns när vi justerade och fattade beslut om skollagen
            senast. Regeringen valde att bortse från förslagen från oss. Nu
            säger man att man ska utreda frågan något år till. Varför? Är
            det inte bättre att kommunerna faktiskt fördelar pengarna efter
            elevernas behov? Här finns en gammal låsning, som jag antar är
            ideologisk, i en skolpeng lika för alla elever oavsett elevernas
            resultat. Det har enligt finanspolitiska rådet bidragit till en
            ökad segregation i skolsystemen.
          </note>
          <note>
            Det räcker inte med bara resursfördelning och investeringar.
            Det handlar också om, som jag sade tidigare, att få de bästa lärarna
            och skolledarna att vilja jobba på skolor med störst utmaningar.
          </note>
          <note>
            Jag tror också att det handlar om ett synsätt och en ambition
            att precis som i högskolans värld jobba för blandade elevgrupper.
            Precis som styrdokumentet på nationell nivå i dag har en målsättning
            att universitet och högskolor ska jobba för breddad rekrytering
            borde vi jobba för blandade elevgrupper också i skolans värld.
            Jag tror att vi kan göra mycket mer på det här området. Den största
            bromsklossen här heter Sveriges regering, som inte tar skolsegregationsfrågan
            på allvar.
          </note>
          <note>
            Ett tredje perspektiv som vi socialdemokrater lyfter fram, och
            i många olika sammanhang, handlar om framtidens kunskaper och
            färdigheter, att vi måste få ett skolsystem som tittar framåt,
            inte bara bakåt. Jag tycker att vi har en skolminister, som jag
            har sagt vid ett par tillfällen, som har en väldigt liten framruta
            men en väldigt stor backspegel.
          </note>
          <note>
            Vi måste orka föra en skolpolitisk diskussion i dag om vilka
            kunskaper och färdigheter man behöver ha på framtidens arbetsmarknad
            och i framtidens samhällsliv. Då finns it där, då finns kreativiteten
            där, då finns kulturen där och då finns förmågan att samarbeta.
            En del av det som i den offentliga politiska debatten ibland kallas
            för flum är en av nyckelfaktorerna för att svenska ungdomar ska
            möta framtiden starka på arbetsmarknaden.
          </note>
          <note>
            Avslutningsvis, herr talman, handlar budgetdebatten inte bara
            om pengar. Den handlar också om målsättningar, vart vi vill någonstans.
            Det är förskräckligt egentligen att regeringen i sina egna målsättningar
            inte vågar sätta upp tydliga målsättningar för vart vi ska någonstans.
          </note>
          <note>
            När resultaten i grundskolan i fem år i rad har gått åt fel håll
            borde vi gemensamt i Sveriges riksdag säga: Låt oss halvera andelen
            unga människor som lämnar grundskolan utan gymnasiebehörighet
            till 2020. Är det ett för djärvt mål? Regeringen borde vara tydlig
            med en målsättning som innebär att vi kan utkräva ansvar.
          </note>
          <note>
            När det gäller gymnasieskolan har vi i dag en stor andel unga
            människor som inte får en gymnasieexamen. Det är drygt 10 procent
            som inte ens när de kommit upp en bit i ålder får en gymnasieexamen.
            Regeringens ambition är att drygt 10 procent ska bli mindre än
            10 procent på tio år. På tio år ska det gå att ta Sverige från
            drygt 10 procent till under 10 procent! Är det alla ambitioner
            ni har för svenskt utbildningssystem? Vi socialdemokrater har
            högre ambitioner och väljer att investera i det som vi tror bygger
            Sverige starkt.
          </note>
          <note>
            Jag vill yrka bifall till våra två reservationer och hänvisar
            i övrigt till vårt särskilda yttrande.
          </note>
          <note>
            I detta anförande instämde Håkan Bergman, Adnan Dibrani, Caroline
            Helmersson Olsson, Louise Malmström, Thomas Strand, Gunilla Svantorp
            och Björn von Sydow (alla S).
          </note>
          <note type="speaker">
            Anf. 2 JABAR AMIN (MP):
          </note>
          <note>
            Herr talman! Även jag är mycket förvånad över att skolministern
            under nästan ett års tid har valt att kontinuerligt nonchalera
            de stora viktiga utbildningsdebatterna här i kammaren. Han har
            varit frånvarande hela tiden, och det är synd.
          </note>
          <note>
            Den 1 december, för bara några veckor sedan, kunde vi se första
            avsnittet av Utbildningsradions serie om den svenska skolan. Där
            såg vi både utbildningsminister Jan Björklund och förra skolministern
            Ylva Johansson. I stället för att ägna sig åt vad man kan göra
            åt morgondagens skola ägnade de sig ganska uteslutande åt att
            skylla på varandra. Jag tycker att svensk skola är förtjänt av
            att man pratar om vad man ska göra i dag. Det primära är inte
            att skylla på varandra och prata om vem det var som gjorde vad
            för 5, 10 eller 15 år sedan. Det primära och det centrala är vad
            vi kan göra för att utveckla den svenska skolan inom de områden
            där den är föremål för kritik, fast svensk skola är också bra
            på många, många områden.
          </note>
          <note>
            Herr talman! Vi har en vision om ett lärande samhälle där vi
            rustar våra barn och unga med den kompetens som behövs för att
            de så småningom självständigt ska kliva ut i en global värld och
            etablera sig på sina egna villkor.
          </note>
          <note>
            Vi har större ambitioner än regeringen inom skola och utbildning.
            Vi sätter lärandet i centrum för vår politik. Vi tror att de reformer
            som behövs just nu är de som gör skillnad i den svenska skolans
            klassrum.
          </note>
          <note>
            För att stärka kvalitetsarbetet i svenskt utbildningssystem föreslår
            Miljöpartiet en stor satsning på lärarnas karriär, kompetens och
            löneutveckling. Det är en satsning på Sveriges lärare som omfattar
            förskola, grundskola, gymnasieskola, vuxenutbildning och folkhögskola.
          </note>
          <note>
            Miljöpartiet satsar 5 miljarder under de kommande tre åren på
            detta, vilket kan jämföras med regeringens knappa 500 miljoner
            under samma period. Vi satsar med andra ord tio gånger mer än
            vad regeringen säger sig vilja göra.
          </note>
          <note>
            Det är en stor satsning; 5 miljarder är mycket pengar. Det är
            lika mycket pengar som regeringen vill satsa på sänkt krogmoms.
            Vi anser dock att pengarna gör mer nytta i utbildningsväsendet.
          </note>
          <note>
            Herr talman! I realiteten gör regeringen tyvärr mer nedskärningar
            än satsningar på skolan. Minskningen av kommunbidraget för gymnasieskolan
            överstiger de satsningar som görs i statsbudgeten. Miljöpartiet
            beklagar den politiken.
          </note>
          <note>
            En konsekvens av regeringens politik blir dessutom att resurser
            för skolans utveckling flyttas från kommunerna till staten. Folkpartiet
            försöker därmed smygvägen göra verklighet av sin ambition att
            förstatliga skolan, och allianspartierna hänger med.
          </note>
          <note>
            Att genomföra stora reformer för skolan, som ny skollag, ny läroplan,
            ny gymnasieskola och legitimationsförfarande, samtidigt som regeringen
            gör neddragningar på det ekonomiska stöd som kommunerna får av
            staten för att genomföra dessa reformer är högst olämpligt. De
            reformer som genomförs riskerar att bli misslyckade om kommunerna
            inte tillskjuter pengar ur den egna budgeten.
          </note>
          <note>
            I stället för att köra över kommunerna borde regeringen lyssna
            på Sveriges Kommuner och Landsting som ju styrs av Alliansen.
            Den nedskärning på 3 miljarder på tre år som regeringen gör kommer
            onekligen att få konsekvenser för kommunerna och därmed även för
            skolan. Om regeringen inte vill lyssna på vår kritik borde man
            lyssna på kritiken från SKL.
          </note>
          <note>
            Herr talman! Utgiftsområde 16 är ett stort utgiftsområde. Jag
            vill även passa på att säga något om den högre utbildningen. Regeringen
            gör ett antal omflyttningar av medel inom universitetsvärlden
            men tillför inga nya resurser för kvalitetshöjningar.
          </note>
          <note>
            Inom lärarutbildningen, som regeringen nyligen gjort om, uteblir
            möjligheten till exempelvis mer lärarledd tid. De medel regeringen
            skyltar med äts upp av otydliga indragna medel. Det kommer att
            påverka kvaliteten negativt.
          </note>
          <note>
            Herr talman! Till skillnad från regeringen vill vi i Miljöpartiet
            satsa på den högre utbildningen. Vi tillför 3 miljarder under
            de kommande tre åren med ambitionen att varje student och varje
            utbildning i genomsnitt ska ha minst tio timmars lärarledd utbildning
            i veckan. Det är en tydlig satsning på högre kvalitet i den högre
            utbildningen.
          </note>
          <note>
            Miljöpartiet går fram med en tydlig politik på utbildningsområdet.
            Det är en politik som gör att fler människor kan växa genom lärande
            och som ger samhället förutsättningar att utvecklas.
          </note>
          <note>
            Herr talman! Jag står givetvis bakom Miljöpartiets motioner och
            hänvisar i övrigt till vårt särskilda yttrande.
          </note>
          <note type="speaker">
            Anf. 3 RICHARD JOMSHOF (SD):
          </note>
          <note>
            Herr talman! När jag funderade på vad jag skulle ta upp här i
            dag kom jag att tänka på Oskar Öholm som nämnde att han debatterat
            ungefär samma sak i kammaren ett femtontal gånger. Jag har suttit
            i riksdagen i ett och ett halvt år och börjar redan känna att
            jag har tagit upp allt jag vill säga. Det behöver dock inte vara
            ett problem. Den berömda stenen och droppen kan vara en bra liknelse
            i detta fall. En bra idé blir inte sämre av att den upprepas,
            snarare tvärtom. De två talare som har varit uppe har sagt en
            del kloka saker, och mycket har vi hört förut. Det hör till debatten.
            Mycket av det jag kommer att ta upp har nämnts tidigare men är
            värt att nämnas igen.
          </note>
          <note>
            Att svensk skola brottas med problem är vi alla ganska överens
            om. Att det finns en rad undersökningar, internationella och nationella,
            som visar detta vet vi; det är ingen hemlighet. Att våra elever
            presterar allt sämre i en rad ämnen vet vi. Att skolan har blivit
            stökigare, otryggare och alltmer segregerad vet vi. Mikael Damberg
            berörde segregationen; den är ingen nyhet.
          </note>
          <note>
            Frågan är vad man ska göra åt det. Vi föreslår en rad riktade
            satsningar i vår höstbudget där vi försöker åtgärda problemen.
            Det handlar till exempel om att tillföra skolan fler vuxna. Vi
            vill ha fler skolsköterskor, skolpsykologer och kuratorer. Vi
            lägger också pengar på en antimobbningssatsning.
          </note>
          <note>
            Vi vill också att regeringen utreder hur man kan få till ett
            system med så kallade jourskolor. Det måste bli regel och inte
            undantag att stökiga elever flyttas på. Då får de elever som sköter
            sig studiero och trygghet och de elever som bråkar, mobbar och
            är stökiga en rimlig chans att åtgärda sitt beteende.
          </note>
          <note>
            Skolan är en arbetsplats, och elever och lärare förtjänar en
            arbetsplats som fungerar och där alla möter varandra med respekt
            oavsett vilka de är.
          </note>
          <note>
            Skolmaten är ett annat område där vi skjuter till pengar. Vi
            satsar också på svenska, inte minst för elever som har svenska
            som andraspråk.
          </note>
          <note>
            Många av dessa satsningar kommer att innebära stora förbättringar
            för svensk skola, men det handlar om att lappa och laga. Ska vi
            åtgärda de problem som finns i svensk skola måste vi genomföra
            en rad genomgripande förändringar. Riktade bidrag till kommunerna
            kan innebära en rad förbättringar, men det hjälper bara tillfälligt.
            Det behöver genomföras flera viktiga förändringar för att åtgärda
            de problem som svensk skola brottas med i dag.
          </note>
          <note>
            Vår syn på invandringspolitiken är ingen hemlighet. Det är klart
            att vi vill se åtgärder där. En viktig del av förklaringen står
            att finna i det vi anser vara en misslyckad invandrings- och integrationspolitik.
          </note>
          <note>
            Vi kan inte komma ifrån att många av problemen finns på skolor
            i våra invandrartäta förorter och kommuner. Det här är ett svek
            mot alla. Det är ett svek mot invandrarelever såväl som svenska
            elever.
          </note>
          <note>
            Det är ett svek mot hela samhället att situationen är som den
            är. Det finns bara ett sätt att åtgärda detta, och det är att
            minska inflödet. Det behövs en seriös invandringspolitik; det
            är det första steget.
          </note>
          <note>
            Lägger vi detta därhän och koncentrerar oss på skolan är det
            ingen hemlighet att den viktigaste reformen som vi vill införa
            är ett förstatligande. Vi är inte ensamma om att tycka det, och
            det är bra. Jag hoppas att fler partier kommer att ställa sig
            bakom ett förstatligande av skolan, för det behöver göras snarast.
          </note>
          <note>
            I somras läste jag delar av den så kallade styrningsberedningen.
            Det var den beredning som gjordes innan skolan skulle kommunaliseras.
            Där kom man fram till att även om det fanns problem i svensk skola
            borde skolan inte kommunaliseras. Man lyfte fram flera farhågor.
            Bland annat var man rädd för att likvärdigheten i utbildningsväsendets
            skulle minska.
          </note>
          <note>
            I dag ser vi att det är så. Skolan har, precis som Mikael Damberg
            sade, blivit alltmer segregerad. Den har blivit alltmer ojämlik
            och splittrad. Jag är övertygad om att kommunaliseringen är en
            viktig förklaring till det. Det är möjligt att Mikael Damberg
            inte delar den åsikten.
          </note>
          <note>
            Lärarnas status och löneutveckling har halkat efter. Byråkratin
            har ökat. En allt mindre del av resurserna används till undervisning,
            och andelen obehöriga lärare har ökat. Det finns en rad problem
            i skolan i dag.
          </note>
          <note>
            Nästa steg som vi vill ta är att se över friskolesystemet. Jag
            är den förste att skriva under på att det fria skolvalet och friskolereformen
            har inneburit flera fördelar. Beslutsvägarna är många gånger kortare
            i de fristående skolorna, och de anställda känner en högre grad
            av delaktighet. Det är jättebra. De fristående skolorna har breddat
            utbudet och många gånger också fyllt ett tomrum. Det är bra. Föräldrarnas
            engagemang har ökat och inflytandet har ökat. Det är hur bra som
            helst.
          </note>
          <note>
            Om vi vågar vara ärliga vet vi att de båda reformerna också har
            kommit att innebära en rad problem. Segregationen har ökat, och
            skillnaderna mellan skolorna har ökat. Det finns många som hävdar
            att kostnaderna har ökat eftersom skolorna har blivit mer svårplanerade.
            Lärarna tvingas in i rollen som marknadsförare. Det tycker jag
            är ett problem. Jag menar att det kan strida mot rollen som objektiv
            lärare. Skolan har blivit en del av en marknad som öppnar för
            påtryckningar. Betygssättningen har uppmärksammats den senaste
            tiden, inte bara i fristående skolor utan även i kommunala skolor.
            Jag tror att denna marknad kan vara en av förklaringarna.
          </note>
          <note>
            I många fristående skolor har vi sett problem med lägre lärartäthet,
            färre lektioner, minskad timplan, obefintlig skolhälsovård och
            avsaknad av studievägledare. Jag vet att regeringen har genomfört
            en del förändringar på området. Det är bra, men jag tror inte
            att det är tillräckligt.
          </note>
          <note>
            Eftersom en friskola är ett företag lyder den inte under offentlighets-
            och sekretesslagen, vilket jag anser vara ett stort problem. Det
            minskar medborgarnas insyn. Ju fler friskolor en kommun har desto
            större del av skolan ställs utanför den demokratiska processen.
            Det är också ett problem.
          </note>
          <note>
            Jag är den förste att understryka att det finns friskolor som
            gör ett fantastiskt jobb, men det innebär inte att det ska få
            finnas hur många friskolor som helst. Jag vill ta fasta på friskolereformens
            ursprungliga intentioner. Jag vill att vi skapar ett friskolesystem
            som det man har i Finland där det måste finnas ett påvisbart behov
            av den utbildning som en friskola vill ge för att man ska få tillstånd
            att starta sin verksamhet.
          </note>
          <note>
            Vi har kanske nått dithän att marknaden är mättad kanske till
            och med mer än mättad. Vi kanske ska dra i bromsen och börja fundera
            på hur vi vill att skolan ska se ut framöver. Det handlar inte
            om att man är för eller emot friskolor, utan om att försöka hitta
            en bra balans. En sådan balans finns det i en hel del kommuner.
            Men i många andra kommuner har det stora antalet friskolor kommit
            att medföra en rad problem för planeringen. Det finns många fördelar,
            men också en rad nackdelar. Dem måste vi våga diskutera utan att
            någon blir anklagad för att vara helt emot friskolor.
          </note>
          <note>
            I somras läste jag om friskolereformen och intentionerna. På
            något ställe skrev man att en av tankarna var att man ville att
            föräldrakooperativ, speciella ämnesprofiler eller nedläggningshotade
            glesbygdsskolor skulle få en chans under ett nytt huvudmannaskap.
            Det låter ju jättebra. Man hade till exempel en vision om att
            det skulle växa fram fler skolor med särskild pedagogisk inriktning,
            det vill säga en breddning. Det är också bra.
          </note>
          <note>
            Mer än 80 procent av friskolorna har i dag en allmän inriktning.
            Är det verkligen det som var tanken med friskolereformen? Jag
            tror inte det. Det är inte vad man skrev i de dokument som jag
            har gått igenom.
          </note>
          <note>
            Vi måste få diskutera de här frågorna. Man har tillsatt en kommitté,
            vilket är ett bra initiativ, men det är tråkigt att man på förhand
            så tydligt har begränsat diskussionsutrymmet. Jag menar att vi
            borde få diskutera allt detta i ett mycket bredare perspektiv,
            för den diskussionen behövs.
          </note>
          <note>
            Ett förslag är att förskoleklassen ska bli en obligatorisk del
            av förskolan. Det finns många argument för det. Många har lyft
            upp den här frågan tidigare; det är ingen nyhet. Barn har kanske
            alltid varit kloka, men jag tror att barn i dag är ännu klokare.
            De möts av ett enormt informationsutbud. Jag menar att de redan
            i sexårsåldern kan erbjudas en undervisning som mer liknar den
            riktiga skolan än vad många förskolor gör i dag. Det finns en
            vilja hos barn att lära sig, och den måste vi ta till vara.
          </note>
          <note>
            I vårt parti har vi diskuterat och på landsdagarna nyligen fattat
            beslut om att vi vill införa förbud mot den så kallade avknoppningen
            av skolor. Det har kanske inte varit så många avknoppningar den
            senaste tiden, men vi menar att det ska förbjudas i lag. Vi har
            också diskuterat frågan om vinst. Det är bra att ett företag går
            med vinst, men vår bestämda uppfattning är att vinsten ska återinvesteras
            i skolan. Det är också en fråga som jag önskar att vi hade kunnat
            diskutera i den kommitté som har tillsatts. Jag tycker att det
            är tråkigt att man även där begränsar diskussionsutrymmet.
          </note>
          <note>
            Jag sätter upp mig för ny talartid för att prata om högre utbildning.
          </note>
          <note type="speaker">
            Anf. 4 ROSSANA DINAMARCA (V):
          </note>
          <note>
            Herr talman! Jag förvarnar om att mitt anförande nog blir något
            längre än jag har anmält.
          </note>
          <note>
            Jag beklagar att utbildningsministern inte är här i dag heller.
            Jag har inte sett honom på många år.
          </note>
          <note>
            Herr talman! Vi har i dagsläget en ungdomsarbetslöshet på över
            20 procent. Utbildningspolitiken har en central roll för att bekämpa
            arbetslösheten och öka konkurrenskraften i framtiden genom höjd
            kunskap och kvalitet. Vi vill därför satsa på fler utbildningsplatser
            för att öka såväl sysselsättningen som människors kunskaper. I
            förhållande till regeringens förslag blir det drygt 25 000 fler
            platser på komvux och 5 000 fler platser på yrkeshögskolan 2012.
          </note>
          <note>
            Många som i dag är arbetslösa saknar grundläggande utbildning
            från grund- eller gymnasieskola. Samtidigt krävs ofta minst gymnasieutbildning
            för att få ett arbete, och det är även nödvändigt för att kunna
            vidareutbilda sig på yrkeshögskola eller universitet.
          </note>
          <note>
            En gymnasieexamen eller motsvarande har med andra ord blivit
            en nödvändig förutsättning för att kunna etablera sig på arbetsmarknaden
            och i samhället. Därför söker nästan alla ungdomar vidare till
            gymnasieskolan efter grundskolan.
          </note>
          <note>
            Men högerregeringens politik har gjort det svårare att utbilda
            sig. Genom att höja gränsen för behörighet på olika nivåer är
            det färre som blir behöriga att läsa vidare, och utbildningsnivån
            kommer därför att sjunka. Alla utbildningar ger inte heller de
            kunskaper som är nödvändiga för att etablera sig i samhället och
            på arbetsmarknaden.
          </note>
          <note>
            Många av dessa problem skulle kunna bli bättre om grund- och
            gymnasieskolan vore mer likvärdig. I en skola som kan anpassa
            undervisningen efter elevernas förutsättningar och behov kan fler
            elever få bättre kunskaper. För att skolan ska bli bättre på att
            möta varje enskild elevs behov måste vi ersätta den kommunala
            skolpengen och skolvalet med resurser efter behov och närhetsprincip.
            Det behövs också en upprensning bland de företag som driver skolor
            för att tjäna pengar. En sådan reform tar många år att genomföra.
            Hittills har vi bara tagit ett steg på vägen mot en reform genom
            att riksdagen har fattat beslut om att utreda de senaste decenniernas
            skolreformer som har skapat de problem med bristande likvärdighet
            som skolan brottas med.
          </note>
          <note>
            Men en framtida reform hjälper inte dem som redan har lämnat
            skolan, eller snart kommer att göra det, utan en fullständig utbildning.
            För att snabbt åtgärda det och ge fler människor ökad frihet och
            valmöjligheter på arbetsmarknaden vill vi införa en rätt att läsa
            in gymnasieskolan inom vuxenutbildningen. Det ska kunna ske antingen
            inom den kommunala vuxenutbildningen eller på folkhögskola.
          </note>
          <note>
            Sedan den globala finanskrisen inleddes har fler börjat studera.
            Det gäller även vuxenutbildningen. Antalet heltidsstuderande på
            komvux har ökat med drygt 15 procent de senaste åren. Det är dock
            fortfarande långt kvar till det antal platser som fanns innan
            högerregeringen skar ned vuxenutbildningen med en tredjedel. De
            extra anslag som kommunerna har fått de senaste åren har inte
            kompenserat för de förlorade studieplatserna. En rätt till gymnasieutbildning
            gör att det kommer att behövas fler studieplatser. Regeringen
            föreslår i budgetpropositionen 5 000 fler platser på komvux, trots
            att Utbildningsdepartementets egen utredning visar på ett behov
            av omkring 31 000 platser.
          </note>
          <note>
            Herr talman! Universitet och högskolor har stor betydelse för
            sysselsättningen på något längre sikt eftersom de flesta utbildningar
            är tre år eller längre. Det gör att planeringshorisonten bör ligga
            några år in i framtiden. Regeringen utökade högskolan tillfälligt
            2010 och 2011 med 10 000 platser. Antalet sökande ökade som en
            följd av lågkonjunkturen och att det var ovanligt stora årskullar
            som gick ut gymnasieskolan. År 2012 försvinner dessa platser trots
            att söktrycket fortfarande är rekordstort. Nu i höst ökar antalet
            antagna till universitet och högskolor till över 270 000 personer,
            vilket är det största antalet någonsin. Det finns heller ingenting
            som tyder på att högskolan kommer att minska sin attraktionskraft.
            Arbetslösheten är fortfarande hög, och därför kommer många att
            söka en högskoleutbildning eftersom det ger en starkare ställning
            på arbetsmarknaden.
          </note>
          <note>
            Fler akademiker behövs, och behovet kommer snart att öka. Det
            råder redan brist på förskollärare, och de nya kraven på behörighet
            och legitimation i grund- och gymnasieskola kan komma att leda
            till brist på lärare även inom dessa skolformer. Ett annat område
            där det finns en brist på arbetskraft är vården där det till exempel
            saknas specialistsjuksköterskor. Stora pensionsavgångar inom en
            nära framtid ställer också krav på fler högskoleutbildade i många
            olika branscher och yrkesområden. Satsningar på högskolan måste
            därför vara långsiktiga, och av den anledningen behöver regeringens
            satsning på 10 000 extra högskoleplatser förlängas i tre år.
          </note>
          <note>
            Kunskapsskillnaderna ökar i den svenska skolan. Det har några
            talare före mig också sagt. Elevernas bakgrund får allt större
            betydelse för deras prestationer och lärande. De internationella
            tester som genomförs med jämna mellanrum visar tydligt att svenska
            skolor blir sämre och sämre på att kompensera för elevernas skiftande
            förutsättningar. Målet att den svenska skolan ska vara likvärdig
            blir alltmer avlägset.
          </note>
          <note>
            Skolverkets statistik visar på tydliga skillnader i elevers resultat
            beroende på kön, etnisk bakgrund och föräldrars utbildning. Störst
            var skillnaden mellan elever med låg- och högutbildade föräldrar.
          </note>
          <note>
            Elevernas bakgrund är inte en förklaring till skillnader i skolresultat.
            Det är känt sedan länge att klass, etnicitet eller kön i sig inte
            utgör ett hinder för inlärning. Däremot kan olika bakgrund eller
            funktionsnedsättning göra att det krävs olika arbetssätt för att
            nå målen. Skillnaderna i skolresultat visar att skolan fortfarande
            inte kompenserar tillräckligt för sociala skillnader eller andra
            bakgrundsfaktorer. Undervisningen anpassas helt enkelt inte till
            eleverna. Elevers olika bakgrund gör att de delvis får olika behov.
            Dessa olika behov måste tillfredsställas i långt större utsträckning
            än vad som är fallet i dag.
          </note>
          <note>
            Det behövs därför en helt annan syn på vad som är syftet med
            skolan. Skolans förmåga att bryta sorteringen och ge alla elever
            lika förutsättningar bör vara ett avgörande kriterium på skolsystemets
            och enskilda skolors kvalitet inte vilka skolor som ger höga betyg.
          </note>
          <note>
            Elevers olika behov av undervisning gör att det behövs olika
            mycket ekonomiska resurser. Skolor där många elever har stort
            behov av stöd och hjälp har större kostnader och kräver högre
            anslag.
          </note>
          <note>
            Trots att nuvarande system med skolval och skolpeng har funnits
            i snart 30 år har kommunerna inte insett att elever är olika.
            Staten måste därför ta över ansvaret och införa tydliga kriterier
            för hur resurserna till skolan ska fördelas.
          </note>
          <note>
            Eftersom den nuvarande resursfördelningen är en följd av att
            den kommunala skolpengen infördes bör frågan givetvis analyseras
            i den utvärdering av de senaste decenniernas skolreformer som
            riksdagen har beslutat om. Men regeringen har ännu inte tillsatt
            denna utredning. Till dess att den parlamentariska utredningen
            och dess betänkande finns i sinnevärlden ska Skolverket få i uppdrag
            att skyndsamt ta fram allmänna råd om hur kommunerna ska fördela
            pengar till skolorna beroende på elevernas bakgrund och behov.
          </note>
          <note>
            För att förstärka och skynda på effekten av det nya regelverket
            föreslår vi i vår budgetmotion ett nytt statsbidrag på 1 miljard
            kronor årligen. Statsbidraget ska gå till de skolor som har störst
            behov av mer resurser för att eleverna ska kunna nå målen.
          </note>
          <note>
            Herr talman! Antalet barn i fritidshemsgrupper ökar dramatiskt
            varje år och har gjort så de senaste 20 åren. Jag har besökt fritidshem
            där gruppstorlekarna har varierat mellan 60 och 100 barn. I Göteborg
            har Lärarförbundet uppmärksammat ett fritidshem med 159 barn i
            en och samma grupp. Dessutom är lokalerna underdimensionerade.
            Den här arbetsmiljön är helt oacceptabel både för barnen och för
            fritidspedagogerna.
          </note>
          <note>
            Det måste göras tydligare att det krävs vissa förutsättningar
            för att verksamheten ska hålla en godtagbar kvalitet. Om inte
            staten tar initiativet är chansen liten att det någonsin kommer
            att bli bättre för barnen på fritidshemmen. Därför vill Vänsterpartiet
            införa ett statligt stöd på 4,5 miljarder kronor för att anställa
            fler i fritidshemmen och minska barngrupperna. Villkoret för att
            få detta bidrag är att kommunen bidrar med halva kostnaden. Det
            innebär en bättre arbetsmiljö för både anställda och barn. Möjligheterna
            att bedriva en meningsfull verksamhet förbättras också, vilket
            är bra för barnens lärande och utveckling.
          </note>
          <note>
            I dag har de flesta barn rätt att gå i förskolan i alla fall
            de barn som har föräldrar som jobbar dagtid. Men många föräldrar
            jobbar på kvällar, nätter och helger, och de blir allt fler. Vänsterpartiet
            vill genomföra reformer för att öka tillgängligheten och kvaliteten
            inom förskolan och fritidshemmen. Vi föreslår därför bland annat
            att det införs en skyldighet för kommuner att erbjuda barnomsorg
            på obekväm arbetstid.
          </note>
          <note>
            Över 300 000 av dessa föräldrar har små barn i förskoleåldern.
            Trots det erbjuder mindre än hälften av landets kommuner barnomsorg
            på obekväm arbetstid. Det borde vara fler eftersom en utbyggd
            förskola och barnomsorg är en förutsättning för en hög sysselsättning.
          </note>
          <note>
            Det måste alltså skapas bättre förutsättningar för föräldrar
            att kombinera sitt föräldraskap med arbete. Men en utbyggd barnomsorg
            är i första hand en reform för att fler barn ska få det lite bättre
            när de växer upp. Fler föräldrar som arbetar och slipper oroa
            sig för ekonomin innebär helt enkelt färre fattiga barn. Barn
            behöver också trygghet och kontinuitet. Det kan de få om det finns
            en permanent lösning med en professionell barnomsorg utförd av
            utbildad personal med kunskap och erfarenhet. Barnomsorgen måste
            därför anpassas till alla föräldrars behov, och kommunen ska vara
            skyldig att erbjuda barnomsorg inte bara på dagen utan även på
            kvällar, nätter och helger.
          </note>
          <note>
            Genom att avskaffa RUT-avdraget skapar vi 15 000 fler platser.
          </note>
          <note>
            Herr talman! För att kunna möta varje barns behov ska de som
            arbetar i förskola och fritidshem vara välutbildade och kompetenta.
            Den nuvarande lärarutbildningen, som just har införts, kommer
            inte att ge de framtida förskollärarna och lärarna i fritidspedagogik
            tillräckliga kunskaper. I alla andra sammanhang framhålls vilken
            betydelse välutbildade och kunniga lärare har, men inte när det
            gäller förskola och fritidshem.
          </note>
          <note>
            Ett huvudsyfte med lärarutbildningsreformen 2001 var att stärka
            lärarutbildningens forskningsanknytning och att möjliggöra en
            direkt övergång från professionsutbildning till forskarutbildning,
            utan kostsamma kompletteringar. Efter reformen fick förskollärare
            och lärare med inriktning mot fritidspedagogik eller mot de tidigare
            åren i grundskolan sådana möjligheter dels genom tillkomsten av
            nya forskarutbildningar vid universiteten, dels genom tillkomsten
            av forskarskolor som innebär ett samarbete med och uppbyggnad
            av forskarmiljöer vid högskolor med lärarutbildning.
          </note>
          <note>
            I fritidshemmen riskerar kvaliteten att ytterligare försämras
            med den nya lärarutbildningen. Blivande lärare med inriktning
            mot fritidspedagogik har nu fått sin utbildning kortad till tre
            år. Dessutom är det inom denna inriktning möjligt att fördjupa
            sig endast i praktiska och estetiska ämnen.
          </note>
          <note>
            Ett syfte med fritidshemmen är att de ska ingå som en integrerad
            del i en samlad skoldag. De har en pedagogisk uppgift och betydelse
            i och med att läroplanen även gäller för fritidshemmen. Det är
            därför nödvändigt att grundlärare med inriktning mot fritidshem
            har djupa kunskaper inom exempelvis läs-, skriv- och matematiklärande
            för att kunna möta barnen i deras ständigt pågående lärande.
          </note>
          <note>
            För att lärare med inriktning mot fritidshem ska få tillräcklig
            kompetens i fritidspedagogik och i sidoämnena, inklusive de teoretiska
            ämnena, för att undervisa 612-åringar är det nödvändigt att utbildningen
            förlängs. Dessutom anser vi att nu när legitimationskravet införs
            ska det givetvis även gälla fritidspedagogerna. Det är de som
            ska vara ansvariga för verksamheten på fritidshemmen.
          </note>
          <note>
            Herr talman! När det nuvarande resurstilldelningssystemet för
            högskolans grundutbildning utvecklades var normen att alla studenter
            skulle ha minst nio timmars undervisning per vecka. Anslagen till
            högskolan baseras på studentantalet och på vilken typ av utbildning
            som de läser på. Utbildningar inom humaniora, samhällsvetenskap,
            teologi och juridik får lägst ersättning. Ersättningsnivån är
            inte tvingande för högskolan, utan varje högskola har möjlighet
            att omfördela pengarna mellan utbildningar för att utjämna skillnader.
            Få högskolor gör en sådan omfördelning, och låg ersättning innebär
            i de flesta fall få undervisningstimmar.
          </note>
          <note>
            För lite undervisning leder till en sämre utbildning. Det handlar
            inte bara om antalet undervisningstillfällen utan också om formerna
            för undervisningen. Mycket av undervisningen bedrivs i form av
            föreläsningar.
          </note>
          <note>
            Det måste också finnas utrymme för mer resurskrävande undervisningsformer
            som seminarier, problembaserat lärande, enskild handledning, handledning
            i grupp och så vidare. Anslagen till högskolan måste därför bli
            större.
          </note>
          <note>
            Regeringen föreslår att humaniora, samhällsvetenskap, juridik
            och teologi år 2012 i höjda ersättningar får 200 miljoner kronor
            som ökar till 400 miljoner år 2013. Det är ett steg i rätt riktning,
            men inte tillräckligt. Dessutom finansierar regeringen detta genom
            lika stora neddragningar på annat inom högskolan.
          </note>
          <note>
            För att nå upp till nio timmars undervisning per vecka i de ämnen
            där det är som sämst krävs det att lägsta ersättningen per student
            höjs till 50 000 kronor per år. För att kunna upprätthålla kvaliteten
            och erbjuda studenter från icke studievana hem tillräckligt stöd
            är det, menar vi, nödvändigt att högskolan får större anslag.
            Vi föreslår därför att ersättningsbeloppet för studenter inom
            humaniora, samhällsvetenskap, juridik och teologi höjs med 1 ½
            miljard från och med år 2012.
          </note>
          <note>
            Herr talman! Sedan år 2010 är det frivilligt för studerande vid
            högskolan att vara medlem i en studentkår. Studentkårerna fyller
            dock samma funktion som när medlemskap var obligatoriskt: att
            ta till vara studenters intressen, företräda dem i nämnder och
            styrelser, granska utbildningskvaliteten, bedriva studiesocial
            verksamhet med mera.
          </note>
          <note>
            När medlemskapet nu blivit frivilligt har många kårer halverat
            sitt medlemsantal, vilket gjort att intäkterna minskat. Många
            lärosäten ger därför kårerna ekonomiskt stöd för att dessa ska
            kunna fortsätta att bedriva sin verksamhet. Det har den nackdelen
            att kåren hamnar i beroendeställning i förhållande till lärosätet
            som de samtidigt ska granska. De resurser som nyttjas borde användas
            till att förbättra utbildningen.
          </note>
          <note>
            Problemet som nu uppstått är att det inte råder någon likvärdighet
            för studentinflytande. Alla studenter måste ha samma möjligheter
            att påverka sin högskola och förbättra sin utbildning. Det måste
            finnas ett riktat statligt stöd för att finansiera detta, precis
            som det föreslagits i utredningen. Vänsterpartiet tillför därför
            95 miljoner kronor årligen till studentinflytandet vid universitet
            och högskolor.
          </note>
          <note>
            Att finansiera sina studier inom forskarutbildningen med stipendier
            innebär en rad nackdelar för den enskilda doktoranden. En av de
            allvarligare konsekvenserna är att dessa doktorander inte har
            rätt till någon inkomstrelaterad ersättning vid sjukdom, föräldraledighet
            eller arbetslöshet.
          </note>
          <note>
            Dessutom räknas inte stipendiefinansierade studier som överhoppningsbar
            tid av Försäkringskassan, vilket gör att dessa doktorander inte
            har någon vilande SGI. Stipendierna räknas inte heller som pensionsgrundande
            inkomst. Högskolorna kan inte teckna försäkringar för stipendiater.
            Inte heller berättigar stipendier till den övergång till doktorandtjänst
            som automatiskt sker för doktorander med utbildningsbidrag när
            två år återstår av utbildningen.
          </note>
          <note>
            Den enda regel som finns rörande stipendier är att statliga anslag
            inte får användas till stipendier. Vid högskolorna finns dock
            en rad stipendiefonder och externa medel som kan användas till
            stipendier.
          </note>
          <note>
            Vår bestämda mening är att stipendier inte är en acceptabel finansieringsform
            för forskarstuderande dels med hänvisning till den sociala och
            ekonomiska otrygghet som stipendier leder till, dels därför att
            bristen på regler gör det alltför lätt att missbruka stipendierna.
            Det finns inget att invända mot att stipendier används till särskilda
            kostnader i samband med forskarstudier såsom resor och utrustning.
            Däremot ska de inte användas till de forskarstuderandes levnadsomkostnader.
          </note>
          <note>
            Stipendier bör därför förbjudas som studiefinansieringsform inom
            forskarutbildningen. Kostnaderna för högskolorna kommer därigenom
            att öka med 30 miljoner kronor per år. I vår budgetmotion höjer
            vi därför anslagen till forskning och forskarutbildning.
          </note>
          <note>
            Jag är medveten om att jag ganska ordentligt överskridit talartiden.
            Ändå har jag missat en del saker, till exempel förbättringar när
            det gäller skolmat samt feministiskt självförsvar. Men jag stannar
            här och hänvisar till vårt särskilda yttrande.
          </note>
          <note type="speaker">
            Anf. 5 MARGARETA PÅLSSON (M):
          </note>
          <note>
            Herr talman! Om utbildningsministern hade varit närvarande här
            hade han kanske gett sin talartid till mig. Men jag tror inte
            att han hade gett elva minuter till Vänsterns representant. Jag
            avser i alla fall att tala lite kortare än i 21 minuter.
          </note>
          <note>
            Nu genomförs Alliansens historiska utbildningsreform. Runt om
            i landet arbetar lärarna sedan höstterminens början med helt nya
            styrdokument. I grundskolan tillämpas nya kurs- och läroplaner.
            På gymnasiet är det nya kurser och en ny struktur med teoretiska
            program, yrkesprogram och lärlingsutbildning. Programmen har nu
            en mycket tydligare karaktär och inriktning.
          </note>
          <note>
            Tyvärr dröjer sig fortfarande den utbredda vanföreställningen
            kvar att man på de yrkesförberedande programmen inte kan få högskolebehörighet.
            De som satt den bilden har visserligen varit retoriskt skickliga,
            men de bör skämmas över att ha lurat så många svenska ungdomar
            i deras gymnasieval.
          </note>
          <note>
            Ett nytt betygssystem med fler och tydligare betygssteg är på
            plats. Hösten 2012 får sexor och sjuor för första gången på länge
            betyg. Det kommer att innebära tydligare fokus på kunskap samt
            mindre stress över de första betygen.
          </note>
          <note>
            Kontinuerliga, tydliga och tidiga kunskapskontroller är oerhört
            viktiga för en framgångsrik skola. De nationella proven spelar
            en stor roll. Så småningom kommer det att bli fler nationella
            prov. De är ovärderliga för lärarens betygssättning och enormt
            värdefulla för att komma åt betygsinflationen.
          </note>
          <note>
            Nationella prov i SO- och NO-ämnen införs för årskurs 6 läsåret
            2013/14. De redan införda proven i årskurs 3 i svenska och matte
            uppskattas runt om i landet.
          </note>
          <note>
            En ny skollag är på plats som bland annat ska ge förutsättningar
            för ökad trygghet och studiero. Den ställer högre krav på kvalitet
            i skolan och ger lika villkor för kommunala och fristående skolor.
          </note>
          <note>
            Vid våra lärosäten utbildas en ny generation lärare i den nya
            lärarutbildningen som sjösattes under hösten. På sikt ska Sveriges
            lärarkår bli bättre utbildad och vara behörig i de ämnen och för
            de åldrar som den undervisar i.
          </note>
          <note>
            Herr talman! Dessa reformer kan något förenklat beskrivas som
            strukturreformer. Det är reformer som syftar till att omstöpa
            skolans grundläggande regelverk och ramar.
          </note>
          <note>
            I höstens budget är utbildningsreformerna i huvudsak av annat
            slag. De syftar till att stärka skolans personal och utveckla
            kompetensen. Vår karriärutvecklingsreform syftar till att gynna
            och sporra framgångsrika lärare.
          </note>
          <note>
            All forskning pekar i samma riktning. Inget kan ersätta en kompetent
            och motiverad lärare. Duktiga lärare ska ha bra betalat och hög
            status. Ett viktigt led i detta är också våra satsningar på forskarskolor
            för lärare. Alliansen vill se fler lektorer i skolan.
          </note>
          <note>
            Fortbildning och möjlighet att skapa sig behörighet skapas med
            satsningarna Lärarlyftet 2 och VAL. Eleverna ska undervisas av
            behöriga lärare.
          </note>
          <note>
            Vi har en välbehövlig satsning för yrkeslärare på gymnasiet.
            Det är en lärarkategori som måste synliggöras och prioriteras
            mer.
          </note>
          <note>
            Vi satsar på matematiken med ämnesdidaktisk fortbildning och
            fler undervisningstimmar. Internationella jämförelser visar att
            matematik är ett ämne som behöver en rejäl skjuts i den svenska
            skolan.
          </note>
          <note>
            Vi har också ett rektorslyft för att stärka skolans pedagogiska
            ledarskap. Rektorer som pedagogiska ledare är enormt viktiga för
            en modern kunskapsskola.
          </note>
          <note>
            En satsning på elevhälsan som inkluderar och stärker även specialpedagogerna
            föreslås också i budgeten.
          </note>
          <note>
            Herr talman! Vid en genomgång av oppositionens budgetmotioner
            på utbildningsområdet är det lätt att konstatera att man i stort
            uppskattar inriktningen på regeringens politik. Oppositionspartierna
            lånar och kopierar våra förslag men sockrar dessutom dem en aning.
            Det är en komplimang att Socialdemokraterna, Miljöpartiet och
            i någon mån Vänsterpartiet delar vår uppfattning om vad som är
            bra för svensk skola. Det är positivt.
          </note>
          <note>
            Jag märker också att tonen och inriktningen i skoldebatten har
            förändrats. Tidigare pratades det enbart om hur mycket resurser
            man skulle lägga på det ena eller andra. Det handlade om kvantitet
            och väldigt lite om vad som skapar kvalitet. I dag vet de flesta
            bättre. Ingen forskning visar på något samband mellan stora resurser
            och goda elevresultat. I Finland visar man toppresultat trots
            att man satsar betydligt mindre resurser per elev än vad vi gör.
          </note>
          <note>
            Att det finns en bred enighet om att vilja skapa en modern kunskapsorienterad
            skola ger goda förutsättningar för en konstruktiv dialog och politiker
            som tar ansvar för utbildningen i vårt land.
          </note>
          <note>
            Herr talman! Under mina skolresor det senaste året har jag koncentrerat
            mig på samtal med lärare. De berättar att de längtar efter att
            alla dessa reformer ska komma på plats. Men de berättar också
            om en viss nervositet inför så mycket nytt.
          </note>
          <note>
            Vi kommer aktivt och ödmjukt att följa implementeringen av våra
            skolreformer. Skolan har och har haft problem, om detta råder
            det inget tvivel. Men den ska inte svartmålas. Sverige har många
            fantastiska lärare som behöver uppmuntras och stärkas i sitt arbete
            med att genomföra reformerna.
          </note>
          <note>
            Herr talman! Avslutningsvis vill jag säga att mycket forskning
            handlar om betydelsen av höga förväntningar på eleverna. Kanske
            gäller samma förhållande mellan samhällets förväntningar och förutsättningar
            för lärarna att genomföra skolans förändringsarbete.
          </note>
          <note>
            Låt oss ge Sveriges lärare vårt stöd och förtroende i kombination
            med höga förväntningar. Låt oss sprida de goda exemplen från de
            skolor och klasser som lyckas. På så sätt ger vi goda förutsättningar
            för framtidens skola.
          </note>
          <note>
            Jag yrkar bifall till utskottets förslag i dess helhet i betänkandet.
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 6 JABAR AMIN (MP) replik:
          </note>
          <note>
            Herr talman! I slutet av sitt anförande sade Margareta Pålsson
            att den svenska skolan inte ska svartmålas. Det är exakt vad Alliansen
            har hållit på med under mer än tio år. Det är svartmålning och
            osanningar om den svenska skolan. Jag skrev upp mig för replik
            inte för att tala om detta utan för att ta upp det jag nämnde
            i mitt anförande.
          </note>
          <note>
            Under snart ett och ett halvt år har vi diskuterat olika viktiga
            utbildningspolitiska frågor. Vi har diskuterat lärarlegitimation,
            fritidspedagogernas villkor, neddragningar i kommunerna, studentinflytande,
            satsningar på lärare, kvalitetshöjningar på universiteten och
            så vidare. Alla dessa debatter i Sveriges lagstiftande församling
            har er utbildningsminister valt att nonchalera.
          </note>
          <note>
            Min fråga till Margareta Pålsson är: Tycker ni att det är rimligt
            att ni när alla dessa historiska reformer, som ni beskriver dem,
            diskuteras i Sveriges riksdag har en utbildningsminister som är
            totalt frånvarande och nonchalerar riksdagen och den debatt som
            föregår här? Det är en fråga som jag hoppas att Margareta Pålsson
            svarar på.
          </note>
          <note type="speaker">
            Anf. 7 MARGARETA PÅLSSON (M) replik:
          </note>
          <note>
            Herr talman! Det är en viktig fråga som Jabar Amin framför. Jag
            tycker precis som Jabar Amin att ministrarna borde vara här inte
            bara i denna debatt utan i alla som bedöms som viktiga. Jag kan
            bara konstatera att det inte är så.
          </note>
          <note>
            Nu kan man inte konstatera att vår utbildningsminister aldrig
            är här. Han har i varje fall varit med under åtminstone två debatter,
            jag minns inte riktigt.
          </note>
          <note>
            I slutet av förra mandatperioden när detta också irriterade mig
            bad jag att få se hur många av de socialdemokratiska ministrarna
            som var närvarande på er tid.
          </note>
          <note>
            Då kunde man konstatera att under mandatperioden 20022006 var
            färre S-ministrar närvarande än alliansministrar under 20062010.
            Det är inte någonting som rättfärdigar att Björklund inte är här.
            Men det talar om att ni och de var ännu sämre.
          </note>
          <note>
            För övrigt skulle jag vilja säga till Jabar Amin att jag tycker
            att den satsning på studie- och yrkesvägledare som ni har i er
            motion är bra. Jag önskar att också vi snart kommer med något
            liknande. Studie- och yrkesvägledarna har en nyckelroll i svensk
            skola, och de behövs.
          </note>
          <note>
            Ni har också en satsning på utökad rätt till modersmålsundervisning.
            Den tycker jag också verkar intressant. Jag skulle gärna vilja
            höra hur ni har tänkt er att göra detta och vad det i så fall
            skulle innebära.
          </note>
          <note type="speaker">
            Anf. 8 JABAR AMIN (MP) replik:
          </note>
          <note>
            Herr talman! Låt mig tacka Margareta Pålsson för medgivandet
            att det inte är bra att vår skolminister och utbildningsminister
            nonchalerar riksdagen på detta sätt.
          </note>
          <note>
            Vi har inget ansvar för att socialdemokratiska ministrar på sin
            tid inte skötte sig. Vi har aldrig haft någon utbildningsminister
            här. Men förhoppningsvis har vi det efter 2014, och då kommer
            vi i så fall att vara här.
          </note>
          <note>
            Återigen: Ni har suttit i ett och ett halvt år. Utbildningsministern
            nonchalerar att vara här. Hur kan det komma sig att ni inte har
            framfört detta? Snart är vi inne i den andra halvan av mandatperioden.
            Ändå har vi en utbildningsminister som är frånvarande. Hur kan
            det komma sig? De gånger som du refererar till, Margareta Pålsson,
            är de gånger han har blivit mer eller mindre tvingad att komma
            hit när vi har diskuterat interpellationer och enkla frågor.
          </note>
          <note>
            Vad gör ni för att se till att er utbildningsminister ska komma
            hit och lyssna på debatterna?
          </note>
          <note type="speaker">
            Anf. 9 MARGARETA PÅLSSON (M) replik:
          </note>
          <note>
            Herr talman! Jabar Amin säger saker som inte är riktigt med sanningen
            överensstämmande. Jag minns två tillfällen som utbildningsministern
            har varit här när vi har haft debatt, och jag ser att mina kompisar
            här nickar. Han har verkligen varit här på debatter. När det gäller
            interpellationer är han tvungen att vara här; den uppfattningen
            kan jag dela.
          </note>
          <note>
            Jag har förtroende för att vår utbildningsminister väljer det
            som är viktigast för regeringen, för Utbildningsdepartementet
            och för honom att vara på i dag. Jag vet faktiskt inte vad det
            är, men jag har en tro på att han väljer det viktigaste. Mer har
            jag inte att tillägga.
          </note>
          <note>
            Även om Jabar Amin inte tycker att han är delaktig i hur de socialdemokratiska
            ministrarna prioriterade kammaren vill jag tala om att det inte
            är sant att de var här mer än våra ministrar.
          </note>
          <note type="speaker">
            Anf. 10 ROSSANA DINAMARCA (V) replik:
          </note>
          <note>
            Herr talman! Jag skäms inte för att ha upplyst elever om effekten
            av regeringens uppdelade gymnasieskola. Däremot borde regeringen
            skämmas för att man urholkar yrkeselevernas utbildning.
          </note>
          <note>
            Dessutom gör regeringen det krångligare för just yrkeseleverna
            att få en komplett gymnasieutbildning. Det gör man i en tid då
            vi har en hög arbetslöshet. Vi vet att gymnasieutbildning är oerhört
            viktigt för att ha en möjlighet på arbetsmarknaden över huvud
            taget.
          </note>
          <note>
            Vi hade en debatt här i förra veckan då vi pratade om studiestödet.
            Då nämnde jag att 40 procent av dem som är arbetslösa och som
            saknar gymnasieutbildning är under 35 år.
          </note>
          <note>
            Dessutom finns det inte tillräckligt med platser på komvux, och
            de som läser på vuxenutbildningen hamnar i en annan kvotgrupp,
            vilket gör det ännu svårare att vidareutbilda sig senare.
          </note>
          <note>
            Det är det här som Margareta Pålsson borde bekymra sig över och
            skämmas över, om det är någon som ska skämmas.
          </note>
          <note type="speaker">
            Anf. 11 MARGARETA PÅLSSON (M) replik:
          </note>
          <note>
            Herr talman! Jag har säkert mycket som jag ska skämmas för i
            mitt liv. Det gäller både det som jag har sagt och gjort och det
            som jag inte har sagt och gjort. Men just detta har jag ingen
            anledning att skämmas för.
          </note>
          <note>
            Det finns politiker som tycker att det är okej att ljuga i den
            politiska debatten. Det tycker inte jag. Jag är fostrad till att
            tala sanning, och för mig gäller det även i politiken.
          </note>
          <note>
            Om man går på ett de tolv yrkesprogrammen får man i sju av dem
            inom ramen möjlighet till högskolebehörighet. I de fem återstående
            kan man genom att läsa till 100 poäng alltså 100 poäng av de 2
            500 få möjlighet att göra det om man så önskar. För mig är det
            en lögn att då gå ut i debatten och säga att man inte kan få högskolebehörighet
            om man väljer ett yrkesprogram.
          </note>
          <note>
            Dessutom är det inte jag som ska skämmas mest för att vi har
            så många ungdomar som saknar gymnasieutbildning. Det är ju för
            att sätta stopp för det som vi har infört den nya gymnasieskolan.
            Det är den gamla gymnasieskolan som har lett till att så många
            som 30 procent nu varje år lämnar skolan utan att ha gymnasieutbildning.
          </note>
          <note>
            När det gäller vuxenutbildningen har vi i år, 2011, mer pengar
            än det någonsin har funnits där. Nästa år, 2012, har vi näst mest
            pengar. Det finns stora behov, och det är behjärtansvärt att vi
            tänker på dem och gör allt vi kan. Men man kan inte säga att det
            är för lite pengar, för då har det funnits alldeles för lite pengar
            tidigare.
          </note>
          <note type="speaker">
            Anf. 12 ROSSANA DINAMARCA (V) replik:
          </note>
          <note>
            Herr talman! Jag undrar på vilket sätt det är en lögn att säga
            att yrkeselever inte inom sitt ordinarie program kan uppnå en
            högskolebehörighet. De får i många fall läsa ett utökat program.
          </note>
          <note>
            Varför ska just yrkeseleverna ha en längre och krångligare väg
            för att uppnå någonting som borde vara självklart, Margareta Pålsson?
            Det svarade du inte på. Detta är någonting som anses vara en lägsta
            nivå på arbetsmarknaden i dag. Varför är det mindre viktigt att
            yrkeselever har samhällskunskap? Varför har de bara en tredjedel
            av svenska? Varför är det viktigt, och på vilket sätt är det en
            lögn att säga att det ser ut på detta sätt?
          </note>
          <note>
            Som gymnasieelev om man kommer ihåg den tid då man gjorde sitt
            gymnasieval ville man ha så breda möjligheter som möjligt. Man
            ville ha så många öppna dörrar som möjligt för framtida val. Ni
            har stängt i princip varenda en. Ni slänger in elever på yrkesprogrammen
            i en återvändsgränd.
          </note>
          <note>
            Och inte nog med det sedan säger ni: Ni kan läsa upp det där
            som ni missade på gymnasiet på komvux! Då har ni lagt till en
            kvotgrupp för eleverna om de ska vidareutbilda sig som gör det
            i princip omöjligt att gå vidare. På vilket sätt är det en lögn
            att säga att det är så här, Margareta Pålsson?
          </note>
          <note>
            Utbildningsdepartementet självt säger att det skulle behövas
            30 000 platser inom vuxenutbildningen. Ni lägger in 5 000. På
            vilket sätt är det en enorm satsning? I början av er regeringsperiod,
            2006, skar ni bort en tredjedel av vuxenutbildningen.
          </note>
          <note type="speaker">
            Anf. 13 MARGARETA PÅLSSON (M) replik:
          </note>
          <note>
            Herr talman! Nej, när Rossana Dinamarca uttrycker sig på det
            viset ljuger hon inte. Men det är inte så hon tidigare har uttryckt
            sig om möjligheten att få högskolebehörighet.
          </note>
          <note>
            Varför gäller det just dessa utbildningar? Det beror på att det
            är vår uppfattning att många hoppar av gymnasiet för att de tycker
            att det är för mycket teori. Det är dessutom så att när de kommer
            ut på de jobb som vi hoppas att alla får, men som tyvärr inte
            alla får, säger de att de inte kan jobben tillräckligt. Därför
            har vi gjort en större satsning på karaktärsämnena.
          </note>
          <note>
            När det gäller kvotgruppen kommer de som läser in högskolebehörighet
            på komvux att hamna i samma kvotgrupp som de andra.
          </note>
          <note>
            När Rossana Dinamarca talade om hur kommunerna använder sig av
            fördelningen till skolorna vill jag säga att det 2011 enligt Skolverket
            är tre fjärdedelar som använder sig av någon form av socioekonomisk
            fördelning. År 2007 var det två tredjedelar. Kommunerna tar alltså
            sitt ansvar mer nu än tidigare. Jag tycker dock inte att de tar
            det tillräckligt, men de gör det bättre.
          </note>
          <note>
            Sist men inte minst: Det är intressant att höra hur det står
            till i Göteborg och på deras fritidsavdelningar. Som Rossana Dinamarca
            vet lika bra som jag är detta en kommunal fråga. Och vem är det
            som styr i Göteborg? Vi har inte styrt där sedan 1994, tyvärr.
          </note>
          <note type="speaker">
            Anf. 14 MIKAEL DAMBERG (S) replik:
          </note>
          <note>
            Herr talman! Jag noterade att både Margareta Pålsson och jag
            har högre förväntningar på utbildningsministern i framtiden. Det
            är bra.
          </note>
          <note>
            Man kan fundera på vilka förväntningar regeringen har på prestationerna
            i gymnasieskolan. En av de reservationer som vi har i det här
            betänkandet handlar om hur stor andel av en ungdomskull som ska
            ha en fullständig gymnasieexamen. Regeringen har den fantastiskt
            ambitiösa målsättningen att gå från lite drygt 10 procent som
            inte har en fullständig gymnasieexamen till under 10 procent på
            tio år. Det är ingen dramatisk ambitionshöjning när det gäller
            andelen unga människor som har en fullständig gymnasieexamen.
            Jag undrar hur Margareta Pålsson och regeringen har resonerat
            när man har satt den målbilden. Det hänger kanske ihop med den
            målbild ni har för gymnasieskolan.
          </note>
          <note>
            Ibland blir jag lite provocerad när Moderaterna jämt säger att
            detta med resurser inte spelar någon roll alls. Vi fick beröm
            för att vi för en gemensam agenda kring lärarnas utbildning och
            kompetens. Det är viktigt för skolans måluppfyllelse. Det är i
            mötet mellan elev och lärare som det händer mest. Kan Margareta
            Pålsson förklara, för det tycker jag inte att skolministern har
            lyckats reda ut, vad kommunerna ska kunna spara 675 miljoner kronor
            på under nästa år i den nya gymnasiereformen? Det är ganska stora
            pengar när kommunerna säger att de snarare har implementeringskostnader
            som gör att gymnasieskolan blir dyrare när man inför den nya gymnasieskolan,
            i alla fall i början. Regeringen har räknat ut att man kan ta
            675 miljoner kronor från gymnasieskolan nästan år. Kan Margareta
            Pålsson förklara hur den besparingen ska göras och varför det
            leder till en bättre gymnasieskola?
          </note>
          <note type="speaker">
            Anf. 15 MARGARETA PÅLSSON (M) replik:
          </note>
          <note>
            Herr talman! Redan den gymnasieberedning som Socialdemokraterna
            ledde fastslog i sitt betänkande att en ny gymnasieskola med en
            inriktning som ganska mycket liknar den som vår gymnasieskola
            har skulle bli billigare. Varför det? Jo, därför att det blir
            skärpta krav för behörighet i gymnasieskolan, och nu pratar jag
            alltså om vår gymnasieskola. Det handlar om tidiga insatser i
            grundskolan och ett borttagande av nuvarande begränsningar att
            eleven bara kan reducera kurser omfattande 250 poäng. Vi får en
            ökad samverkan mellan gymnasieskolan och arbetslivet och ett förtydligande
            av de bestämmelser som rör tillgången till studie- och yrkesvägledning.
            Vi tror att det leder till en ökad genomströmning, bättre planeringsförutsättningar,
            färre avhopp och byten och sist men inte minst en möjlighet att
            fylla upp undervisningsgrupperna, vilket sparar in mycket resurser,
            och att antalet håltimmar minskar genom att det blir lättare att
            planera.
          </note>
          <note>
            Regeringen har beräknat att det ska kunna dra in 675 miljoner
            nästa år, och det vänder sig Socialdemokraterna mot. Däremot tror
            Socialdemokraterna tydligen att vår besparing är okej 2013, 2014
            och 2015, för då har ni följt den fullt ut. När det gäller besparingen
            nästa år har vi naturligtvis lovat att vi ska följa detta noga
            och att finansieringsprincipen gäller, det vill säga att om det
            inte fungerar måste det till nya samtal med SKL och en eventuell
            justering i budgeten. Men hur är det mer er syn på denna inbesparing
            under de tre kommande åren?
          </note>
          <note type="speaker">
            Anf. 16 MIKAEL DAMBERG (S) replik:
          </note>
          <note>
            Herr talman! Jag väljer att svara på frågan först. Vi har 675
            miljoner kronor för nästa år för att undandra den besparingen
            i gymnasieskolan. Sedan ligger dessa 675 miljoner kronor kvar
            i skolbudgetarna. Däremot har vi sagt att vi ska ha en utvärdering.
            Vi hoppas att riksdagen också kan ge regeringen till känna att
            vi snabbt får en utvärdering av den här reformens kostnader så
            att kommunerna inte drabbas oskäligt mycket av detta. Om det visar
            sig framöver att det har blivit enorma besparingar i gymnasieskolan
            ska inte kommunerna överkompenseras för detta. Det är helt rimligt.
          </note>
          <note>
            Jag har inte träffat en kommunpolitiker, inte ens en moderat,
            som tror att det är möjligt att spara 675 miljoner kronor. Skillnaden
            mellan de här prognoserna och kommunernas budgetar är att när
            staten drar in statsbidragen måste kommunerna göra besparingarna.
            Det finns ingen återvändo. De får inte underbalansera. Det beror
            på den lagstiftning som finns. Men du hoppas på dynamiska effekter
            som i efterhand kan läggas tillbaka om det visar sig vara felaktigt.
            Varför riskera 1 400 lärares anställningar genom en besparing
            nästa år? Varför dra in ett möjligt löneutrymme på 818 kronor
            i månaden för Sverige samtliga gymnasielärare inför 2012? Det
            är det regeringen gör. Regeringen finansierar i princip varenda
            reform som man påstår att man ska genomdriva med indragningar
            från gymnasieskolan de kommande åren. Det är gymnasieskolan som
            får betala regeringens politik i det här läget.
          </note>
          <note>
            Margareta Pålsson svarar dock inte på min fråga om hur man ska
            genomföra de här besparingarna i skolan, vilka effekter de kommer
            att få och varför det skulle leda till färre avhopp och mindre
            ungdomsarbetslöshet om man drar in 675 miljoner kronor nästa år.
          </note>
          <note>
            Den andra frågan handlar om målsättningen. Har inte regeringen
            någon högre ambition för hur många unga människor som ska ha en
            fullständig gymnasieexamen? Ska det vara 10 procent som saknar
            gymnasieexamen? Det är ju det som står i er strategi 2020, den
            EU-strategi som ni har antagit och ställt er bakom. Det innebär
            att Sverige ska gå från lite över 10 procent, där vi ligger i
            dag, till lite under 10 procent om tio år. Det är en radikal agenda
            för Sverige när det gäller att se till att unga människor verkligen
            får den gymnasieexamen som de behöver på dagens arbetsmarknad.
          </note>
          <note type="speaker">
            Anf. 17 MARGARETA PÅLSSON (M) replik:
          </note>
          <note>
            Herr talman! Det här är EU 2020. Detta är en strid om orden.
            De som är mellan 30 och 34 år om tio år är i dag mellan 20 och
            24 år. De har gått igenom gymnasiet, och av dem har 30 procent
            misslyckats. Det är en enorm satsning som krävs för att nå upp
            till de mål som Socialdemokraterna har ställt upp. Jag har bett
            att få det förklarat för mig, och även utskottet har fått en förklaring
            av statssekreteraren varför målsättningen är så låg. Jo, detta
            ska ske om tio år, och de som är 3034 år om tio år är redan över
            20 i dag.
          </note>
          <note>
            Hur ska kommunerna klara 675 miljoner? Det vet jag inte, men
            jag har en stor tro på att kommunernas politiker klarar det. Men
            hur skulle de ha klarat det om er budget hade blivit verklighet?
            Socialdemokraterna föreslår att vi ska dubblera arbetsgivaravgiften
            för de unga under 26 år. Det skulle verkligen innebära mycket
            mer än 675 miljoner för kommuner och landsting som arbetsgivare
            och även för den privata sektorn. Det handlar om många miljarder
            och inte bara om 675 miljoner.
          </note>
          <note type="speaker">
            Anf. 18 TINA ACKETOFT (FP):
          </note>
          <note>
            Herr talman! Låt mig börja med att instämma i allt som den föregående
            talaren, det vill säga min allianskollega, sade. Ni kommer nog
            att få höra mycket en gång till, men upprepning är som bekant
            kunskapens moder. Jag undrar dock fortfarande vem fadern är.
          </note>
          <note>
            Som bekant debatterar vi i dag ämnet utbildning och forskning.
            Som ett förtydligande vill jag redan nu säga att jag kommer att
            koncentrera mig på barn och ungdomar, det vill säga förskola och
            gymnasieskola. De övriga områdena lämnar jag med varm hand till
            mina FP-kolleger som kommer in i debatten senare. Jag vill säga
            detta för att inte förvilla kammaren onödigt mycket.
          </note>
          <note>
            För alla oss som bryr oss om skolan i Sverige är 2011 ett mycket
            speciellt år. Det är fullt med reformer för att uppfylla målet
            att Sverige ska vara en framstående kunskaps- och forskningsnation
            som präglas av hög kvalitet, som det så vackert står i budgetpropositionen.
            Det målet kan vi alla vara överens om, men vägen dit skiljer oss
            en enad allians från en låt oss kalla det mångfasetterad opposition.
          </note>
          <note>
            Herr talman! Skolans uppdrag är att eleverna ska nå målen. Bristande
            resurser, dålig skolmiljö eller elevernas sociala bakgrund är
            vanliga men ofta mycket förenklade förklaringar till varför elever
            inte når målen. Självklart har dessa faktorer betydelse, och självklart
            har pengar betydelse, men skolforskningen visar att resultaten
            är mer beroende av sådant som går att påverka i den direkta skolsituationen
            motivation, attityder till lärandet och vikten av att anstränga
            sig.
          </note>
          <note>
            I rapporten Synligt lärande , som publicerats av Sveriges Kommuner
            och Landsting, pekar en av världens främsta utbildningsforskare,
            John Hattie, på vad som är viktigast för elevernas studieresultat,
            nämligen att eleverna får tydliga mål för undervisningen, att
            det finns en ständig återkoppling till arbetet så att man helt
            enkelt vet varför man är där, att lärarens pedagogiska kunskap
            är god, att det finns studiero, att lärare deltar i och lär av
            varandras undervisning och att det finns stöd och uppmuntran i
            hemmet. Studien bygger på intervjuer och analyser av 80 miljoner
            elevers studieresultat, och jag har svårt att tro att våra elever
            i Sverige skulle avvika speciellt mycket från det mönstret.
          </note>
          <note>
            Folkpartiet och Alliansen inför nu en ny skollag med tydliga
            läro- och timplaner, tydliga mål för undervisningen där förskolan
            dessutom blir en egen skolform, en ny betygsskala med betyg från
            årskurs 6, utökade nationella prov med tydlig återkoppning, ny
            lärarutbildning med lärarlegitimation, fokus på kunskap och tydliggörande
            av vilka rättigheter lärare har i klassrummet. När vi gör det
            är vi på väg mot en ny skola. Det är en ny skolpolitik. Jag betvivlar
            inte att det kommer att ta tid. Jag betvivlar inte att vi kommer
            att få införa fler förändringar för att nå resultatet. Men den
            som påstår att Utbildningsdepartementet inte arbetar för att ministern
            inte råkar vara närvarande i dag måste ha befunnit sig i radioskugga
            sedan 2006.
          </note>
          <note>
            En av de största och viktigaste frågorna är att skapa likvärdiga
            möjligheter för eleverna. Det har flera av talarna från båda sidor
            tagit upp. Jag tror att vi brinner för det precis lika mycket.
            Kvaliteten på skolan får helt enkelt inte bero på vilken sida
            av gärdsgården man råkar bo. Förvisso fördelar tre fjärdedelar
            av kommunerna resurserna, men enligt en undersökning från Skolverket
            har tolv av landets 49 mest bostadssegregerade kommuner fortfarande
            ingen modell för att ge mer pengar till skolor i socioekonomiskt
            svaga områden. Det är naturligtvis helt vansinnigt. Därför får
            Skolverket nu i uppdrag att undersöka hur mycket medel man omfördelar,
            vilken effekt det får, vilka kriterier som följs och vilka åtgärder
            som behöver vidtas.
          </note>
          <note>
            Det är inte så enkelt som att bara skriva in det i skollagen
            och säga att det löser sig. Vi måste veta hur vi ska göra. Det
            är ingen hemlighet att Folkpartiet tycker att staten bör ha huvudmannaskapet
            för skolan just för att undvika sådana små feltolkningar som kommunerna
            gör när det gäller skolan. Men till dess är det kommunerna som
            har ansvaret, och om de inte tar det ansvaret blir det bit för
            bit mer uppstyrning genom Skolverket, på det sätt som nu sker
            under alliansregeringen. Det är inte något smygförstatligande,
            som Jabar Amin sade, utan det sker helt öppet, helt tydligt och
            i totalt samförstånd inom alliansregeringen.
          </note>
          <note>
            I dag diskuterar vi budgeten, och som vanligt är det oppositionens
            roll att övertrumfa regeringen med satsningar och utspel. Den
            spelare som bara satsar på höga insatser utan någon strategi kommer
            dock att snart sitta där med svartepetter. Om man enbart försöker
            förklara den problematik vi har i svensk skola med att det är
            för lite pengar i systemet har man missförstått något. Det är
            strukturella problem vi har haft, och då är det strukturella problem
            som måste rättas till.
          </note>
          <note>
            Låt oss ta ett exempel på hur skolpolitiken skulle ha sett ut
            om oppositionen vunnit valet 2010. Alla elever på gymnasiet skulle
            ha teoretisk högskolebehörighet. Det var innebörden i Göran Perssons
            gymnasiereform i början av 1990-talet. Man förlängde de tvååriga
            yrkeslinjerna, och det allmänna teoretiska innehållet ökade. SCB
            har presenterat siffror som visar att antalet elever som avbröt
            sin gymnasieutbildning tredubblades tredubblades! mellan 1992
            och 2002, alltså före och efter gymnasiereformen. Således struktur,
            inte pengar. Det motsvarar 3 800 elever, om vi räknar om det till
            dagens siffror.
          </note>
          <note>
            Tidigare fanns det även försök med lokala styrelser med elevmajoritet.
            Eleverna skulle alltså kunna rösta ned sin rektor eller lärare.
            Vilken elev i världen ifall man frågade dem skulle säga ja, jag
            vill gärna arbeta hårdare och ha mer läxor? Man måste sätta ned
            foten och visa att det är rektorn och läraren som ytterst har
            ansvaret.
          </note>
          <note>
            Alliansregeringen satsar rejält när det gäller en karriärutvecklingsreform
            inom lärarkåren med kompetensutveckling för förskollärare, förskolechefer,
            lärare och rektorer, med forskarskolor för lärare och en översyn
            av möjligheterna till verkliga karriärsteg inom yrket för att
            kunna höja lönerna och göra yrket mer lockande. Vi satsar på mattelyftet
            med fortbildning för mattelärare och 120 timmar mer matematikundervisning.
            Vi gör en läsa-skriva-räkna-satsning för de yngsta eleverna, för
            vi vet att det som man missar om man inte har läsfärdigheter kommer
            man tyvärr att få dras med hela livet. Till detta kommer ersättningar
            till kommunerna för implementering av den nya skollagen, satsningar
            på förbättrad utbildning för nyanlända elever, jämställdhet i
            skolan och stärkt elevhälsa.
          </note>
          <note>
            Socialdemokraterna tycker inte att vi satsar tillräckligt mycket.
            Det må så vara. Enligt Statskontorets beräkningar kommer ambitionen
            att 30 000 lärare ska delta i Lärarlyftet inte att uppnås förrän
            nu, 2011. Det finns en eftersläpning i systemet. Oavsett hur mycket
            pengar vi tillför hinner lärarna inte med. Den satsning som nu
            görs är väl avvägd.
          </note>
          <note>
            Herr talman! Oppositionen beklagar med jämna mellanrum att Folkpartiet
            och Alliansen inte för en skolpolitik i samråd med dem, att det
            görs för mycket politik av skolan. Låt mig säga att jag inte söker
            konfrontation för konfrontationens skull, men jag beklagar att
            det tog så många år av politisk samsyn innan vi insåg vad den
            gamla skolan ledde till för våra elever. En tredjedel av varje
            årskull slogs ut i den rödgröna gymnasieskolan. En tredjedel av
            de årskullar som vi nu har är ungefär 40 000 ungdomar. 40 000
            är ungefär som hela Trollhättan, skulle jag tro, Trollhättan som
            vi alla i dag har i tankarna. 40 000 elever har blivit bortsorterade
            under den gamla skolpolitiken. Då är det inte lätt att ha samsyn.
          </note>
          <note>
            Ska vi komma tillbaka till en topplacering när det gäller kunskap
            är de strukturella reformer och omläggningar som nu införs livsviktiga.
            Lotta Gröning har en väldigt bra debattartikel i Expressen i dag
            med titeln Den underkända skolan. Hon ger alla oss politiker underbetyg
            och behandlar alltså inte någon av oss speciellt vänligt. Hon
            har rätt när hon skriver: Politikerna har sett till att lärarna
            förlorat sin status och stolthet och förvandlades till trivselvaktmästare.
            En sådan skola är dömd till undergång. Det insåg Folkpartiet och
            Alliansen för länge sedan. Vi i Alliansen tar nu ansvar och försöker
            åter få styr på skolan. Vill ni i oppositionen vara med i det
            arbetet är ni mer än välkomna.
          </note>
          <note>
            Med det, herr talman, yrkar jag bifall till utskottets förslag
            i betänkandet och avslag på samtliga motioner.
          </note>
          <note>
            I detta anförande instämde Ismail Kamil (FP).
          </note>
          <note type="speaker">
            Anf. 19 JABAR AMIN (MP) replik:
          </note>
          <note>
            Herr talman! I sin budget gör regeringen neddragningar till kommunerna
            motsvarande 3 miljarder kronor. Det kommer att drabba kommunerna
            och ytterst skolan. Vi har låtit riksdagens utredningstjänst beräkna
            vad dessa neddragningar skulle kunna leda till i de olika kommunerna.
            Det vi kan notera är häpnadsväckande. I Helsingborg skulle det
            innebära minst 79 färre lärartjänster, i Umeå skulle det under
            de kommande tre åren kunna innebära 71 färre lärartjänster, i
            Skövde minst 32 färre lärartjänster under mandatperioden, i Borås
            minst 66 färre lärartjänster, i Karlstad minst 53 färre lärartjänster
            och så vidare, och så vidare.
          </note>
          <note>
            Min fråga till Tina Acketoft är, herr talman, om hon tycker att
            det är rimligt att göra dessa neddragningar. Är det färre lärartjänster
            den svenska skolan behöver? Är det så Folkpartiet och Alliansen
            vill utveckla den svenska skolan, genom att vi får färre lärartjänster
            i våra skolor?
          </note>
          <note type="speaker">
            Anf. 20 TINA ACKETOFT (FP) replik:
          </note>
          <note>
            Herr talman! Folkpartiet och Alliansen vill ha en skola där det
            finns lärare som är utbildade för det de ska göra, där det finns
            ett tillräckligt antal utbildade elever på varje plats. Ingen
            har argumenterat mot det. Det Jabar Amin hela tiden glömmer är
            att årskullarna blir mindre och antalet elever färre och att en
            dimensionering av skolan därför måste ske. Därmed finns inte det
            underskott som Jabar Amin tar upp.
          </note>
          <note>
            Det är samma sak när Miljöpartiet har räknat in detta. Ni räknar
            också bort de effekter som den nya gymnasieskolan kommer att innebära
            i besparingar. Det är inte så att man har skurit bort 675 miljoner,
            utan skolan har sparat 675 miljoner genom den nya gymnasieskolan.
          </note>
          <note>
            Statistik är en fantastisk företeelse. Man kan få fram nästan
            precis vad man vill beroende på hur man ställer frågan. Men man
            måste se det i ett vidare perspektiv. Eleverna blir färre och
            lärarna blir utbildade. Dessutom kommer gymnasieskolan att bli
            en billigare skola. Vi har tidigare haft en dålig och dyr skola
            den värsta av världar. Vad vi nu försöker göra det kommer säkert
            att ske fler reformer som kommer att behövas på vägen är att se
            till att anpassa skolans dimensionering genom att hitta smartare
            vägar att få bättre utbildning för våra elever.
          </note>
          <note type="speaker">
            Anf. 21 JABAR AMIN (MP) replik:
          </note>
          <note>
            Herr talman! Jag pratar om en nedskärning på 3 miljarder kronor.
            Tina Acketoft pratar om de 675 miljonerna, vilket är knappt en
            fjärdedel av de pengarna.
          </note>
          <note>
            Vi har inte lekt med statistik. Det är riksdagens utredningstjänst
            som har räknat fram detta. Jag hoppas att Folkpartiet inte börjar
            ifrågasätta även riksdagens utredningstjänst.
          </note>
          <note>
            Ni tror att det kommer att ske besparingar i kommunerna för 675
            miljoner. Men era vänner, folkpartisterna, moderaterna, kristdemokraterna
            och centerpartisterna i Sveriges Kommuner och Landsting, anser
            att ni har fel. De har vänt sig till oss. De anser att man inte
            kan göra sådana beräkningar redan nu.
          </note>
          <note>
            Jag frågar återigen Tina Acketoft: Anser ni att man utvecklar
            den svenska skolan genom att utsätta alla dessa kommuner för stora
            neddragningar bland lärarna?
          </note>
          <note type="speaker">
            Anf. 22 TINA ACKETOFT (FP) replik:
          </note>
          <note>
            Herr talman! Förlåt, jag uppfattade inte riktigt frågan. Men
            jag upprepar gärna det jag sade tidigare, eftersom upprepning
            till slut kanske gör att även Jabar Amin följer med. Jag ifrågasätter
            inte RUT över huvud taget. Det gäller riksdagens utredningstjänst
            i denna fråga; annars tycker jag väldigt mycket om RUT i andra
            fall också. Vad jag ifrågasätter är de faktorer som man lämnar
            in och vill få beräknade och vad man vill visa med just de faktorerna.
            Det är därför jag säger att statistik och beräkningar är underbara
            saker därför att man kan få ut precis vad man vill beroende på
            vad man matar in.
          </note>
          <note>
            Att Jabar Amin menar att det kommer att ske nedskärningar inom
            lärarkåren får stå för honom. Om det sker beror det i så fall
            helt enkelt på att man dimensionerar lärarkåren efter att det
            finns färre barn. Det föds för lite barn i det här landet för
            att hålla uppe de siffrorna. Konstigare än så är det inte.
          </note>
          <note>
            För att komma tillbaka till gymnasiereformen och besparingarna,
            som man väljer att kalla det här: Om vi sitter i en förhandlingssituation
            med motparten, i detta fall Sveriges Kommuner och Landsting, tror
            Jabar Amin verkligen att motparten skulle säga att det inte är
            några problem och att de kommer att gå med överskott vad vi än
            säger till dem? Tror inte Jabar Amin att de, som i alla förhandlingar,
            skulle ta hänsyn till sin egen sidas intressen? Man räknar på
            precis det man vill ha. Sedan börjar man förhandla om det. Detta
            är dock en osäkerhetsfaktor som regeringen hela tiden har sagt
            att den kommer att föra en debatt om. Man kommer att föra en diskussion
            med SKL för att stämma av.
          </note>
          <note>
            Jabar Amin vet inte hur detta kommer att se ut om några år. Det
            vet inte vi heller. Men enligt de beräkningar som gjordes när
            lagen framlades har regeringen till och med varit försiktigare
            än vad som rekommenderades.
          </note>
          <note>
            Vi följer upp detta tillsammans. Jag lovar att jag kommer att
            vara precis lika mycket på som Jabar Amin i denna fråga. Jag vill
            inte heller att kommunerna ska ha problem med lärarkåren.
          </note>
          <note type="speaker">
            Anf. 23 MIKAEL DAMBERG (S) replik:
          </note>
          <note>
            Herr talman! Jag börjar med att kommentera den senaste ordväxlingen
            om besparingarna i gymnasieskolan. Tina Acketoft och regeringen
            måste vara tydliga med att dessa besparingar ligger utöver de
            demografiska förändringarna. Regeringen har gång på gång sagt
            att detta inte har något att göra med demografin. Sveriges kommuner
            står redan inför en jätteutmaning: att klara den demografiska
            omställningen av gymnasieskolan. På det har regeringen gjort prognosen
            och lagt ut det minskade statsbidraget till Sveriges Kommuner
            och Landsting. Jag vill bara att Tina Acketoft kommenterar det
            och bekräftar att regeringen räknat med dessa besparingar utöver
            de demografiska förändringar som kommunerna står inför.
          </note>
          <note>
            De 675 miljoner kronorna nästa år är inga småpengar. Jag vet
            att Folkpartiet ibland gillar att tala lärarlöner. Det är 818
            kronor i månaden i löneutrymme för Sveriges samtliga gymnasielärare.
            Det är intressant för Sveriges gymnasielärare att känna att regeringen
            nu när man går in för en avtalsrörelse och det är tuffa tider
            dessutom lägger ut besparingar som kommunerna säger att de omöjligt
            kan räkna hem. Det jag skulle vilja att Tina Acketoft reder ut
            är hur man ska göra de här besparingarna ute i kommunerna. Jag
            träffar inte en kommun som förstår hur den ska göra.
          </note>
          <note>
            Min huvudfråga handlar ändå jag fick inte riktigt något svar
            om det om målsättningarna om fullständig gymnasieutbildning före
            25 år som regeringen har som strategi. Det handlar om EU 2020.
            Man ska till 2020 minska andelen som inte har en fullständig gymnasieexamen
            i Sverige från drygt 10 procent till mindre än 10 procent. Det
            är en radikal agenda för att fler ungdomar ska få en gymnasieexamen
            i Sverige och klara sig bättre på arbetsmarknaden. Hur har regeringen
            tänkt? Varför har ni så låga ambitioner?
          </note>
          <note type="speaker">
            Anf. 24 TINA ACKETOFT (FP) replik:
          </note>
          <note>
            Herr talman! Jag tror att en av förklaringarna till att utbildningsministern
            inte är här i dag kan vara att han har fört den här debatten med
            Mikael Damberg, som är en väldigt ambitiös riksdagsledamot, ungefär
            tio gånger. Jag tror inte att jag kan svara på någonting som utbildningsministern
            inte har svarat på, men jag kan gärna upprepa något.
          </note>
          <note>
            Du har alldeles rätt när det gäller demografin, men Jabar Amin
            refererade inte till de 675 miljonerna, utan var långt utöver
            det i sin RUT-beräkning. Där ingick också demografin.
          </note>
          <note>
            De 675 miljoner kronorna har Mikael Damberg redan fått svar om.
            Bland annat kan man säga att det kan innebära en viss besparing
            när vi tar bort de 8 000 olika varianter man haft på gymnasiet.
            Eller har jag fel? Mikael Damberg får gärna svara på om han tror
            att det kan påverka det hela att det är billigare att ha större
            klasser än mängder av små grupper.
          </note>
          <note>
            För övrigt kan man också säga att 675 miljoner kronor är mycket,
            men ändå mindre än vad man beräknade det till. Regeringen valde
            att vara på den säkra sidan och har gått ned pengamässigt. För
            att få lite distans till det hela kan man också säga att det är
            ungefär 1 ½ procent av gymnasieskolans samlade budget i Sverige,
            samtidigt som vi genomför reformer som kommer att dra ned kostnaden.
          </note>
          <note>
            Herr talmannen och Mikael Damberg får ursäkta mig, men jag glömde
            den andra frågan.
          </note>
          <note type="speaker">
            Anf. 25 MIKAEL DAMBERG (S) replik:
          </note>
          <note>
            Herr talman! Jag försöker få svar på frågan om de radikala ambitionerna
            när det gäller målsättningen att fler ungdomar före 25 års ålder
            ska ha fullständig gymnasieexamen. Regeringen har den ambitiösa
            målsättningen att vi ska gå från drygt 10 procent som inte har
            det till under 10 procent på tio år. Vi talar just nu om gymnasieskolan
            och de besparingar som regeringen har lagt ut där. Det kanske
            har ett samband med det. Man kanske tror att det med dessa besparingar
            blir svårt att åstadkomma någon förbättring över huvud taget när
            det gäller andelen unga människor som har gymnasieexamen.
          </note>
          <note>
            Vi har en högre målsättning och kräver att man investerar i gymnasieskolan
            för att minska avhoppen och göra den bättre, men också investerar
            i vuxenutbildning, yrkesvux och mycket annat som debatten senare
            kommer att handla om för att ge unga människor möjlighet att komma
            tillbaka och bättra på sin utbildning senare.
          </note>
          <note>
            Jag skulle vilja ha svar på frågan hur regeringen har gjort bedömningen
            att man på tio år ska gå från lite drygt 10 procent som inte har
            en fullständig gymnasieexamen till under 10 procent. Är det en
            radikal agenda för Sverige och de unga människor som behöver en
            gymnasieutbildning för att få jobb i dag på arbetsmarknaden?
          </note>
          <note>
            Jag konstaterade att av de arbetslösa som saknar gymnasiekompetens
            är det en kraftigt växande andel som är unga. Den gruppen har
            ökat från 30 till 40 procent från år 2007. De unga människor som
            är arbetslösa saknar i väldigt stor utsträckning gymnasiekompetens.
            Då gäller det att man har insatser mot det, både genom den ordinarie
            gymnasieutbildningen, vuxenutbildning och annat och genom arbetsmarknadspolitiken,
            som ger de här unga människorna möjligheter.
          </note>
          <note>
            Regeringen har svårt att svara på varför man har satt upp de
            mål man satt upp. Det är noterat. Men det är en budgetdebatt i
            dag, och då måste vi diskutera budgeten. Det är klart att det
            är lite jobbigt för regeringspartiernas företrädare att reda ut
            varför man lägger 5,4 miljarder på en krogmomssänkning i stället
            för att investera dem i bättre fortbildning av lärarna eller i
            en gymnasiereform som kan få en bra start i stället för att börja
            med besparingar. Jag förstår att det är jobbigt för regeringspartierna
            att reda ut detta, men det är trots allt en budgetdebatt, och
            politik handlar också om prioriteringar.
          </note>
          <note type="speaker">
            Anf. 26 TINA ACKETOFT (FP) replik:
          </note>
          <note>
            Herr talman! Det var verkligen inte jag som försökte dribbla,
            utan jag glömde helt enkelt den andra frågan.
          </note>
          <note>
            Nej, Mikael Damberg, det är inga radikala ambitioner som regeringen
            har när vi säger att vi ska gå från att drygt 10 procent inte
            har full gymnasiebehörighet till under 10 procent. Det är inga
            radikala visioner. Däremot är det en realistisk ambition.
          </note>
          <note>
            Om åtta år, år 2020, är de som nu är 2024-åringar 3034 år. De
            tillhör den kvotgruppen. Med utgångspunkt i en statistik som är
            ganska svår att beräkna är detta en realistisk ambition. Däremot
            finns det ju ingen som inte önskar att ambitionen så småningom
            ska ställas högre.
          </note>
          <note>
            Nu har vi att reda upp i denna gymnasieskola som har slagit ut
            40 000 ungdomar varje år. Mikael Damberg, som själv satt i utbildningsutskottet
            under tidigare regering, har helt plötsligt inte något som helst
            ansvar i detta. Vi försöker nu reda ut denna rödgröna röra som
            har slagit ut ett antal ungdomar som motsvarar ett Trollhättan
            varje år.
          </note>
          <note>
            Jag hoppas att vi får se utvärderingar av detta. Behövs det mer
            resurser har regeringen redan sagt att man kommer att tillföra
            dem.
          </note>
          <note type="speaker">
            Anf. 27 ROSSANA DINAMARCA (V) replik:
          </note>
          <note>
            Herr talman! Jag tänkte ta upp ett ämne där vi i viss mån är
            eniga, Tina Acketoft och jag, nämligen detta med statens ansvar
            för skolan. Nu tror jag väl inte att den segregation som vi ser
            i skolan bara är kommunaliseringens fel, men i mitt anförande
            tog jag upp detta med att resursfördelningen ser väldigt olika
            ut från kommun till kommun, och det beror delvis på kommunaliseringen.
          </note>
          <note>
            Detta var också en anledning till att vi förra hösten motionerade
            om att utreda de stora skolreformerna, bland annat kommunaliseringen,
            fristående skolors etablering och det fria skolvalet. Det var
            också något som en majoritet av riksdagen beslutade att man skulle
            göra.
          </note>
          <note>
            Tina Acketoft tycker ju liksom jag att staten behöver ta över
            ansvaret för skolan. Jag vill fråga henne: När kommer den här
            utredningen?
          </note>
          <note type="speaker">
            Anf. 28 TINA ACKETOFT (FP) replik:
          </note>
          <note>
            Herr talman! Jag vill börja med att be om ursäkt om jag har haft
            fel om Trollhättans befolkning. Jag talar om antalet invånare
            i själva staden. Jag får hänvisa till SCB, för de anger faktiskt
            att befolkningen i Trollhättans stad är 41 000.
          </note>
          <note>
            Nej, jag kan inte svara på när utredningen kommer. Men Rossana
            Dinamarca är välkommen att ställa den frågan direkt till utbildningsministern
            vid tillfälle.
          </note>
          <note type="speaker">
            Anf. 29 ROSSANA DINAMARCA (V) replik:
          </note>
          <note>
            Herr talman! Jag hade gärna ställt frågan direkt till utbildningsministern,
            men han behagar ju inte vara här. Han har varit här kanske två
            gånger de senaste sex åren, så det blir lite svårt.
          </note>
          <note>
            Någonstans ligger det ändå på regeringens och regeringspartiernas
            ansvar att se till att detta kommer i gång. Vi har över 20 år
            gamla reformer som vi vet väldigt tydligt har effekter på hur
            skolan i dag ser ut. Vi har en stor skolsegregation som bland
            annat kommunaliseringen men också det fria skolvalet har bidragit
            till. Vad har regeringen för ambitioner? Vad har Tina Acketoft
            och Folkpartiet för ambitioner för att göra något åt detta, som
            Skolverket och PISA mycket tydligt pekar på som orsakerna till
            den stora segregationen och bristerna i likvärdigheten? Vi behöver
            en utredning, men det behövs också politiska ambitioner för att
            förändra detta.
          </note>
          <note>
            Nu har vi haft en hel höst där uppmärksamheten har riktats mot
            Carema och riskkapitalbolag inom äldreomsorgen, något som vi under
            lång tid har sett på skolans område. Vi har nu en parlamentarisk
            utredning som ska se över just reglerna för fristående skolor
            men som redan från första mötet deklarerade att man inte vill
            förbjuda vinstuttag.
          </note>
          <note type="speaker">
            Anf. 30 TINA ACKETOFT (FP) replik:
          </note>
          <note>
            Herr talman! Jag är säkert lika bekymrad som Rossana Dinamarca
            över den ojämlika skolan. Vi är överens om att det förmodligen
            hade varit till elevens gagn att ha en statlig skola.
          </note>
          <note>
            Nu styr vi upp den genom att ge Skolverket tydligare regler,
            råd och anvisningar i stället för att lyfta de kommuner i örat
            som inte sköter sitt arbete. Det är beklagansvärt att se hur det
            ser ut i många kommuner.
          </note>
          <note>
            Jag tror inte och det finns heller inget som direkt pekar på
            att det skulle vara det fria skolvalet som har skapat klyftorna.
            Däremot är bostadssegregationen det stora problemet. Det stora
            problemet bakom ojämlika skolor är faktiskt bostadssegregationen.
            Jag tror att det fria skolvalet rätt använt när vi får friskolor
            som oavsett huvudman lyder under samma regler som den kommunala
            skolan, vilket vi har fått nu med den nya skollagen kommer att
            förändra situationen.
          </note>
          <note>
            Precis som Rossana Dinamarca sitter också jag med i den pågående
            utredningen. Jag hoppas att vi kommer fram med tydligare regler
            för hur man ska kunna visa vad som är verklig kvalitet i skolan,
            så att jag och Rossana som föräldrar kan välja skola åt våra barn
            efter kvalitet och inte bara efter de broschyrer som de skickar
            ut, för så är det delvis i dag. Där vill jag se till att vi får
            ett tydligare system som visar exakt vad man får på en viss skola.
            Då kan vi välja med fötterna och alltså välja bort skolor som
            inte är bra.
          </note>
          <note>
            Jag vill också passa på att säga att jag inte har något problem
            med att skolor går med vinst så länge som de utför kvalitet. Jag
            tycker inte att det är vinsten som är problemet. Däremot ställer
            jag mig ofta frågan vad det är som gör att kommunerna inte kan
            arbeta med bättre effektivitet i relation till kostnaden. Ska
            vi kanske lära av de friskolor som både ger kvalitet och gör det
            till en lägre kostnad? De andra ska bort, rent ut sagt.
          </note>
          <note>
            Anf. 31 ULRIKA CARLSSON i Skövde (C):
          </note>
          <note>
            Herr talman! Då var det återigen dags för debatt om utgiftsområde
            16, Utbildning och universitetsforskning : Det är alliansregeringens
            sjätte budget på det här området, och det är mycket som har hänt
            på de här åren, men det finns också stora utmaningar kvar.
          </note>
          <note>
            Målet för det här utgiftsområdet är att Sverige ska vara en framstående
            kunskaps- och forskningsnation som präglas av hög kvalitet. Målet
            är att alla barn och elever ska nå målen, och inte bara det: De
            ska nå så långt det är möjligt för dem.
          </note>
          <note>
            Centerpartiets vision för 2020 är att Sverige då ska ha världens
            bäst utbildade befolkning. För att nå det krävs krafttag på både
            kort och lång sikt. De reformer som allianspartierna har tagit
            fram under de här fem åren har alla haft fokus på just ökad kvalitet
            på olika sätt.
          </note>
          <note>
            Nyckelfaktorer för att nå en ökad kvalitet är satsningar på både
            rektorer och lärare, på det ledarskap som behövs i den svenska
            skolan och som man behöver verktyg för att kunna bedriva. En viktig
            del i detta har varit den nya skollagen och ytterligare förtydligande
            styrdokument. En annan jätteviktig del har varit Lärarlyftet,
            där många lärare har förbättrat sin kompetens på olika områden.
            I årets budget finns det också satsningar på ett rektorslyft,
            där vi ser satsningar på skolans ledarskap.
          </note>
          <note>
            Rekryteringen till utbildningen är en annan mycket viktig faktor.
            Jag var inne på Skolverkets hemsida och tittade på hur man vill
            locka unga människor att satsa på en lärarkarriär i den svenska
            skolan. Tidigare i debatten har det hänvisats till statistik av
            olika slag. Också här hänvisar man till statistik när man lyfter
            fram att nästan 90 procent av eleverna i årskurs 46 tycker att
            deras lärare undervisar bra. Ca 85 procent av gymnasieeleverna
            känner att de kan gå till sina lärare och prata om problem av
            olika slag som de upplever i skolan. Det är inte bra att 15 procent
            upplever att de inte kan det, men att 85 procent upplever att
            det finns lärare som tar deras problem på allvar är jättebra.
          </note>
          <note>
            En annan siffra som nämns är att nio av tio lärare trivs med
            den skola de arbetar på. Jag säger inte detta för att negligera
            de problem som finns, men jag säger det för att det är viktigt
            att vi har en nyanserad bild av att det finns skolor som arbetar
            på många bra sätt. På en och samma skola finns det elever som
            inte alls upplever att de får det stöd som de behöver medan andra
            upplever något annat. Det vi vill säkra är en likvärdighet. Det
            ska vara lika bra för alla. Därmed är inte sagt att det ska vara
            lika, men elever ska känna sig sedda i både grundskola och gymnasieskola,
            och givetvis i förskola och fritidshem också.
          </note>
          <note>
            Tyvärr är bilden i massmedierna många gånger ensidigt svartmålande.
            Vi ska inte blunda för resultatutvecklingen. Vi ska inte blunda
            för den bristande likvärdigheten. Men frågan måste ställas: Vad
            kan man göra för att på ett mer effektivt sätt vända den negativa
            trenden?
          </note>
          <note>
            Svaret tror jag inte är fler krisreportage i medierna. Svaret
            är att ge skolan de rätta förutsättningarna.
          </note>
          <note>
            Vi är ett av de länder som lägger mest pengar i världen på skolan.
            Då är den stora frågan: Vad gör vi med de resurser som vi faktiskt
            har? Vi diskuterar gärna marginalen, om det är 1 eller 2 procents
            nedskärningar, andra satsningar. Men vad gör man med de 98,5 procent
            som man faktiskt bedriver verksamhet för?
          </note>
          <note>
            Vi har lyft upp viktiga delar, som rektorers och lärares ledarskap.
            En annan del som jag skulle vilja nämna i sammanhanget och tror
            är oerhört viktig för utvecklingen på sikt är den strategi för
            entreprenörskap som man har tagit fram, där det handlar om att
            utmana elevers kreativitet och motivation för att på det sättet
            bidra till att skapa framtidens lärande.
          </note>
          <note>
            En annan jätteviktig del, där den svenska skolan tyvärr inte
            alls har en likvärdighet, är it och moderna läroverktyg. Det gäller
            delar i den digitala agendan. Vi hade en diskussion med SKL:s
            företrädare häromveckan där de lyfte fram på vilket sätt kommunerna
            skulle vilja jobba för att utveckla de moderna läroverktygen.
            Där tror jag att vi har ett gemensamt ansvar.
          </note>
          <note>
            En annan viktig del som Centerpartiet och även en del andra allianspartier
            har lyft fram är en modern studentexamen, både för att säkra kvaliteten
            och likvärdigheten och för att också i ett internationellt perspektiv
            lyfta fram viktiga delar.
          </note>
          <note>
            Fru talman! I årets budget finns återigen satsningar för högre
            kompetens för lärare och för karriärvägar, en karriärutvecklingsreform,
            Lärarlyftet II, och fortbildningsmedel för yrkeslärare, liksom
            forskarskolor för lärare. Alla är jätteviktiga satsningar för
            att stärka kvaliteten i skolan.
          </note>
          <note>
            Mattelyftet är en annan viktig satsning. Mina kolleger i Alliansen
            har redan lyft fram ökad undervisningstid men också en rejäl fortbildningssatsning
            på mattedidaktik också för lärare.
          </note>
          <note>
            Förskolesatsningen i årets budget handlar om kompetensutveckling
            inom två mycket viktiga områden. Det ena handlar om barn i behov
            av särskilt stöd och på vilket sätt man möter de barnen i den
            svenska förskolan. Det andra handlar om uppföljning och utvärdering.
          </note>
          <note>
            Andra satsningar i budgeten handlar om att skolhälsovården byggs
            ut med ytterligare resurser och kompetens.
          </note>
          <note>
            Alla elever har rätt till kunskap. En viktig satsning som alliansregeringen
            gjorde tidigt var att återinföra speciallärarutbildningen. Förhoppningen
            är att detta på olika sätt kommer att öka möjligheten för alla
            barn att nå målen.
          </note>
          <note>
            För Centerpartiet är elevers rättigheter en mycket viktig fråga.
            Den är ett av våra stora fokus. Det handlar om rätt till kunskap,
            rätt till en likvärdig bedömning, möjlighet att ompröva sina betyg
            och så vidare.
          </note>
          <note>
            Utbildningsfrågorna, med alla de reformer som nu är genomförda
            och som vi mycket nära följer utvecklingen av, är viktiga. Men
            vi fortsätter att satsa på framtidens skola.
          </note>
          <note>
            Jag ska ägna sista minuten av mitt anförande åt det som man har
            lyft fram från oppositionens sida.
          </note>
          <note>
            Det är inget nytt och inget annat man vill. Man lägger till lite
            olika pengar. Möjligtvis har Vänsterpartiet en del andra förslag
            än dem som finns i budgetpropositionen. Men från Socialdemokraternas
            sida är det väldigt mycket av det som man har genomfört som ligger
            fast.
          </note>
          <note>
            Man säger nej till den nya skollagen. Men i olika sammanhang
            lyfter man fram att det mesta ändå är bra och att det väl egentligen
            inte är några större fel på den lagstiftning som finns.
          </note>
          <note>
            När det gäller gymnasieskolan är jag likt föregående talare upprörd
            över de felaktigheter som har spridits, där man inte har gett
            en fullständig bild av vilka möjligheter elever har på olika sätt.
            Det finns både förvånade elever och förvånade föräldrar som säger:
            Vad, tänk att det går att läsa in högskolebehörighet också på
            yrkesprogrammen! Det gör mig upprörd att det har spridits en bild
            av att det inte skulle gå. Det går i många fall inom programmen,
            ibland med en utökad kurs men det går.
          </note>
          <note>
            Socialdemokraterna skriver i det särskilda yttrandet att varje
            skattekrona ska användas rätt. Frågan blir då vad som är rätt.
            Man lyfter fram restaurangmomsen, som ska kosta 5 miljarder, men
            nämner inte de 16 miljarder det skulle kosta att återigen höja
            arbetsgivaravgiften för ungdomar under 26 år, vilket är en mycket
            större del än den andra.
          </note>
          <note>
            Sverigedemokraterna förnekar sig inte heller. Först har de en
            massa fagra ord om skolans utveckling. Men när de börjar prata
            om elever med manifesta sociala problem vill de anordna specialklasser
            för att de andra barnen ska få lugn och ro. Den uppdelningen vänder
            jag mig starkt emot. De vänder sig också mot modersmålsundervisningen.
          </note>
          <note>
            Det finns mycket mer att lyfta fram. Det är en viktig diskussion
            och en viktig debatt. Jag vill därmed yrka bifall till utskottets
            förslag och avslag på alla motioner.
          </note>
          <note>
            I detta anförande instämde Emil Källström (C).
          </note>
          <note type="speaker">
            Anf. 32 ROSSANA DINAMARCA (V) replik:
          </note>
          <note>
            Fru talman! En sak som har varit genomgående i debatten från
            de borgerliga partiernas sida fast jag inte har hört Kristdemokraterna
            än är att man inte nämner fritidshemmen.
          </note>
          <note>
            De nämndes tidigare av Margareta Pålsson men då mest för att
            säga att Göteborg minsann var en sossestyrd kommun. Jag hoppas
            att Ulrika Carlsson kan se lite allvarligare på det problem som
            faktiskt finns. Det spelar egentligen ingen roll vilket politiskt
            styre en kommun har. Det ser ungefär likadant ut här i Stockholm,
            och man kan också titta på moderatstyrda kommuner där grupperna
            är som störst, bland annat i Helsingborg, och Huddinge är ett
            annat exempel.
          </note>
          <note>
            För att tala om det problem som finns: Det är inom fritidshemmen
            som grupperna ökar allra mest dramatiskt och har gjort det under
            de senaste 20 åren. Vad tänker Ulrika Carlsson från Centerpartiet
            och regeringen göra åt det problemet?
          </note>
          <note>
            Vänsterpartiet har lagt fram ett förslag om att genom statsbudgeten
            se till att vi kan få ned grupperna till åtminstone under 30.
            Vad tänker ni göra?
          </note>
          <note>
            Anf. 33 ULRIKA CARLSSON i Skövde (C) replik:
          </note>
          <note>
            Fru talman! Jag är medveten om att jag inte kunde vara lika fullödig
            som Rossana Dinamarca under den långa tid som hon använde för
            sitt anförande tidigare.
          </note>
          <note>
            Jag nämnde fritidshemmen men utvecklade inte något runt det.
            De stora barngrupper som finns bekymrar också mig, där varje barn
            inte kan bli sett på det sätt som skulle behövas. Men vi måste
            göra prioriteringar när det handlar om vad vi måste satsa resurser
            på i första hand.
          </note>
          <note>
            Alliansregeringen har satsat stora resurser på utbildningssystemet.
            Vi började när det gäller Lärarlyftet med grundskollärare och
            gymnasielärare. Sedan har vi fortsatt med förskollärare. Förskolan
            och grundskolan har varit det vi har prioriterat. Men fritidshemmens
            styrdokument har förtydligats, och det lyfts fram kopplat till
            den nya skollagen.
          </note>
          <note>
            Ökningen det senaste året har varit ungefär ett barn per grupp.
            Men de stora grupper som Rossana Dinamarca nämner, till exempel
            i Göteborg, med över 100 barn i varje grupp, verkar fullständigt
            orimliga. Tack och lov ser det inte ut så i alla kommuner.
          </note>
          <note>
            Jag vet inte riktigt hur Vänsterpartiet ställer sig i frågan
            om förstatligande, om man vill förstatliga alla fritidshem och
            ledningen för dem. Men det är en viktig fråga för skolhuvudmännen
            att kunna göra satsningar också på fritidshemmen och lyfta fram
            den delen.
          </note>
          <note type="speaker">
            Anf. 34 ROSSANA DINAMARCA (V) replik:
          </note>
          <note>
            Fru talman! Jag tycker att det är lite tragiskt att man avfärdar
            detta med att man har prioriterat annat. Fritidshemmen ska vara
            en integrerad del av skolan och skoldagen och spelar stor roll
            för elevernas inlärning.
          </note>
          <note>
            Fritidshemmet ska vara ett komplement till skolan, men det väljer
            man att strunta i! Då klingar de satsningar som man vill göra
            på skolan rätt falskt. Fritidshemmen spelar ju enormt stor roll
            i den verksamheten. Men det är en orimlig arbetssituation när
            man på fritis har kanske 60 barn, som min son har.
          </note>
          <note>
            Ökningen har varit från åtta barn per pedagog i början av 90-talet
            till drygt 20 barn per pedagog i dag. Och, som sagt, den här situationen
            ser vi på ganska många ställen runt om i Sverige.
          </note>
          <note>
            Dessutom har man urholkat fritidspedagogernas utbildning genom
            att förkorta den till tre år tidigare var den tre och ett halvt
            år. Vänsterpartiet hade gärna sett att man hade förlängt också
            den utbildningen till fyra år. Då är frågan: Vad är det fritidspedagogerna
            hade för mycket kunskap om, eftersom man måste förkorta utbildningen
            till tre år?
          </note>
          <note>
            Utöver det har man berövat, skulle jag vilja säga, fritidspedagogerna
            ansvaret för just fritidshemsverksamheten. De får inte heller
            samma legitimationskrav som det är för övriga lärare inom skolan.
          </note>
          <note>
            Det här är en total degradering. Det är inte bara en nedprioritering
            utan en total nedgradering av fritidshemsverksamheten, barnen
            som går i den och personalen som jobbar i den.
          </note>
          <note>
            Anf. 35 ULRIKA CARLSSON i Skövde (C) replik:
          </note>
          <note>
            Fru talman! Rossana Dinamarca ställer ett antal frågor. Här ljuger
            inte statistiken, utan barngrupperna har blivit större. Vi vet
            att det många gånger är en pressad situation. Å andra sidan är
            fritidshemsverksamheten ingen obligatorisk verksamhet som alla
            barn måste gå i på samma sätt som skolan. Och prioriteringen för
            regeringen har varit grundskolan men också förskolorna. Därmed
            är det inte sagt att man nedprioriterar den här verksamheten.
          </note>
          <note>
            Jag har tidigare kolleger som har varit fritidspedagoger och
            har haft en utbildning på två och ett halvt år. Jag kan inte säga
            att jag har tyckt att det har varit underutbildade pedagoger.
          </note>
          <note>
            Sedan har man byggt på och byggt på de pedagogiska utbildningarna.
            Någonstans kanske man får börja fundera. Det handlar ju inte om
            att hela tiden förlänga utbildningar utan om att också fundera
            på vad det är man gör. Det finns alltid ytterligare ambitioner.
            Vi skulle vilja tränga in ytterligare kurser. Vi tycker att det
            är viktigt med än det ena, än det andra, som vi skulle vilja att
            det fanns plats för i utbildningen. Men för den sakens skull kan
            man inte hela tiden förlänga utbildningen.
          </note>
          <note>
            Det finns något som jag tycker är viktigt. Det handlar om det
            som har varit uppe i debatten tidigare. På vilket sätt kan man
            säkerställa en kontinuerlig kompetensutveckling? Det tror jag
            är en nog så viktig insats för de lärare som kommer att arbeta
            inom fritidshemmen framöver, att man säkrar en kontinuerlig kompetensutveckling.
            Det handlar inte om att grundutbildningen måste vara si eller
            så lång, om den är tre år, tre och ett halvt år eller fyra och
            ett halvt år eller vad man nu skulle kunna förlänga den till.
          </note>
          <note>
            Sedan gäller det legitimationen, som Rossana Dinamarca nämnde,
            och på vilket sätt man skulle kunna arbeta med det. Det är en
            problemställning som regeringen arbetar med. Man ser på vilket
            sätt man ska kunna lösa det.
          </note>
          <note type="speaker">
            Anf. 36 MIKAEL DAMBERG (S) replik:
          </note>
          <note>
            Fru talman! Jag vill börja med att välkomna Ulrika Carlssons
            deltagande i debatten. Det blir alltid ett annat tonläge. Det
            handlar mer om en positiv skoldebatt det är något som inte alltid
            präglar den borgerliga skoldebatten. Och det blir en diskussion
            om kreativitetens betydelse i skolan det är sällan man hör skolministern
            tala om det. Det talas om eleverna som subjekt i skolan och som
            viktiga. Det talas om en positiv relation till lärarna och så
            vidare. Jag tror att svensk skola har mycket att vinna på att
            prata mer om mycket av det. Därför vill jag tacka Ulrika för att
            hon ägnar en del av anförandet till att diskutera det som faktiskt
            växer och är väldigt positivt i svensk skola.
          </note>
          <note>
            Sedan fick jag en fråga: Vad betyder det här med att varje skattekrona
            ska användas effektivt? Ja, det är två perspektiv. Det ena perspektivet
            är att vi inte ska slösa med skattemedel. Det tycker jag att vi
            gör i dag när vi har ett så slappt regelverk att riskkapitalbolag
            kan skära guld med täljkniv och göra enorma vinster till aktieutdelning.
            Det är en diskussion som kanske leder lite för långt i dag. Det
            andra är: Vad använder vi statsbudgeten till? Då har vi kritiserat
            regeringen. Den enskilt största satsningen i budgeten var en krogmomssänkning
            på 5,4 miljarder kronor när regeringen samtidigt säger: Vi har
            inte riktigt råd och möjlighet att göra lika mycket för lärarna
            när det gäller fortbildning, och vi lägger ut en besparing de
            kommande åren på gymnasieskolan som vi inte riktigt vet hur kommunerna
            ska plocka hem, men det är nog rätt i alla fall.
          </note>
          <note>
            Då tror jag att man ger den nya gymnasieskolan en väldigt dålig
            start.
          </note>
          <note>
            Jag ska faktiskt återkomma till frågan om er målsättning för
            gymnasieexamen en gång till. Nu har jag nämligen kollat i budgetpropositionen.
            Er målsättning handlar inte alls om 3034-åringar. Det är 2025-åringar.
            De är 1116 år i dag. Menar ni, när det gäller de ungdomar som
            i dag är 1116 år, att andelen som har en fullständig gymnasieexamen
            ska minska från lite drygt 10 procent till under 10 procent till
            2020?
          </note>
          <note>
            Är det en omöjlig uppgift? Jag fick svaret tidigare från Folkpartiet
            att det är en realistisk målsättning. Men det är ju inte en realistisk
            målsättning för de här ungdomarna att klara arbetsmarknaden.
          </note>
          <note>
            Anf. 37 ULRIKA CARLSSON i Skövde (C) replik:
          </note>
          <note>
            Fru talman! Jag får tacka Mikael Damberg för de vänliga orden.
          </note>
          <note>
            När det gäller riskkapital och vinster i skolan är det en fråga
            som vi diskuterar i Friskolekommittén, där vi båda sitter. Det
            är klart att detta är en fråga där man verkligen funderar. Man
            plockar ut vinster och placerar dem någon annanstans. Däremot
            ser jag det som oerhört positivt att vi har företag som vill gå
            in och vara en del av Utbildningssverige. De vill satsa på att
            investera i den svenska skolan på olika sätt. Detta är alltså
            en ganska tricksig fråga. Men ett regelverk som handlar om att
            man bedriver en högkvalitativ utbildning ser jag som oerhört viktigt
            framöver.
          </note>
          <note>
            Sedan fick jag en fråga om statsbudgeten och de 5,4 miljarderna
            till restaurangmomsen. Ja, det är en stor satsning. En statsbudget
            handlar om hela politikområdet. Vi kan stå här inne och enbart
            vara skol- och utbildningspolitiker och tycka att man ska värna
            just det utgiftsområde som vi har lite större ansvar för.
          </note>
          <note>
            Jag tror att det är oerhört viktigt att se de utbildningar som
            vi pratar om. I debatten har det stora problemet med ungdomsarbetslösheten
            berörts. Därför känner jag att det är oroande om man i stället,
            som från Socialdemokraternas sida, vill ta bort den halvering
            av arbetsgivaravgiften som har gällt ungdomar upp till 26 år.
            Det är ingenting som säger att vi därmed skulle ta stora kliv
            uppåt i den tråkiga statistik som finns som handlar om att vi
            ligger dåligt till när det gäller ungdomsarbetslösheten.
          </note>
          <note>
            Snarare är det så att den sänkta restaurangmomsen vi vet att
            restaurangbranschen är en bransch där många ungdomar och många
            invandrare får sina första jobb och på så sätt får möjlighet att
            komma ut på arbetsmarknaden ses som en väldigt viktig satsning.
          </note>
          <note>
            Jag ska be att få återkomma till det här med kommunerna och målsättningen
            i min andra replik, för jag ser att tiden rinner ut.
          </note>
          <note type="speaker">
            Anf. 38 MIKAEL DAMBERG (S) replik:
          </note>
          <note>
            Fru talman! Jag hoppas verkligen det, för jag har ställt frågan
            många gånger. Då kanske jag kan få ett svar på slutet, i alla
            fall om gymnasieexamen. Jag tror nämligen inte att det är realistiskt
            att tänka sig att 10 procent av ungdomarna 2020 inte ska ha en
            gymnasieexamen. Det är inte en realistisk målsättning för Sverige,
            om vi tittar på hur de ungdomarna ska möta en arbetsmarknad.
          </note>
          <note>
            Vi ser i dag på Arbetsförmedlingen att det är ett inträdeskrav
            på arbetsmarknaden. Det är absolut ett golv för unga människor
            att de har en gymnasieutbildning. Har de inte det får de inga
            jobb. För allt fler nya yrken som växer fram är det en högskoleutbildning
            eller en yrkeshögskoleutbildning som är inträdeskravet. Då kan
            det inte vara en realistisk målsättning att det ska vara alldeles
            under 10 procent som ska klara detta på tio års tid. Jag tror
            att det är en för låg målsättning. Det kanske också förklarar
            varför regeringen inte väljer att investera i utbildningssystemet
            på det sätt som vi gör. Vi har nämligen högre ambitioner om vad
            utbildningssystemet ska leverera.
          </note>
          <note>
            Jag kan återkomma till frågan om de 5,4 miljarderna. Det är faktiskt
            så att vi tar ansvar för helheten. I vår nationella budget väljer
            vi att prioritera utbildningsverksamheten ännu högre. Då väljer
            vi att lägga 5,4 miljarder på utbildningssatsningar i stället.
            Då får vi fler utbildningsplatser på universitet och högskolor.
            Vi får en kvalitetsreform. Vi får fler platser på yrkeshögskolan.
            Vi får en stor satsning på lärarnas fortbildning, där regeringen
            drar ned. Och vi kan undvika att göra den besparing i den nya
            gymnasieskolan som innebär att den nya gymnasieskolan får en svår
            start.
          </note>
          <note>
            Ja, politik handlar om att göra en del prioriteringar och värna
            vissa saker. Det är smart att värna utbildningssystemet och att
            faktiskt investera för att bygga Sverige starkt. Det är en av
            huvudpoängerna i den socialdemokratiska alternativbudgeten.
          </note>
          <note>
            Anf. 39 ULRIKA CARLSSON i Skövde (C) replik:
          </note>
          <note>
            Fru talman! Jag får tacka Margareta Pålsson som nyss gav mig
            en sidhänvisning. När det gäller EU-målen står det på s. 26, som
            Mikael Damberg också har sett. År 2011 kommer man att ändra sättet
            att mäta de här olika delarna.
          </note>
          <note>
            Men jag tror att vi är överens om målet. Det är att alla barn
            ska nå målen. Precis som Socialdemokraterna säger i sitt särskilda
            yttrande är det också målet för regeringens politik att vi ska
            vara en förstklassig kunskaps- och forskningsnation. Det handlar
            om att alla barn får chansen och att alla elever får chansen.
          </note>
          <note>
            När det gäller den nya gymnasieskolan är jag övertygad om att
            den på olika sätt kommer att gynna elever när det gäller att hitta
            nya vägar ut i livet. Det handlar om att gå stärkt med den kunskap
            som man tillgodogör sig, och det är fler vägar som öppnar sig
            ut i livet.
          </note>
          <note>
            När det gäller de 5,4 miljarderna så hittar jag åtminstone inte
            i den här propositionen att det är just 5,4 miljarder som Socialdemokraterna
            satsar på utbildning. Men det är ett antal miljarder som man har
            sockrat budgeten med. Däremot har man inte speciellt många nyheter,
            utan man väljer att göra den politik som regeringen presenterar
            fast med lite ytterligare satsningar.
          </note>
          <note>
            Låt oss därför fortsätta diskutera statistiken. Det långsiktiga
            målet är definitivt att alla elever i den svenska skolan ska nå
            målen. Det är en jätteviktig satsning, och under fem år har vi
            nu genomfört ett antal reformer som kommer att garantera att betydligt
            fler barn gör det.
          </note>
          <note>
            Det är också viktigt att kommunerna har goda målsättningar på
            det här området och inte ger sig. Det finns många goda exempel,
            men det finns också stora utmaningar. Jag tror därför att det
            är viktigt att framöver följa de reformer som vi har genomfört
            och på så sätt säkerställa att de gynnar kvaliteten i de svenska
            skolorna och kommer eleverna till godo.
          </note>
          <note>
            Men vi kan fortsätta diskutera s. 26 senare.
          </note>
          <note type="speaker">
            Anf. 40 ANNIKA ECLUND (KD):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga motioner och reservationer.
          </note>
          <note>
            Aldrig har så mycket satsats på svensk skola och utbildning som
            just nu. Vi får gå 169 år tillbaka i tiden till den allmänna folkskolans
            uppkomst för att historiskt hitta något jämförbart med det vi
            nu är med om. Aldrig har Skolverket fått så många uppdrag som
            just nu, allt för att säkerställa kvaliteten och återigen få en
            skola som är bäst i klassen i jämförelse med andra länder.
          </note>
          <note>
            Det är smärtsamt att varje dag ta del av uppgifter om att svenska
            skolelevers resultat sjunker, samtidigt som vi satsar så stort
            på skolan. Men alla som vet hur skolan fungerar förstår att alla
            de reformer som vi nu håller på att genomföra ännu inte fått avsedd
            effekt. Nu gäller det att hålla i dessa reformer som vi tror så
            starkt på, exempelvis lärarlegitimationen för att höja läraryrkets
            status, de nya och tydligare kursplanerna och kriterierna och
            det nya betygssystemet, bara för att nämna några av reformerna.
          </note>
          <note>
            Fru talman! Skolans viktigaste uppgift är kunskapsuppdraget,
            och för att fullfölja den uppgiften krävs kompetenta lärare. En
            stimulerande arbetsmiljö och studiesocial trygghet är också viktigt.
          </note>
          <note>
            Läraren är huvudpersonen i det pedagogiska arbetet. Genom fortlöpande
            forskning får vi hela tiden bekräftat att en kompetent lärare
            är den helt avgörande faktorn för om en elev ska lyckas i skolan.
            Läraren är alltså skolans viktigaste resurs, och vi ser nu hur
            en välbehövlig upprustning av läraryrket pågår. Lärarnas kompetens
            höjs och vi stärker läraryrkets status.
          </note>
          <note>
            Fortbildningssatsningen Lärarlyftet har sedan 2007 gett lärare
            möjlighet att bredda och fördjupa sina ämnesteoretiska och ämnesdidaktiska
            kunskaper. Alliansregeringen går nu vidare i samma anda genom
            det så kallade Lärarlyftet II. Nya regler kommer att gälla för
            satsningen som inriktas på behörighetsgivande kurser för fritidspedagoger
            och legitimerade lärare. Totalt kommer regeringens satsning på
            kompetensutveckling för lärare, förskollärare, fritidspedagoger
            och rektorer att omfatta ca 500 miljoner kronor 2012, ca 510 miljoner
            kronor 2013 och 2014 och ca 200 miljoner kronor 2015. Detta är
            utmärkt och mycket välkommet, men ännu mer behöver göras för att
            öka yrkets status och för att fler av våra bästa studenter ska
            välja läraryrket.
          </note>
          <note>
            I dag är det endast 1,2 sökande per plats till lärarutbildningen.
            Detta kan jämföras med sjuksköterskeutbildningen, där söktrycket
            är 2,5 per plats. Det är ett yrke som ligger i ungefär samma löneläge.
            Det är således inte endast lönen som gör att många väljer bort
            läraryrket, även om lönen är jätteviktig. Menar vi allvar med
            att kompetenta lärare är skolans viktigaste resurs för en god
            kvalitet måste vi jobba vidare med att göra läraryrket ännu mer
            attraktivt.
          </note>
          <note>
            Vi kan börja tillsammans redan i dag genom att tänka på hur vi
            talar om den svenska skolan. Debatten har hamnat i ett dike, där
            allt är elände och ingen elev får den hjälp han eller hon behöver.
            Det är väl ganska naturligt att våra bästa studenter inte väljer
            en sådan tillvaro för sin framtid. Var finns alla de goda exemplen?
            Var finns berättelserna om de lärare som älskar sitt jobb? I svensk
            skola räddar lärare liv varenda dag genom sitt sätt att vara tillsammans
            med elever och genom att undervisa på ett bra sätt. Vem talar
            om detta? Vem talar om att lärare har världens viktigaste jobb
            för att säkra vårt lands framtida utveckling?
          </note>
          <note>
            Fru talman! Alliansregeringen är tydlig när det gäller skolans
            två viktigaste uppdrag: kunskapsuppdraget och förmedlandet av
            grundläggande värden. Det är bara i en trygg skolmiljö som eleverna
            har möjlighet att ta till sig kunskap för att nå uppsatta mål.
          </note>
          <note>
            Vi har tydligt skärpt stödet för de akuta situationer som kan
            uppstå i skolmiljön. Men vi kristdemokrater har alltid arbetat
            för att vi långsiktigt ska arbeta med värderingsfrågorna i skolan.
            Arbetet mot mobbning måste integreras i och vara en naturlig del
            av det dagliga pedagogiska arbetet.
          </note>
          <note>
            I utvärderingar och rapporter vet vi att jobbet mot mobbning
            och utformandet av likabehandlingsplaner är ett komplext arbete.
            Stundtals har goda intentioner med ett ambitiöst antimobbningsprogram
            i slutändan visat sig vara kontraproduktivt. Det har visat sig
            att arbetet med att förhindra mobbning i vissa fall tvärtom har
            lett till att mobbning och trakasserier har ökat i omfattning.
          </note>
          <note>
            Nej, värdegrundsfrågorna måste arbetas med utefter lokala förutsättningar
            och lokala behov. Lärarutbildningarna måste också jobba med värdegrundsfrågor
            utifrån ett evidensbaserat forskningsperspektiv, och det ska vara
            en naturlig del av lärarutbildningen. Det är därför mycket bra
            och positivt att vi nu har gett Skolverket ett förnyat uppdrag
            att jobba med värdegrundsfrågorna.
          </note>
          <note>
            Fru talman! Att ha duktiga lärare som stöder och stimulerar eleverna
            är en grundförutsättning för lärande, men för vissa elever är
            det inte tillräckligt. Stödet från en kurator, psykolog eller
            speciallärare är i vissa fall minst lika viktigt för att en elev
            ska må bra och nå goda resultat.
          </note>
          <note>
            Elevhälsans personal består av skolläkare, skolsköterska, kurator,
            psykolog samt speciallärare eller specialpedagog en sammansättning
            av olika specialiteter som alla arbetar för att stödja elevernas
            utveckling. Genom ett aktivt samarbete med skolans övriga personal
            kan de bidra med såväl kunskap som aktiva insatser för enskilda
            elever eller elevgrupper. Därmed kan de också avlasta de lärare
            som i dag alltför ofta ensamma tvingas stödja elever med behov
            som sträcker sig långt utanför lärarens kompetensområde.
          </note>
          <note>
            En välfungerande elevhälsa är särskilt viktig i en tid då den
            psykiska ohälsan bland barn och unga blir alltmer alarmerande.
            Allt fler ungdomar känner sig nere, har svårt att somna, har ont
            i magen eller i huvudet. Detta är en negativ utveckling som pågått
            under lång tid. Svenska ungdomar mår i dag sämre än sina jämnåriga
            i andra OECD-länder, och särskilt illa är det för unga flickor.
          </note>
          <note>
            Elevhälsan är ett viktigt skyddsnät för att tidigt observera
            och fånga upp barn och unga med psykisk ohälsa. Om problemen fångas
            upp i tid kan det förhindra en långsiktig, negativ utveckling
            och därmed bidra till ett bättre liv för den enskilde eleven.
            På sikt har detta också betydelse för att minska belastningen
            inom barn- och ungdomspsykiatrin.
          </note>
          <note>
            Det är därför en god fortsättning på det påbörjade arbetet med
            elevhälsan att vi nu föreslår att sammanlagt över 600 miljoner
            kronor satsas 20122015, varav 54 miljoner kronor för 2012, för
            att stärka elevhälsan.
          </note>
          <note>
            Fru talman! Jag hade tänkt sluta här, men min partikollega Yvonne
            Andersson är tyvärr förhindrad att vara här i dag för att framföra
            kristdemokratiska synpunkter på det område som gäller forskning
            och högre utbildning. Därför vill jag från henne lyfta fram några
            ställningstaganden för vår politik inom dessa områden redan här.
          </note>
          <note>
            Kristdemokraterna välkomnar naturligtvis de satsningar som genomförs
            för att säkra kvaliteten inom högre utbildning. Kristdemokraterna
            var starkt pådrivande för den över tid största satsning på forskningen
            som har gjorts och som genomfördes i och med den förra forskningspolitiska
            propositionen. Vi välkomnar nu arbetet med en ny proposition om
            forskning och innovationer som ska komma 2012 och som innebär
            att nuvarande inriktning i allt väsentligt bibehålls. Därmed kommer
            Sverige att ligga starkt på den globala kunskapsmarknaden över
            tid.
          </note>
          <note>
            Vi följer naturligtvis alla de inspel som nu kommer från olika
            aktörer, såväl i utskott som genom brev och muntligt. Vi kommer
            att överväga, analysera och söka hitta lösningar på eventuella
            problem som har uppkommit, allt för att finna bästa möjliga villkor
            för utveckling av forskning och innovationer.
          </note>
          <note>
            För oss kristdemokrater är det viktigt att se skola, utbildning,
            studiefinansiering och forskning som områden inom samma helhet.
            Och de berör över lag barn och unga, det vill säga den kommande
            generationen. Alla områden behöver ha hög kvalitet för att vi
            som nation ska finnas med på den internationella marknaden i dag
            och inför framtiden.
          </note>
          <note>
            Med de orden vill jag tacka för mig och önska fru talmannen,
            kammarkansli, utskottskansli och utskottskamrater en riktigt skön
            jul.
          </note>
          <note type="speaker">
            Anf. 41 LOUISE MALMSTRÖM (S):
          </note>
          <note>
            Fru talman! Varför lägger vi varje år miljardbelopp på högre
            utbildning och forskning? Jag vet varför jag och mitt parti gör
            det. Vi har höga ambitioner för Sverige som en kunskapsbaserad
            ekonomi som kan konkurrera med välutbildad arbetskraft i stället
            för med låga löner och dåliga arbetsvillkor i en alltmer konkurrensutsatt
            och globaliserad värld.
          </note>
          <note>
            Men att reducera högre utbildning till enbart detta menar vi
            är alltför snävt. Det finns även demokratiska, bildningsmässiga,
            regionala, hälsorelaterade och frihetliga aspekter på högre utbildning
            och forskning. En bred, tillgänglig och väl utbyggd högre utbildning
            i hela landet utgör inte bara en enorm tillväxtmöjlighet utan
            den stärker också konkurrenskraften, den akademiska utvecklingen
            och välfärden för såväl Sveriges invånare som nationen som helhet.
          </note>
          <note>
            Fru talman! Det har hänt mycket och det händer mycket i Högskolesverige
            just nu. Förändringarna handlar till exempel om ökad autonomi,
            större fokus på uppföljning av kvaliteten och tankar kring ett
            nytt svenskt högskolelandskap. En del aspekter av det här är bra,
            men en hel del är oroande. Med tanke på att varje student investerar
            tid och pengar i sin utbildning är det självklart att de har rätt
            till hög kvalitet vad de än läser. Men då vill det till att vi
            inte fastnar i att värdera bara det som är lättast att mäta i
            stället för att mäta det som är mest värdefullt. Ett kvalitetsutvärderingssystem
            måste ha trovärdighet i sektorn och ska inte utvärdera studenternas
            förutsättningar utan själva utbildningens kvalitet. Vilken högskola
            väljer annars att jobba med breddad rekrytering?
          </note>
          <note>
            Ökad autonomi är också bra, men då vill det till att det inte
            bara handlar om att öka rektorernas makt, och det gäller att se
            till att lärosätenas autonomi inte blir starkt beskuren på grund
            av att beroendet av externfinansieringen blir oproportionerligt
            eller att kraven på strategiska satsningar, excellenssträvanden
            och profilering ger långtgående låsningar. Det ökar inte friheten.
          </note>
          <note>
            Det är inte heller för alltid givet att dagens lärosäten och
            deras placeringar är det optimala. Men om högskolan ska förändras
            ska det ske på basis av underbyggda och väl avvägda beslut. Att
            högskolor tvingas reduceras till filialer till universitet kommer
            inte att leda till högre forskningskvalitet.
          </note>
          <note>
            Regeringens politik för högre utbildning må vara en logisk följd
            av regeringens syn på syftet med högre utbildning och regeringens
            syn på vad begreppet kunskap egentligen innebär. Men även om vi,
            som ett tankeexperiment, skulle reducera högskolor och universitet
            till utbildningsfabriker som så effektivt som möjligt ska rekrytera
            dem med den gynnsammaste studiebakgrunden för att på så kort tid
            som möjligt spotta ut dem på andra sidan för produktion eller
            som blivande Nobelpristagare slår regeringens politik för högre
            utbildning och forskning ändå fel, inte minst på längre sikt.
          </note>
          <note>
            För det första är det knappast effektivt att bara nyttja en del
            av dem som vill och har behörighet att studera på högskolan. Som
            det är nu läcker vi studiebegåvningar på varje nivå i utbildningssystemet:
            med vårdnadsbidraget som gett vissa barn sämre förutsättningar
            redan när de börjar i förskoleklass, med meritämnessystemet som
            varje 11-åring måste ha järnkoll på, med en segregerande grundskola
            och en gymnasieskola med återvändsgränder, med starkt beskurna
            möjligheter att rätta till felvalen inom vuxenutbildningen, med
            ett antagningssystem så ogenomträngligt att ingen riktigt kan
            redogöra för det och med studerandevillkor och numera en uttalad
            svälta räv-strategi som ovillkorligen kommer att slå mot studenter
            som är lite äldre och kommer från mer studieovana miljöer.
          </note>
          <note>
            För det andra är upprepandet och citerandet av etablerade sanningar
            sällan det som för ett samhälle framåt. Det som betraktas som
            excellent forskning i dag kan vara ointressant om ett par decennier.
            Vi har nyss sett Nobelpris delas ut. Hade vi kunnat förutse inom
            precis vilka områden de här prisen skulle delas ut för 10, 20
            eller 30 år sedan? Nej. Lägg därtill att faktiskt nästan ingen
            blir Nobelpristagare, medan en nytänkande och dynamisk forskningspolitik
            som även lyfter tillämpad, samhällsnyttig och företagsnära forskning
            i princip gynnar alla individer och regioner i vårt land. Därför
            måste det alltid råda balans mellan grundforskning och Nobelprisambitionerna.
          </note>
          <note>
            Kanske är det regeringens fokus på den så kallade arbetslinjen
            som gör att den blir så enögt fokuserad på att syftet med högre
            utbildning är att snabbt få ut individer i produktion respektive
            håva in Nobelpris. I så fall är det, precis som resten av regeringens
            utbildningspolitik, ett nostalgiskt tillbakablickande på svunna
            tider. En trovärdig arbetslinje på 2000-talet är med nödvändighet
            en utbildningslinje för en kunskapsbaserad ekonomi. Fler välutbildade
            i vår omvärld mättar inte behovet av välutbildade. Det är precis
            tvärtom. Vi måste hålla minst samma takt, helst ligga i framkant.
            Det gjorde vi tidigare, men det gör vi inte längre. Tio OECD-länder
            har redan i dag fler högutbildade 2534-åringar, och de har högre
            ambitioner än vi framöver. Vi är numera medelmåttor. Och det mål
            som regeringen har satt för den andel av befolkningen som ska
            påbörja högre utbildning är ett mål som vi redan uppnår. Snacka
            om visionslöst!
          </note>
          <note>
            Fru talman! Vi tycker att Sverige är värt en mycket bättre placering
            i OECD-ligan. Vi är värda 8 700 fler högskoleplatser, och vi vill
            placera dem främst vid de små och medelstora högskolorna, eftersom
            vi vet vilken betydelse det har för att bredda rekryteringen och
            eftersom vi vet att dessa högskolor ofta ligger i framkant när
            det gäller att interagera med omvärlden och koppla utbildningen
            till arbetsmarknaden. Ofta fungerar de som regionala tillväxtmotorer.
          </note>
          <note>
            Vi tycker att det är ett rimligt mål att 50 procent av 3034-åringarna
            ska ha genomgått minst en tvåårig högre utbildning högskola eller
            yrkeshögskola år 2020. Då är det hög tid att dimensionera för
            det nu. Det är inte rimligt att man ska ha mindre chans att komma
            in på högskolan bara för att man råkar vara född samma år som
            många andra. Med tanke på den rekordhöga ungdomsarbetslösheten
            är det vansinne att inte ta till vara det höga söktryck som råder
            nu. De studenter som redan i dag läser tycker vi är värda bättre
            utbildningskvalitet, med fler lärarledda lektioner, mer tid med
            sina handledare, bättre arbetslivsanknytning och sjystare studerandevillkor.
          </note>
          <note>
            Vi tycker att vi är värda ett flexibelt system för livslångt
            lärande där det är lätt att komplettera och söka högre utbildning
            lite senare i livet, utan att straffas för att man inte växte
            upp med de bästa förutsättningarna. Hade vår budgetmotion gått
            igenom hade detta varit inte bara en vision utan verklighet, eftersom
            vi hade valt att använda 5 miljarder till en långsiktig investering
            i utbildning och kunskap i stället för kortsiktig konsumtion i
            form av sänkt krogmoms.
          </note>
          <note>
            Apropå syftet med högre utbildning läste jag ett inlägg av universitetskansler
            Lars Haikola i något nummer av Högskoleverkets tidning, där han
            utryckte det så här:
          </note>
          <note>
            Självklart ska utbildning vara nyttig för individen och för samhället.
            Yrkesutbildning är högskolans äldsta uppgift och kompetensförsörjningen
            är idag en av de största utmaningarna. Men högskolans uppdrag
            är bredare än så. Den högre utbildningen ska göra studenterna
            till kloka, bildade och aktiva medborgare som kritiskt kan analysera
            mänskliga och samhälleliga fenomen. Den kritiska och kreativa
            högskoleutbildningen utgör basen för framtidens samhälle. Detta
            är en vital uppgift inskriven i Svea rikes lag. Att högre utbildning
            fått så stort förtroende inom alla politikområden får inte medföra
            att den kritiska färdigheten och det bredare bildningsperspektivet
            i högre utbildning förminskas.
          </note>
          <note>
            Jag tycker att det uttalandet sätter fingret på de argument för
            högre utbildning som vida överstiger den krassa kärnan av ren
            kompetensförsörjning. En bredare syn på den högre utbildningens
            roll leder till högre ambitioner och mer vidsynt politik vår politik.
          </note>
          <note>
            Jag yrkar bifall till våra reservationer.
          </note>
          <note>
            I detta anförande instämde Håkan Bergman, Mikael Damberg, Adnan
            Dibrani, Thomas Strand och Gunilla Svantorp (alla S).
          </note>
          <note type="speaker">
            Anf. 42 MICHAEL SVENSSON (M):
          </note>
          <note>
            Fru talman! Mikael Damberg inledde dagens debatt med att prata
            om utbildningsministerns bilkörande, att framrutan var något liten
            och att bakrutan var stor. Om vi ska fortsätta att måla i bilder
            ska jag säga att bilen är väl tankad, vi vet vart vi ska åka och
            sikten är fri. Men det är också viktigt att ha backspeglar om
            man ska köra bil, och det är viktigt att sätta saker och ting
            i sitt historiska perspektiv.
          </note>
          <note>
            Under flera årtionden i början av 1900-talet hade vi fyra lärosäten
            i Sverige. Nu har vi mellan 35 och 40 beroende på hur vi räknar.
            År 1945 fanns 10 00012 000 högskolestuderande. Förra året var
            det 59 000 som tog examen. Det är en fantastisk utbyggnad av högskolan.
            Det får vi inte glömma bort.
          </note>
          <note>
            Men det har lett till vissa saker, även om vi fullt ut bejakar
            utvecklingen, nämligen att kvaliteten på våra universitet och
            högskolor inte är så bra som vi hade hoppats på och önskat. Det
            finns problem i systemen som är symtom på att vi under lång tid
            har haft en utbildningspolitik som saknat ett tydligt målfokus.
            Därför är det omöjligt att bortse från regeringens politik även
            för de yngre eleverna när vi diskuterar högskolan. Högskolan blir
            inte bättre än vad gymnasieskolan är, och ett framgångsrikt gymnasium
            bygger på att barnen lär sig mycket i grundskolan.
          </note>
          <note>
            Jag kan stå här och tala om siffror hit och dit och utbildningsplatser,
            men det tänker jag inte göra. Det viktiga är att alliansregeringen
            har återetablerat kunskapsfokuset i hela utbildningssystemet.
          </note>
          <note>
            Låt mig citera Johannes Åmans rapport Att lära av de bästa som
            gavs ut för en kort tid sedan: Målet bör vara att höja kvaliteten
            på undervisningen. Men hur? Och varför har tidigare reformer så
            ofta misslyckats? En del av problemet ligger i att skolans mål
            har utopiska drag och att de sinsemellan konkurrerar med varandra.
          </note>
          <note>
            I stället för att fokusera på konkreta kunskapsmål har tidigare
            regeringar och skolpolitiker ägnat sina år vid makten till att
            skriva vackra styrdokument som i slutändan, har det visat sig,
            ändå inte gör någon skillnad. Samtidigt har kvalitets- och behörighetskrav
            till högskolan sänkts på grund av Socialdemokraternas heliga mål
            att hälften av alla människor ska bli akademiker.
          </note>
          <note>
            Vi har gjort mycket för att återupprätta kunskapslinjen i skolan,
            men det tar tid att komma dit. Och i den här budgeten har regeringen
            identifierat tre konkreta problem för högskolan som vi nu är mogna
            att lösa.
          </note>
          <note>
            Det första problemet är lärarutbildningen. Lärare är en av våra
            största och viktigaste yrkeskårer i Sverige, och vid terminsstarten
            i år startade vår helt nya lärarutbildning. Det var en uppstart
            som föregåtts av ett nitiskt kontrollarbete från Högskoleverket.
            I processen har en del lärosäten som inte hållit måttet blivit
            av med sin examinationsrätt. Samtidigt har kapaciteten ökats på
            andra lärosäten så att den totala mängden lärarstudenter inte
            ska minska. I den här budgeten skjuter vi till extra satsningar
            på lärarutbildningen för att lärarstudenternas verksamhetsförlagda
            del av utbildningen ska bli bättre.
          </note>
          <note>
            Det andra problemet är att undervisningstimmarna på humsamutbildningarna
            är för få. Vi minns förra årets rapport från TCO som visade att
            60 procent, alltså sex av tio av våra studenter, har färre än
            nio timmars lärarledd undervisning i veckan, och då pluggar de
            på heltid! Men vi ska inte bara fokusera på timmarna eftersom
            det finns också andra brister som vi ska försöka åtgärda, bland
            annat lärarnas pedagogiska skicklighet i vissa fall. Det finns
            kurser på universiteten där en helårsstudent har lektioner enbart
            två timmar i veckan. Det är naturligtvis inte bra. Det är något
            vi ska åtgärda. Därför gör vi en kvalitetssatsning på dessa utbildningar.
            År 2012 höjer vi anslagen med 200 miljoner, och 2013 blir det
            400 miljoner för att öka kvaliteten. Systemet som vi nu har haft
            är inte bra för vare sig studenterna eller skattebetalarna.
          </note>
          <note>
            Det tredje problemet är att utbildningsplatserna inte svarar
            mot de behov arbetsmarknaden har. Här vill jag dock först säga
            att det är vår uppfattning att vi inte ska styra och ställa för
            mycket. Vi har gett lärosätena större frihet, men vi måste naturligtvis
            då och då fundera på saker och ting. Om vi återgår till bilen
            är det viktigt att stanna då och då, veva ned rutan och lyssna
            och se hur reformen har slagit ut hittills.
          </note>
          <note>
            Detta är utmaningar som vi avser att lösa med hjälp av politiken,
            men om vi höjer blicken lite märker vi att högskolorna och universiteten
            står inför en stor gemensam utmaning de sjunkande ungdomskullarna.
            Just nu studerar nämligen fler människor än någonsin i Sverige,
            och så kommer det inte att vara i fortsättningen. Snart kommer
            de stora barnkullarna födda i slutet av 80-talet och början av
            90-talet att lämna lärosätena, och detta kommer att bli mycket
            påfrestande för de lärosäten som redan i dag inte har ett tillräckligt
            högt söktryck till sina utbildningar. Det i kombination med tuffare
            kvalitetskrav kommer att kräva att många institutioner börjar
            tänka i nya banor och inte fortsätter med business as usual.
          </note>
          <note>
            Det har ibland låtit i debatten som att vi vill lägga ned enskilda
            skolor eller tvinga fram samgåenden. Så är det inte. Vi slår vakt
            om att det är högskolornas problem att hitta konstruktiva lösningar.
            Vi har också bett att högskolor och universitet ska lämna förslag
            inte minst när jag och min kollega Betty Malmberg har varit ute
            på besök på åtgärder som sänker trösklarna och tar bort rena hinder
            för att samarbeta bättre mellan till exempel stora universitet
            och små högskolor.
          </note>
          <note>
            Fru talman! Jag vill också nämna de mycket ambitiösa satsningarna
            på forskning som regeringen fortsätter med i den här budgeten.
            Hemma i mitt län har Högskolan i Halmstad till exempel precis
            fått ett nytt forskningsanslag för att jobba med forskningsprojekt
            och forskarutbildning inom nanoteknik. Det är ett bra exempel
            på ett forskningsområde med stor potential för vetenskapen i sig,
            men också för innovation och näringsliv. Det visar också att det
            finns en bredd i Forskningssverige som vi värnar om. Det är inte
            bara på de stora traditionella universiteten som man kan bedriva
            forskning i spjutspetsform.
          </note>
          <note>
            Forskningsanslagen delas inte ut enligt en hierarki eller statusordning
            utan ska ges där kompetens och engagemang frodas. Vi fortsätter
            också att bygga ut vårt innovationssystem. Det finns för närvarande
            åtta innovationskontor runt om i landet. Man skulle så här i juletider
            kunna säga att det jäser, men snarare sjuder det av liv ute i
            Forskarsverige i Science Parks och på olika innovationskontor.
          </note>
          <note>
            Detta är vår linje i utbildningspolitiken, en kunskapslinje som
            sträcker sig genom hela system där kvalitet och kunskap är det
            centrala. I oppositionspartiernas budgetar tävlar de i stället
            om vem som kan anslå medel till flest platser. Kvaliteten om det
            över huvud taget finns en idé om detta har tyvärr varit sekundär.
          </note>
          <note>
            Under nästa år ska det nu författas och presenteras en ny forsknings-
            och innovationsproposition. Det vore naturligtvis glädjande om
            även oppositionen kommer med inspel till denna proposition. Jag
            tycker att det i viktiga och stora långsiktiga frågor är bra med
            en så god samsyn man någonsin kan ha och med kompromisser.
          </note>
          <note>
            Fru talman! Så här i jultider vill jag avsluta med att tillönska
            fru talmannen och mina kolleger en god jul och ett gott nytt år.
          </note>
          <note type="speaker">
            Anf. 43 LOUISE MALMSTRÖM (S) replik:
          </note>
          <note>
            Fru talman! Jag är glad att Michael gillar bilden med framrutan
            och backspegeln, så jag tänkte också spinna lite på den.
          </note>
          <note>
            Det jag är intresserad av är hur Michael Svensson ser på framtidens
            arbetsmarknad. Tror Michael att framtidens arbetsmarknad kommer
            att kräva färre i arbetskraften som har genomgått yrkeshögskola
            eller högskola, eller tror Michael att det kommer att krävas fler?
          </note>
          <note>
            Om du tror att det kommer att krävas fler förstår jag inte varför
            ni har så låga ambitioner att ni redan lever upp till dem och
            alla andra länder är på väg att gå om oss.
          </note>
          <note type="speaker">
            Anf. 44 MICHAEL SVENSSON (M) replik:
          </note>
          <note>
            Fru talman! Jag tror att det kommer att krävas fler i utbildning
            i framtiden. Vi kommer att behöva ha fler med högre utbildning.
            Jag tror inte att vi kan konkurrera med Kina, Vietnam och Kambodja
            om vissa jobb. Det är därför jag tror att vi gör helt rätt satsningar.
          </note>
          <note>
            Jag tror också att en del av detta kommer att lösa sig på ett
            betydligt bättre sätt än ni kanske tror. Genom att vi nu reformerar
            grundskola och gymnasieskola mycket kommer det också att visa
            sig att det blir fler som söker vidare till högskolan. Det kommer
            att ta några år till.
          </note>
          <note type="speaker">
            Anf. 45 LOUISE MALMSTRÖM (S) replik:
          </note>
          <note>
            Fru talman! Om det blir fler som söker vidare men platserna inte
            ökar kommer det ju att bli ännu mer orättvist för dem som råkar
            vara födda det år när väldigt många söker vidare och man har ännu
            mindre chans att ta sig in.
          </note>
          <note>
            Ni brukar säga så här: Alla ska inte bli akademiker. Men ni vill
            inte satsa på yrkeshögskoleplatserna heller. Alla ska inte bli
            akademiker, men alla ska väl inte jobba på restaurang heller?
            Många fler vill och kan bli akademiker och kan läsa på yrkeshögskolan.
            Vi kan lätt fylla de 8 700 platserna på högskolan, varav 6 500
            platser på yrkeshögskolan, med tanke både på konjunkturen och
            på söktrycket.
          </note>
          <note>
            Om vi ska klara arbetskraftsförsörjningen i framtiden och framtidens
            arbetsmarknad, som du håller med om kommer att kräva mer välutbildad
            arbetskraft, måste vi också börja bredda rekryteringen.
          </note>
          <note>
            Vi hade en rad strategier för det. Ni har inga sådana strategier.
            Ni har till och med strukit det som ett direktiv till lärosätena
            i regleringsbrevet till högskolorna. Hur kan det någonsin bli
            en arbetslinje när man har mindre resurser till utbildning?
          </note>
          <note type="speaker">
            Anf. 46 MICHAEL SVENSSON (M) replik:
          </note>
          <note>
            Fru talman! Vi gör stora kvalitetssatsningar nu. Ni anslår ungefär
            samma medel fast ni har betydligt fler platser. I detta läge går
            det inte ihop, för då blir det lägre kvalitet på dem som går igenom
            högskolan just nu.
          </note>
          <note>
            Men som jag sade, om vi återgår till bilden med bilen, kommer
            vi att stanna då och då och se hur reformerna går. Jag är ganska
            trygg i min förvissning att det kommer att bli fler som söker
            till högskolan och att de som kommer ut ur högskolan når bättre
            mål. Bara det att det i dag finns grundkurser drar egentligen
            ett löjets skimmer över Högskolesverige.
          </note>
          <note type="speaker">
            Anf. 47 NINA LUNDSTRÖM (FP):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga motioner.
          </note>
          <note>
            Jag kommer att framför allt beröra högskola, universitet och
            forskning.
          </note>
          <note>
            Förra veckan hade vi en debatt om studiestödet, som är en annan
            del av utbildningspolitiken. Det tål att påminna om den debatten
            också.
          </note>
          <note>
            För drygt en vecka sedan delades Nobelprisen ut här i Stockholm.
            Det är en stor glädje att se prisen utdelas i Sverige, inte minst
            i år med tanke på litteraturpriset till Tomas Tranströmer, vars
            verk har betytt och betyder så mycket för så många. Det är härligt
            att man i Stockholm inte bara delar ut Nobelpris utan också tilldelas
            ett pris.
          </note>
          <note>
            Forskningsrönen i naturvetenskap har i alla tider inneburit stora
            genombrott i förståelsen för olika typer av problemformuleringar,
            som rör inte minst mänsklighetens utmaningar, kunskap som kommit
            till stor nytta i många sammanhang. Ibland innebär ny kunskap
            också paradigmskiften i förståelsen av vår omvärld och värld.
          </note>
          <note>
            Det krävs både stort mod och kreativitet för att våga och kunna
            se det nya även om det innebär en konflikt med rådande kunskaper
            och synsätt. Därför är det också viktigt att värna och hävda forskningens
            frihet. Forskarens möjligheter att se det som ingen annan just
            nu ser, att formulera problem som ingen annan ännu formulerat,
            är delar av denna frihet.
          </note>
          <note>
            För att skapa förutsättningar för forskare att besitta den excellens
            som krävs behöver vi en utbildningskedja från grundskola till
            högre utbildning av hög kvalitet.
          </note>
          <note>
            Med tanke på den kapacitet som dagens treåringar besitter måste
            man ställa sig frågan om inte barnens nyfikenhet och vilja att
            lära ska tas till vara redan i förskolan.
          </note>
          <note>
            Jag tänker på Christian, tre och ett halvt år, som ställer de
            mest fantastiska frågor och sprider nyfikenhetens glädje till
            hela sin omgivning. Att använda en Iphone, cd-spelare eller annan
            teknik är för honom en självklarhet.
          </note>
          <note>
            Hjärnforskare har konstaterat att vi lär oss som mest mellan
            tre och sju år.
          </note>
          <note>
            Utbildning är viktigt, både för den enskilde individen och för
            samhället. Bildning är en del av utbildningens fokus. Den andra
            delen är Sveriges utveckling på lång sikt. Hur ska den svenska
            arbetsmarknadens behov av kompetent arbetskraft utvecklas? Hur
            ska Sverige klara sig i konkurrensen från andra länder i det globala
            samhället?
          </note>
          <note>
            Folkpartiet liberalernas svar är: med bildning och kunskap i
            fokus och en utbildningskedja av högsta klass. Ett utbildningsväsen
            av hög kvalitet är av avgörande betydelse.
          </note>
          <note>
            Fru talman! De svenska lärosätena måste ges goda förutsättningar
            för att Sverige ska kunna fortsätta att utvecklas som en ledande
            utbildnings- och forskningsnation. Sedan 2006 har riksdagen och
            regeringen beslutat om en rad reformer för universitets- och högskolesektorn.
          </note>
          <note>
            Det kan vara på sin plats att börja med att reflektera över vad
            som faktiskt sker inom högre utbildning.
          </note>
          <note>
            De direkta statliga anslagen till universitet och högskolor uppgick
            under 2010 till 34,8 miljarder kronor. De statliga anslagen har
            ökat med 2 miljarder jämfört med föregående år. I förhållande
            till bruttonationalprodukten avsätter Sverige knappt 1,7 procent
            till högskolesektorn.
          </note>
          <note>
            Inför höstterminen 2010 sökte totalt 374 000 personer till utbildningsprogram
            och kurser vid universitet och högskolor. Det är en ökning med
            4 procent jämfört med höstterminen 2009. Av det totala antalet
            sökande utgjorde 19-åringarna 30 procent. Det är den högsta andelen
            under den senaste tolvårsperioden.
          </note>
          <note>
            Utskottet ställer sig bakom regeringens förslag avseende utbyggnaden
            av läkar-, tandläkar-, sjuksköterske- och civilingenjörsutbildningarna.
            Dessutom ska även i fortsättningen dimensioneringen av förskollärar-
            och lärarutbildningen värnas.
          </note>
          <note>
            Mikael Damberg påtalar att det inte bara handlar om pengar. Nej,
            det handlar inte bara om pengar.
          </note>
          <note>
            Kvalitetssatsningar har genomförts flera gånger. År 2007 satsades
            120 miljoner kronor för att höja ersättningsnivåerna inom humaniora,
            samhällsvetenskap, juridik och teologi. Under 2008 satsades ytterligare
            240 miljoner kronor för att bland annat öka undervisningstiden.
            Alla ersättningsbelopp räknas upp med 0,9 procent för 2012, och
            därutöver räknas ersättningsbeloppen för humaniora, samhällsvetenskap,
            juridik och teologi upp med 7,4 procent.
          </note>
          <note>
            I budgetpropositionen för 2011 fanns en höjning av grundutbildningsanslagen
            med 200 miljoner kronor 2012 och därefter ytterligare 200 miljoner
            kronor från 2013 i form av höjda ersättningsbelopp för tidigare
            nämnda områden. Därutöver kommer ytterligare en satsning med 400
            miljoner kronor. Det är totalt en satsning på 800 miljoner kronor
            inom humaniora, samhällsvetenskap, juridik och teologi från och
            med 2013 jämfört med 2011.
          </note>
          <note>
            En kvalitetsbaserad resurstilldelning för utbildningar på grundnivå
            och avancerad nivå påbörjas 2013 och beräknas då omfatta 95 miljoner
            kronor. Denna fördelning baseras på Högskoleverkets utbildningsutvärderingar.
            År 2015 beräknas den årliga satsningen vara 295 miljoner kronor.
          </note>
          <note>
            Fru talman! Det känns kanske formalistiskt att räkna upp alla
            budgetanslag, eller vissa av dem, men det är viktigt att påminna
            om vilka enorma satsningar som genomförs. Utskottet välkomnar
            alltså regeringens fortsatt kraftfulla satsning på högre utbildning
            och forskning. Utskottet har tidigare uttryckt att de stora satsningar
            på forskning som inleddes under förra mandatperioden och som fortsätter
            de närmaste åren är ytterst värdefulla och kommer att stärka Sverige
            som forskningsnation.
          </note>
          <note>
            Satsningarna kommer att stärka Sveriges internationella konkurrenskraft
            och bidra till ökad ekonomisk tillväxt och till vår välfärd. Anslagen
            för forskning och forskarutbildning till universitet och högskolor
            föreslås 2012 öka med 731 950 000 kronor. Det sker betydande insatser
            för att rusta Sverige som kunskapsnation vad gäller grundskola,
            gymnasium, yrkesutbildning, högre utbildning och forskning.
          </note>
          <note>
            Jag noterar att det är långt ifrån allt vi är oense om över blockgränserna.
            Vi har i dag i vissa avseenden samsyn över blockgränserna om betydelsen
            av utbildning och forskning, men när det gäller vägarna för att
            förbättra och satsa skiljer vi oss åt. Det finns anledning att
            känna glädje över alla dessa betydande satsningar som regeringen
            gjort och gör och som utskottet ställer sig bakom, fru talman,
            för utbildning och bildning är nyckeln till framtiden.
          </note>
          <note>
            (Applåder)
          </note>
          <note type="speaker">
            Anf. 48 LOUISE MALMSTRÖM (S) replik:
          </note>
          <note>
            Fru talman! Ditt parti sitter på ministerposten, Nina Lundström.
            Du talar rätt mycket om hur du ser på kvaliteten och högskolan
            i dag, och det är också det man får mest frågor kring när man
            är ute på högskolorna. Jag tänker till exempel på att studenter
            får allt färre lärarledda undervisningstimmar och mindre tid med
            sina handledare, samt alla de bristfälliga villkoren när det gäller
            skydd när studenter blir sjuka eller föräldrar.
          </note>
          <note>
            Om man investerar i en utbildning vill man träffa sin lärare.
            Chansen att lyckas är också mycket större om man får mer undervisningstid
            än ett par timmar i veckan, vilket faktiskt är fallet på en del
            områden inom humsam. Särskilt om man kommer från miljöer där man
            inte är så studievan är chansen mycket större om man får mer stöd.
          </note>
          <note>
            Jag vill helt enkelt veta hur du ser på kvaliteten i högskolan
            i dag.
          </note>
          <note type="speaker">
            Anf. 49 NINA LUNDSTRÖM (FP) replik:
          </note>
          <note>
            Fru talman! Kvalitetsfrågorna är oerhört viktiga. Det var också
            skälet till att jag i anförandet tog upp de satsningar som görs.
            Där finns nämligen en koppling till de resurser som har tillförts
            för att öka möjligheterna till kvalitetsutveckling. 800 miljoner
            kronor till de områden jag räknade upp är en viktig satsning.
          </note>
          <note>
            Det är viktigt att ha möjlighet till lärarledd undervisning även
            i högre utbildning. Det är en viktig kvalitetsfråga. Samtidigt
            ska jag säga att jag blir ganska förvånad över Socialdemokraternas
            kritiska förhållningssätt. När man läser er motion ser man att
            ni avsätter 300 miljoner kronor till kvalitetssatsningar. Det
            är bara det att pengarna inte finns i tabellverket. Hade ni styrt
            i dag hade dessa pengar alltså inte funnits. Ni nämner dem i motionen,
            men sedan saknas de i den konkreta budgettabellen. Dessa pengar
            finns alltså inte.
          </note>
          <note>
            Jag konstaterar att denna regering har satsat och kommer att
            satsa totalt 800 miljoner kronor i kvalitetsförbättringar, vilket
            är en avsevärd förbättring.
          </note>
          <note>
            Ja, kvaliteten är viktig. Ni talar gärna om volymerna, om utökningen
            av utbildningen. Det måste dock ske utifrån att vi värnar kvaliteten
            och utvecklar den, och det är där vi måste ha ökat fokus.
          </note>
          <note type="speaker">
            Anf. 50 LOUISE MALMSTRÖM (S) replik:
          </note>
          <note>
            Fru talman! Nu måste jag så klart gå tillbaka och kolla i vår
            tabell, för som jag har förstått det lägger vi 300 miljoner i
            kvalitetssatsningar på att studenterna ska få fler lärarledda
            timmar och bättre arbetslivsanknytning. Vi har heller inte, som
            Mikael sade tidigare, lagt fram förslag på att bygga ut utan att
            tillföra kvalitetspengar. Det har vi vid det här laget inte gjort
            på ett antal år. Vi är alltså lite trötta på att lyssna på det.
          </note>
          <note>
            Det ni kallar satsningar ser däremot, utifrån det jag har försökt
            läsa mig till, ut som att ni bara flyttar pengar. Ni tar in pengar
            högskolorna redan har, som de får för att normalprestera, och
            så stoppar ni tillbaka dem i andra änden. I alla fall som jag
            har läst det lägger vi 300 miljoner mer i kvalitetssatsningar.
          </note>
          <note>
            När det gäller det minskade utrymmet på högskolorna: Att man
            får mindre pengar över till undervisningstid hänger också ihop
            med att man har fått utökade uppgifter. Man har till exempel fått
            ta över ansvaret för studentinflytande, och regeringens kassa
            bostadspolitik har lett till att högskolor har tvingats ta ansvar
            för studentbostäder. Att kalla det kvalitetssatsningar när man
            bara flyttar runt pengar i systemet tycker jag är att vilseleda
            dem som lyssnar.
          </note>
          <note type="speaker">
            Anf. 51 NINA LUNDSTRÖM (FP) replik:
          </note>
          <note>
            Fru talman! Det är förvånande med Louise Malmströms inställning.
            Totalt sett kan man konstatera att budgeten ligger på ungefär
            35 miljarder för högskole- och universitetssektorn. Det är väl
            ändå rimligt att man jobbar med de pengar som är tillgängliga.
          </note>
          <note>
            Kvalitetssatsningarna är betydande, liksom satsningarna på att
            förstärka tandläkarutbildningen, läkarutbildningen och de andra
            utbildningar jag nämnde. Det handlar nämligen om Sveriges konkurrenskraft.
            Än en gång vill jag dock påminna om att pengarna nämns i Socialdemokraternas
            kvalitetssatsning, men de saknas i tabellverket. Hade ni haft
            makten i dag hade alltså dessa pengar inte funnits över huvud
            taget.
          </note>
          <note>
            Våra 800 miljoner kronor är en rejäl satsning. Sedan finns det
            utmaningar vi också jobbar med. Vi hade studiestödsdebatten i
            förra veckan, och där kan vi konstatera att studenternas möjligheter
            att klara sig på det studiestöd som finns har förbättrats avsevärt.
            I dag är det 9 400 kronor. Det sker också en stor satsning på
            yrken där vi vet att vi kommer att ha stor brist, såsom ingenjörer,
            läkare, tandläkare med flera. Det sker alltså väldigt mycket.
          </note>
          <note>
            Det jag slås av ibland är att det låter som att ingenting görs.
            Läser man betänkandet och budgetpropositionen kan man dock uttyda
            ur siffrorna vilka satsningar som de facto görs.
          </note>
          <note>
            Sedan ska vi jobba mer med kvalitet, och vi kommer att ha utmaningar
            framöver. Men det viktiga när man sitter i denna bil, Louise Malmström,
            är att man siktar framåt och har blicken riktad dit man vill.
            Det är nog så viktigt i en så viktig fråga för hela Sveriges utveckling
            som högskolor, universitet och inte minst forskningen är.
          </note>
          <note>
            (Applåder)
          </note>
          <note type="speaker">
            Anf. 52 EMIL KÄLLSTRÖM (C):
          </note>
          <note>
            Fru talman! Sverige håller på att ta fram en innovationsstrategi.
            Regeringen ser att Sverige för att klara vår tids utmaningar måste
            möta framtiden med innovationer, nya tankar och nya idéer. Därför
            har regeringen sedan valet 2010 dragit i gång och hållit i en
            ambitiös process för att låta så många som möjligt i samhällets
            alla sektorer få komma till tals kring hur Sverige ska bli mer
            innovativt och vad en innovationsstrategi för Sverige bör innehålla.
          </note>
          <note>
            Innovationsstrategin kommer att bli klar under nästa år. Strategin
            kommer att vara ett långsiktigt dokument med sikte på år 2020
            till stöd för till exempel de budgetpropositioner och forsknings-
            och innovationspropositioner som vi antar med lite kortare intervaller.
          </note>
          <note>
            För att Sverige ska fortsätta att vara och helst bli ännu lite
            mer innovativt och framgångsrikt i en globaliserad värld krävs
            det en högre utbildning och forskning av världsklass.
          </note>
          <note>
            Vi kan vara stolta över vår väl utbyggda högre utbildning där
            fler än någonsin studerar på högskola och universitet, och vår
            forskning och vårt innovationsarbete finns med bland länder i
            världstoppen när det gäller satsningar. Vi kan dock inte bli nöjda,
            för lägger vi oss på latsidan kommer vi mycket snart att vara
            omsprungna av andra länder och regioner som också de satsar stort.
          </note>
          <note>
            Kvantitet i den högre utbildningen är naturligtvis viktigt. Det
            är viktigt att så många som möjligt kan gå sin drömutbildning.
            I vissa fall är drömutbildningen den som ligger nära hemmet. Därför
            är det viktigt att den högre utbildningen är utbyggd i hela landet,
            vilket den är i dag. Kvantitet och geografisk spridning får dock
            inte komma på plats till priset av kvalitet. Tidigare var det
            precis det som hände. Platserna blev fler, men de finansierades
            hela tiden inom ram. Louise Malmström nämnde att det var flera
            år sedan som Socialdemokraterna inte finansierade sin utbyggnad,
            och det var väl ungefär fram till 2006 som de gjorde det, för
            det var ju så länge som de hade möjligt att påverka. Men resultatet
            av att finansiera inom ram blev det som nu kallas heltidsstudier
            men med bara ett fåtal lärarledda timmar i veckan. Det gäller
            inte minst humaniora och samhällsvetenskap.
          </note>
          <note>
            Med Alliansen vid rodret har vi påbörjat resan mot högre kvalitet
            i den högre utbildningen. Det gäller inte minst humaniora och
            samhällsvetenskap. I flera steg har vi höjt ersättningarna. År
            2012 och 2013 ser vi ytterligare höjningar med 200 respektive
            400 miljoner kronor. Som Nina Lundström nämnde ser vi en total
            höjning fram till 2013 på 800 miljoner.
          </note>
          <note>
            Fru talman! Det är ett ofta upprepat budskap att vi i Sverige
            är duktiga på input i forskning och innovation men sämre på output,
            det vill säga att vi är bra på att satsa men sämre på att få ut
            resultat i form av nya metoder, nya produkter, nya företag och
            nya jobb. Också här är vi på rätt väg. Mycket handlar om att de
            lärosäten där lejonparten av forskningen sker ska ha rätt verktyg
            för att kunna verka som nyttospridare.
          </note>
          <note>
            I det betänkande vi i dag diskuterar nämns satsningen på särskilda
            medel till universitetens holdingbolag. Dessa miljoner syftar
            till att bygga upp idébanker med forskningsresultat, i syfte att
            göra det enklare för befintliga och nya företag att till exempel
            kommersialisera de upptäckter som görs vid lärosätenas forskning.
            Det här är småpengar, men det är väldigt viktiga verktyg som kan
            bidra till nyttoskapande.
          </note>
          <note>
            Holdingbolagen, som de här pengarna går till, är viktiga för
            att just ge lärosätena verktyg för att bli duktigare på samverkan
            och innovationsarbete och som spridare av nytta. Andra sådana
            verktyg som också har nämnts i debatten är innovationskontoren,
            som gärna får bli fler. Det är också, vill jag hävda, den resa
            mot autonomi som lärosätena är inne på. I den senaste budgetpropositionen
            skriver regeringspartierna att man gärna ser att lärosätena ska
            kunna drivas av stiftelser. Det är ett sätt att stärka den lokala
            kopplingen och kopplingen mellan näringsliv, samhälle och akademi.
          </note>
          <note>
            För min och Centerpartiets del är detta mycket viktigt. En god,
            ambitiös och nyfikenhetsdriven grundforskning, som gärna ibland
            får åstadkomma ett Nobelpris, måste kompletteras med ett väl fungerande
            innovationssystem som på bästa sätt tar till vara de resultat
            som forskningen producerar. Detta arbete är också något som vi
            i större utsträckning än i dag borde mäta, jämföra och knyta incitament
            till.
          </note>
          <note>
            På onsdag skriver jag en av mina sista tentor i redovisning för
            att förhoppningsvis få en examen i bland annat redovisning. En
            av de saker som jag har med i mina minnesanteckningar, som jag
            insåg lite senare i debatten att jag borde ha haft med här med
            tanke på hur lång tid debatten tagit, är citatet what gets measured
            gets done, alltså det som mäts blir gjort. Det gäller också lärosätenas
            verksamhet, och vi bör bli bättre på att mäta fler aspekter i
            det som lärosätena gör.
          </note>
          <note>
            Fru talman! Ett led i att skapa en bättre matchning mellan högre
            utbildning, forskning och näringsliv är just detta.
          </note>
          <note>
            En annan del inom den högre utbildningen som jag gärna lyfter
            fram, och som absolut präglas av denna matchning, är yrkeshögskolan.
            För några veckor sedan stod jag själv värd för ett möte i Kramfors
            kommun med representanter för YH-myndigheten och norrländsk skogsindustri.
            Näringens företrädare pekade på ett behov av utbildad arbetskraft
            med skoglig inriktning som i dag inte finns. Det är hundratals
            jobb som aldrig blir besatta på grund av brist på utbildad arbetskraft.
            Där spelar yrkeshögskolan en mycket viktig roll. Det är bra att
            vi satsar 150 miljoner utöver de reguljära resurserna på 1,6 miljarder
            på yrkeshögskolan.
          </note>
          <note>
            Det är fullständigt naturligt att regeringspartierna och regeringens
            politik granskas mer än oppositionens. Men ibland funderar jag
            på vad man kan komma undan med att säga i diskussionen när man
            står och företräder ett budgetalternativ. Louise Malmström nämnde
            att hon tycker att det är hög tid nu att dimensionera för Socialdemokraternas
            mål att 50 procent av alla 30-åringar år 2020 ska ha en högskoleutbildning.
            Då är det en bra början att dimensionera för detta själva. Ni
            drar ned på platserna i högre utbildning, inte lika mycket som
            regeringen dimensionerar om men ni drar de facto ned antalet platser.
            Hade pratet om era målsättningar varit allvar hade ni tvärtom
            varit tvungna att dimensionera upp antalet platser väldigt kraftigt.
            Det hade varit en uppdimensionering som inte hade motsvarats av
            ett söktryck, men ni hade tvingats att göra det för att sätta
            kraft bakom orden.
          </note>
          <note>
            Jag skulle vilja avsluta där jag började med att säga att vi
            har en regering med målsättningen att Sverige ska bli en av världens
            mest innovativa miljöer. I syfte att åstadkomma detta arbetar
            vi nu fram en innovationsstrategi för Sverige som ska prägla samhällets
            alla sektorer men inte minst utbildningssystemet, naturligt nog.
            Denna strategi kommer att vara klar nästa år. Det kommer att bli
            mycket spännande att få delta i slutförandet av strategin och
            sedan de budgetpropositioner och de forsknings- och innovationspropositioner
            som ska haka i denna strategi.
          </note>
          <note>
            I detta anförande instämde Ulrika Carlsson i Skövde (C) och Annika
            Eclund (KD).
          </note>
          <note type="speaker">
            Anf. 53 LOUISE MALMSTRÖM (S) replik:
          </note>
          <note>
            Fru talman! Jag måste få börja med att korrigera Nina Lundström
            i förra replikskiftet, därför att de här pengarna finns visst.
            Under rubriken Högskoleverket på s. 134 står det 915 miljoner.
            615 ska gå till platser och 300 miljoner till kvalitetssatsningen.
            Nu behöver vi inte vara förvirrade över det.
          </note>
          <note>
            Det är inte bara Nina Lundström som ska gå hem och läsa på utan
            även Emil Källström, därför att vårt mål angående 3034-åringarna
            gäller ju både högskola och yrkeshögskola. Det kan vara det som
            Emil Källström har missat. De 8 700 platserna plus de 6 500 platserna
            är en högre andel, så det är inte någon neddragning eller reducering.
          </note>
          <note>
            Men det var inte det jag skulle fråga om. Centern är ju ett parti
            som har brukat värna utveckling och tillväxt i hela landet. Din
            partiledare Annie Lööf var på besök i Skövde förra veckan och
            passade på att vurma för högskolan där. Samtidigt ställer sig
            ditt parti bakom en politik som spelar lite svälta räv med de
            mindre lärosätena. De får bara en rännil av forskningsresurserna
            som räknas ut procentuellt. Det gör att skillnaderna ökar ännu
            mer. Sedan underkänns de för bristande forskningsanknytning.
          </note>
          <note>
            Hur hänger det ihop att Centerpartiet när man är ute i landet
            pratar och vurmar för de små och medelstora högskolorna men gör
            någonting helt annat när man kommer till Stockholm, Emil Källström?
          </note>
          <note type="speaker">
            Anf. 54 EMIL KÄLLSTRÖM (C) replik:
          </note>
          <note>
            Fru talman! Jag pratade ju om innovationsstrategin, och jag tror
            att Louise Malmström har mycket att lära oss där med tanke på
            det innovativa sättet att ta replik på två personer under ett
            och samma replikskifte.
          </note>
          <note>
            När det gäller utbildning och forskning i hela landet ska vi
            ha en sak helt klar för oss. Utbildning och forskning av god kvalitet
            är precis lika mycket värt oavsett var det är, om det är på de
            mindre lärosätena eller på de större lärosätena.
          </note>
          <note>
            Det vi måste ha är en bra politik som gynnar kvaliteten var den
            än må uppstå. Det finns en nidbild av att regeringen vill slå
            ihop lärosäten och kanske till och med lägga ned lärosäten. Det
            är inte sant. I den mån de tankarna finns är de absolut inte regeringens.
            Det är bara att läsa senaste budgetpropositionen. Där säger regeringen
            klart och tydligt att en god kvalitet ska finnas över hela landet,
            att det ska finnas på både små och stora lärosäten och att det
            är lika mycket värt.
          </note>
          <note>
            I ditt anförande, Louise Malmström, hade du en utläggning om
            grundforskning kontra Nobelpris. Om jag fattade rätt hävdade du
            att man ska satsa mer på grundforskning och inte bara på Nobelpris.
            Jag blir sugen på att veta mer om det. Ofta hävdar man ju att
            det är just grundforskning och satsning på grundforskning som
            leder till Nobelpris. Kan du ha menat att du vill ha en annan
            balans mellan grundforskning och tillämpad forskning?
          </note>
          <note type="speaker">
            Anf. 55 LOUISE MALMSTRÖM (S) replik:
          </note>
          <note>
            Fru talman! Det räcker inte att säga att det är viktigt att det
            ska vara god kvalitet i hela landet, Emil Källström. Man måste
            också styra resurserna så att det blir god kvalitet i hela landet.
          </note>
          <note>
            Jag menar inte att vi ska ha högskolor i hela landet främst för
            regionernas skull. Jag tror att de är bra för den vetenskapliga
            kvaliteten och tillväxten i hela landet eftersom de ofta jobbar
            lite annorlunda och har tätare kontakter med arbetsmarknaden.
            Jag vet att de också har stor betydelse för att bryta den sociala
            snedrekryteringen.
          </note>
          <note>
            Tror Emil Källström att Skövde, Dalarna, Blekinge eller någon
            annan plats där det finns en mindre högskola kommer att klara
            av att rekrytera sjuksköterskor och lärare i framtiden om ni straffar
            ut dessa högskolor? Är det okej att priset för detta är en ökad
            snedrekrytering?
          </note>
          <note type="speaker">
            Anf. 56 EMIL KÄLLSTRÖM (C) replik:
          </note>
          <note>
            Fru talman! Det är min förhoppning och tro att inget av de lärosäten
            du nämner, Louise Malmström, kommer att straffas ut. Vi har en
            politik som främjar kvalitet var den än finns.
          </note>
          <note>
            Som du märkte av mitt anförande har jag och Centerpartiet idéer
            om hur vi ska komplettera systemet för hur vi fördelar resurser.
            Jag ser gärna att man premierar samverkan och innovationsarbete.
            Det skulle gynna några av de lärosäten som i dag känner sig missgynnade
            men även några av de stora, till exempel KTH och Linköpings universitet
            som är duktiga på detta.
          </note>
          <note>
            En del av oppositionens missuppfattning av vår politik har att
            göra med att vi har en helt annan syn på hur man fördelar resurser.
            På er retorik låter det som att Utbildningsdepartementet portionerar
            ut resurserna godtyckligt och straffar vissa lärosäten och gynnar
            andra. Så är det inte. Vi har konstruerat vissa nycklar som främjar
            kvalitet när det till exempel gäller publicering och citering
            av forskning. Detta gäller alla lärosäten.
          </note>
          <note>
            På Socialdemokraternas tid lade man pengar där man ville. Göran
            Persson blev hedersdoktor på ett universitet tack vare att han
            var snäll mot det lärosätet. Den tiden är dock förbi.
          </note>
          <note>
            Jag ser gärna att man förfinar de system vi har för att fördela
            resurser. Det kanske skulle gynna vissa lärosäten som i dag känner
            sig missgynnade, men det skulle vara för att de är bra och inte
            för att de ligger på en viss ort eller har en viss storlek.
          </note>
          <note type="speaker">
            Anf. 57 ROGER HADDAD (FP):
          </note>
          <note>
            Fru talman! När man hör de rödgröna partierna förstår jag inte
            riktigt vad alternativet till regeringens skolpolitik är. De har
            mycket synpunkter och kritik men när retoriken rensas bort vill
            de egentligen bara gå tillbaka till det gamla systemet. Det motsätter
            jag mig.
          </note>
          <note>
            Svensk skola står inför stora utmaningar. Vi fortsätter i nästa
            års budget att ta krafttag för att höja resultaten, men mer pengar
            löser inte skolans problem.
          </note>
          <note>
            Genomströmningen på gymnasieskolan påverkas direkt av elevernas
            förkunskaper från grundskolan. Det förvånar mig att ingen av oppositionsföreträdarna
            har fokuserat på skolans egentliga stora utmaning, nämligen grundskolans
            kvalitet och genomströmning.
          </note>
          <note>
            Nationella rapporter visar att endast varannan elev som påbörjar
            en gymnasieutbildning avslutar den med godkända betyg i alla kurser.
            Genom att skärpa intagningskraven kommer fler elever att klara
            av sina studier.
          </note>
          <note>
            Det individuella programmet har inte heller omnämnts. Det var
            ett stort misslyckande. Kollektiva lösningar, dålig kompetens
            bland lärarna och låga förväntningar har bidragit till att många
            ungdomar aldrig fått det stöd de har rätt till. Vi har nu ersatt
            det individuella programmet med fem särskilda program i gymnasieskolan,
            som i större utsträckning ska bidra till att ungdomar får en reell
            chans att klara av gymnasiet och gå vidare till högre studier
            eller arbete.
          </note>
          <note>
            Det gamla individuella programmet hade ett uppdrag. Det var att
            göra alla ungdomar behöriga till ett nationellt program, som i
            sin tur hade till uppdrag att förbereda unga för att gå vidare
            till högskolan eller åtminstone lämna gymnasieskolan med en högskolebehörighet.
            Slutresultatet känner vi i de borgerliga partierna i alla fall
            till men tydligen inte de rödgröna: avhopp, skolk och elever som
            lämnar gymnasiet utan slutbetyg och gick rakt ut i ungdomsarbetslöshet.
            Kommunerna skulle spara mycket resurser på att ha en tydlig ledning
            och kvalitetssäkring av det gamla individuella programmet eller
            det som nu kommer att vara fem särskilda program.
          </note>
          <note>
            Ungdomsarbetslösheten har omnämnts av några företrädare för oppositionen,
            vilket jag välkomnar. Man erkänner dock inte att 40 procent av
            den så kallade ungdomsarbetslösheten utgörs av heltidsstuderande.
            Vi ska inte förminska problemet med ungdomsarbetslösheten, men
            det är viktigt att koncentrera sig på dem som faktiskt har bekymmer,
            nämligen på dem som inte har utbildning och på dem som inte får
            några insatser över huvud taget.
          </note>
          <note>
            Fru talman! Lärlingsutbildningarna och yrkesutbildningarna ogillas
            fortfarande av många lokala socialdemokrater och vänsterpartister.
            De vill tillbaka till det gamla. Vi får dock inte glömma att en
            viktig poäng med den nya gymnasieskolan är att stärka kopplingen
            till arbetslivet och utbilda ungdomar så att de blir anställningsbara.
            Vi har nu en gymnasieskola som är anpassad efter individens behov,
            och de närmaste åren vill vi avsätta mer resurser för att bygga
            ut antalet lärlingsplatser ytterligare.
          </note>
          <note>
            Vår stora utmaning är som tidigare nämnts lärarkompetensen. Det
            var alliansregeringen som började ta tag i frågan. Statskontoret
            redovisade våren 2007 att 50 procent av grundskoleundervisningen
            bedrevs av lärare som saknade lärarexamen med inriktning mot skolform
            och årskurs och tillräcklig utbildning i undervisningsämnet. 10
            procent av alla tillsvidareanställda lärare saknade helt lärarexamen.
          </note>
          <note>
            Skolinspektionen bekräftar i sin rapport att många lärare undervisar
            i ämnen som de inte har behörighet för. Många kommuner låter obehöriga
            hoppa in och undervisa i exempelvis matematik. Det är inte acceptabelt.
            Det äventyrar elevernas rätt till en bra undervisning men också
            möjligheten till en rättssäker bedömning.
          </note>
          <note>
            Vi styr nu om i skolpolitiken från att inte ha värderat och ställt
            krav på lärarexamen och ämnesbehörighet till att kräva det i den
            nya skollagen. Lärare som undervisar och som ska sätta betyg ska
            ha lärarexamen och ämnesbehörighet och vara behöriga för det stadium
            man undervisar på. Den nya lärarlegitimationen är därför en viktig
            kvalitetssäkring. Jag noterar till min besvikelse voteringen i
            riksdagen den 2 mars 2011 när 23 miljöpartister röstade nej och
            17 vänsterpartister avstod.
          </note>
          <note>
            I nästa års budget avsätts resurser för att öka andelen behöriga
            lärare och till Lärarlyftet för fortbildning av lärare som har
            examen men som saknar ämnesbehörighet. Lärarens kompetens har
            nämnts som det mest avgörande för skolans resultat. Därför är
            det angeläget att fortsätta denna satsning.
          </note>
          <note>
            Ska vi lyckas vända trenden behövs en tuff statlig styrning och
            uppföljning, bland annat genom Skolinspektionen. Den har inte
            heller nämnts tidigare. Myndigheten spelar en central roll för
            kvalitetsarbetet. Det spelar ingen roll vilka beslut vi fattar
            i kammaren och hur mycket resurser vi anslår i statsbudgeten om
            besluten inte får genomslag på kommun-, skol- och klassrumsnivå.
          </note>
          <note>
            Skolinspektionen har tyvärr konstaterat stora brister i det systematiska
            kvalitetsuppföljningsarbetet. Endast ett fåtal kommuner undkom
            kritik på denna punkt. Att många rektorer inte vet hur resultaten
            ser ut på den egna skolan är ett bekymmer. Ännu mörkare blir bilden
            när Skolinspektionen granskar huvudmännens kvalitetsarbete på
            kommunnivå. Den som inte har koll kan heller inte ta ansvar och
            vidta åtgärder.
          </note>
          <note>
            Jag vänder mig till Miljöpartiet som sade att vi ska lyssna mer
            på SKL. Jag ska läsa en bit ur min kvällslektyr skriven av Hans
            Albin Larsson. På sidan 72 sammanfattar han så här: Sammantaget
            önskar Svenska kommunförbundet att skolan betraktas som vilken
            kommunal verksamhet som helst och att endast mål för verksamheten
            ska anges av staten. Inga regler om behörighet, timplaner, ämnen,
            fortbildning etcetera ska finnas.
          </note>
          <note>
            Det var tur att vi inte följde SKL:s rekommendationer. Den nya
            skollagen utökar Skolinspektionens mandat med fler instrument:
            fördjupade tillsynsbesök, vitesbelägganden, förelägganden och
            tillfälligt eller definitivt verksamhetsförbud. Dåliga skolor
            ska inte få drivas. De som har stora kvalitetsbrister ska kunna
            stängas. Inspektionens beslut den senaste tiden ger en viktig
            signal till skolhuvudmännen.
          </note>
          <note>
            Det görs en satsning på vuxenutbildningen. Vi avsätter nästa
            år drygt 2,2 miljarder till vuxenutbildningen och yrkeshögskolan.
            Satsningen på yrkesvux och statsbidrag för lärlingar inom vuxenutbildningen
            är viktiga komplement för att möta den ungdomsarbetslöshet som
            finns, men också för att bättre matcha arbetsmarknadens behov
            av kompetens.
          </note>
          <note>
            Jag kan till min glädje konstatera att yrkeshögskolan gör ett
            gott arbete. Förra veckan redovisades att 86 procent av de studenter
            som hade gått på yrkeshögskolan 2010 hade ett arbete inom sitt
            område inom sex månader efter avslutade studier. Det är mycket
            positivt. Det visar att regeringen är på rätt väg.
          </note>
          <note type="speaker">
            Anf. 58 RICHARD JOMSHOF (SD):
          </note>
          <note>
            Fru talman! Det var några saker jag inte hann säga i mitt första
            anförande, som jag kort vill nämna.
          </note>
          <note>
            Jag vill faktiskt berömma regeringen när det gäller synen på
            SKL:s rekommendationer. Där tycker jag att de har gjort helt rätt.
          </note>
          <note>
            Jag lyfte fram mycket förra gången så det här blir något av en
            repris, men jag vill ta tillfället i akt och komma med några kloka
            ord.
          </note>
          <note>
            När det gäller den högre utbildningen menar vi att huvudsatsningen
            måste ligga på matchning. Det har flera tagit upp; det är inte
            något konstigt. Vi måste redan från början satsa på studievägledning.
            Det är viktigt att våra barn och ungdomar, framför allt tonåringar,
            hittar rätt så att de vet vad de ska göra. Det är viktigt att
            de får hjälp att göra rätt val; det är inte alltid så lätt. Det
            behövs en effektivisering för att matcha utbildningsutbudet mot
            näringslivets behov av kompetens.
          </note>
          <note>
            Michael Svensson nämnde något om att det inte är en tävling i
            vem som kan erbjuda flest platser. Det är det inte. När vi säger
            att vi vill satsa mycket pengar på Myndigheten för yrkeshögskolan
            är det inte för att vi vill kunna slå oss för bröstet och säga:
            Titta, vi satsar mest pengar och kan erbjuda flest platser. Vi
            gör det för att vi tycker att det är en viktig satsning. Det är
            ju alltid roligt att satsa mer än regeringen, men det är en annan
            fråga.
          </note>
          <note>
            Jag är helt övertygad om att regeringen ibland kan snegla på
            oppositionen, Margareta Pålsson. Jag tror att det är en del av
            det politiska spelet att vi tittar på varandra och lånar och ibland
            till och med stjäl idéer av varandra. Det ska vi vara medvetna
            om.
          </note>
          <note>
            Överläggningen var härmed avslutad.
          </note>
          <note>
            8 § Allmän miljö- och naturvård m.m.
          </note>
          <note>
            Föredrogs
          </note>
          <note type="speaker">
            Anf. 59 JOHAN LÖFSTRAND (S):
          </note>
          <note>
            Fru talman! Vi ska nu debattera miljö- och jordbruksutskottets
            betänkande nr 1 om allmän miljö- och naturvård.
          </note>
          <note>
            Jag börjar med att yrka bifall till reservation nummer 2.
          </note>
          <note>
            Fru talman! Vi står här i kammaren i dag och ska debattera miljöfrågor.
            Det kommer nog att bli mest fokus på klimatfrågor. Det är lite
            mer än en vecka sedan klimattoppmötet i Durban avslutades. Vi
            kan konstatera att det inte blev tillräckligt. Det blev inte tillräckligt
            för att skydda mänskligheten och inte tillräckligt för att rädda
            vår planet. Det blev ett lyckat misslyckande.
          </note>
          <note>
            Vi kan konstatera att det fortfarande är en process, men innehållet
            är inte mycket att hänga i julgranen. Det kommer inte att garantera
            att utsläppen minskar, och det är osäkert vilka mål som gäller
            framgent. Jag tror att det kommer bli oerhört svårt att uppnå
            tvågradersmålet ett mål som egentligen skulle behöva skärpas.
            Men vi kan inte ge upp. Vi måste tänka globalt men börja agera
            lokalt. Vi måste jobba vidare på den internationella arenan men
            framför allt måste vi visa ansvar på hemmaplan, både i Sverige
            och inom EU.
          </note>
          <note>
            Sverige måste återigen bli ett föregångsland. För att vi ska
            klara det krävs det en hel del av den svenska regeringen. Det
            känns snarare som om vi har gått i helt motsatt riktning de senaste
            åren. Det räcker inte att plocka bort skatten på handelsgödsel,
            vilket är ett effektivt instrument för att minska jordbrukets
            klimatpåverkan. Det räcker inte heller att ta bort stödet för
            lokala klimatinvesteringar som har fått i gång en omställning
            lokalt och som har minskat utsläppen med mer än två miljoner ton
            koldioxid per år. Det duger inte att blunda för de problem som
            finns inom transportsektorn.
          </note>
          <note>
            I stället behöver vi satsa. Vi måste visa vilja och politiskt
            mod. Sverige må vara ett litet land men våra insatser är viktiga
            både som ett föredöme för andra och för att minska de totala utsläppen
            av växthusgaser.
          </note>
          <note>
            Sverige måste ta sin del av miljöansvaret. Jag anser att vi borde
            gå före. Vi ska vara först med att använda framtidens miljöteknik.
            Då krävs insatser inom ett antal områden. Vi måste investera i
            järnväg och kollektivtrafik. Vi måste satsa på förnybar energi
            och energieffektivisering, och vi måste skapa olika typer av politiska
            styrmedel för att förändra det svenska samhället till att bli
            mer hållbart.
          </note>
          <note>
            Jag tror att de offensiva miljöinvesteringarna kommer att tjäna
            oss i framtiden. Det kommer att stärka vår konkurrenskraft, bygga
            broar till jobb och välfärd, och rädda vår planet. Det kommer
            inte minst att visa de fattiga länderna i världen att vi tar vårt
            ansvar. Om inte vi tar ansvar, vem ska då göra det?
          </note>
          <note>
            Det är lite synd att vår miljöminister inte närvarar i denna
            viktiga debatt. Det hade varit spännande att höra hennes reflexioner
            efter klimattoppmötet. Hur ser hon på Sverige och världens utmaningar
            de kommande åren? Det hade framför allt varit spännande att höra
            vad hon anser att regeringen ska göra för att vi ska ta vårt ansvar
            i miljöfrågorna. Regeringen är passiv och verkar snarare undvika
            de problem och utmaningar som det svenska samhället står inför.
            Det tycker jag är oerhört problematiskt.
          </note>
          <note>
            En annan fråga som har aktualiserats under de senaste veckorna
            är att Sverige återigen har fallit på den internationella miljörörelsens
            rankning av progressiva klimatländer. Varje år sedan 2006 presenterar
            organisationerna Climate Action Network och German Watch en internationell
            rankning av klimatskyddet i de länder som tillsammans står för
            90 procent av världens utsläpp, det så kallade Climate Change
            Performance Index.
          </note>
          <note>
            I kategorin Klimatpolitik, det vill säga en bedömning av landets
            nationella och internationella politik, har Sverige rasat de senaste
            åren. År 2006 låg vi på 5:e plats. Förra året hamnade vi på en
            skrämmande 24:e plats. Nu har vi rasat ytterligare tio placeringar
            och hamnar på chockerande 34:e plats. Det är inte acceptabelt.
          </note>
          <note>
            Som grädde på moset kom i dag den officiella statistiken för
            utsläppen av växthusgaser 2010. Siffrorna visar på att utsläppen
            har ökat. Under den socialdemokratiska regeringsperioden lyckades
            vi minska utsläppen, och trenden har sedan fortsatt under ett
            antal år med borgerligt styre.
          </note>
          <note>
            Den trenden är nu bruten. Utsläppsnivåerna i Sverige har stigit
            markant och ligger i paritet med vad de gjorde när borgerligheten
            tog makten 2006, det vill säga att de styrmedel som den socialdemokratiska
            regeringen införde delvis har tagits bort. Nu ser vi att utsläppsnivåerna
            återigen ökar.
          </note>
          <note>
            På punkt efter punkt kan man nu konstatera att regeringens prat
            om att Sverige är ett av de länder i världen som har den mest
            ambitiösa klimatpolitiken bara är tomma ord. Det går inte att
            leva på gamla meriter i evighet, utan det krävs faktiskt handlingskraft,
            och det krävs att man vågar ta ansvar. Det handlar också om att
            ha lite tempo. Man har inte infört några nya styrmedel, och därför
            har vi också tappat i olika internationella rankningar och i den
            faktiska utsläppsstatistiken. Här handlar det om att vi måste
            ta tag i de problem som finns och inte bara ducka i alla svåra
            och jobbiga frågor.
          </note>
          <note>
            Fru talman! Sverige och världen står inför ett tufft läge, och
            nu krävs det handlingskraft. Globalt har vi sett att den finns
            men kanske inte riktigt i den omfattning som vi skulle vilja.
            Nu krävs det handlingskraft lokalt.
          </note>
          <note>
            De miljöproblem som vi har kräver investeringar, och det kommer
            att krävas ett antal tuffa beslut. Sverige måste ta ansvar, och
            då kommer man inte att klara av att ducka i fråga om de många
            och svåra prioriteringar som vi står inför, utan vi måste våga
            satsa och utmana.
          </note>
          <note>
            Vi socialdemokrater vill utveckla miljöpolitiken. Vi vill skapa
            ett sunt system för att energieffektivisera bostads- och fastighetsbeståndet
            i Sverige. Vi vill hitta ett helhetsgrepp kring transportsektorn
            för att på så sätt lösa dessa miljöproblem. Vi vill också jobba
            mer med forskning och utveckling eftersom det är ett oerhört viktigt
            område för att klimatarbetet ska fungera, både regionalt och nationellt.
            Här finns det i dag ett antal oerhört skickliga och bra aktörer,
            men här måste det till ytterligare medel och ytterligare stimulans
            för att skapa nya innovationer.
          </note>
          <note>
            Vi socialdemokrater har, som jag tidigare har sagt, en hög ambition
            på miljöområdet. Vi har byggt upp det svenska samhället till en
            rättvis välfärdsstat. Nu är utmaningarna större. Sverige måste
            återigen bli rättvist och solidariskt, men det kommer också att
            krävas en grön profil och ett större ansvarstagande för vår miljö.
            Inom utgiftsområde 20 finns det ett antal delar som jag tänkte
            lyfta fram och som jag anser vara extra viktiga.
          </note>
          <note>
            Först och främst vill vi införa ett nytt system med stöd för
            lokala klimatinvesteringar. Vi vill satsa 1,6 miljarder kronor
            under perioden 20122015, det vill säga 400 miljoner kronor per
            år, för att skapa lokala klimatinvesteringar. Kommuner, företag
            och ideella organisationer ska ha möjlighet att söka detta. Vi
            ser nämligen att detta ger och har gett effekt.
          </note>
          <note>
            Huvudinriktningen ska vara energieffektiviseringar. Det handlar
            om att öka produktion och konsumtion av förnybar energi. Det handlar
            om att stimulera nya innovationer och skapa arbetstillfällen och
            ny energi. Ett exempel är biogasproduktion där vi i dagsläget
            inte når upp till de mål som jag anser att Sverige borde ha i
            fråga om detta. Grundproblemet runt om i landet i dag är att det
            råder brist på kapital och brist på investeringar. Detta tror
            jag att ett lokalt klimatinvesteringsprogram kan få fart på.
          </note>
          <note>
            Ett annat område där vi måste hitta nya lösningar gäller förorenad
            mark. Områden där gamla industrier har lämnat efter sig massor
            av gifter i marken är oerhört problematiska både för människor
            och för natur. Här har det under de senaste åren bedrivits ett
            bra arbete för att hitta problemen. Nu har Naturvårdsverket sagt
            att man behöver mer pengar för att lösa detta.
          </note>
          <note>
            Vi tror att man måste hitta en ny modell för att föra över kostnaderna
            från staten och kommunen till dem som ansvarar för denna typ av
            verksamhet. I stället bör man utreda och se över möjligheterna
            att ta ut någon typ av avgift för dem som bedriver miljöfarlig
            verksamhet och placera dessa pengar i en fond så att man på sikt
            kan komma åt problemen och se till att förorenaren betalar, även
            om man inte hittar den ansvariga förorenaren just i det specifika
            fallet.
          </note>
          <note>
            Ett annat område som är oerhört viktigt gäller biologisk mångfald.
            I den statliga budgeten för 2009 sänktes anslaget för skydd av
            värdefull natur med 200 miljoner kronor, vilket är ungefär 10
            procent av anslaget. År 2011 kunde regeringen genom att lägga
            ihop olika budgetposter och jämföra dem med några andra påstå
            att man hade ökat anslaget med 190 miljoner kronor, trots att
            det i praktiken handlade om en höjning på 29 miljoner kronor.
            Det som regeringen då kallade för det ojämförligt största steget
            för skyddande av skog kommer att ta alldeles för lång tid. Naturvårdsverket
            räknar med att man inte på långa vägar kommer att nå målen när
            det gäller de bytesprogram som man har byggt upp med Sveaskog
            och som ska vara genomförda till 2014. Det ser jag som oerhört
            problematiskt.
          </note>
          <note>
            Regeringen måste ta tag i situationen när det gäller den svenska
            skogen och den biologiska mångfalden. Vi vill stärka anslaget
            för skydd av värdefull natur med 800 miljoner kronor under fyra
            år. Vi föreslår att anslaget ökas med 200 miljoner kronor för
            vart och ett av åren 20122015.
          </note>
          <note>
            Nästa fråga som jag tänkte ta upp rör regeringens förslag om
            en supermiljöbilspremie. Vi tror att denna premie kommer att gynna
            bara de människor som kommer att köpa mycket dyra bilar. Vi skulle
            hellre ha sett en bredare reform där man skapar ett omställningstryck.
            Vi vill i stället satsa 620 miljoner kronor under ett nytt anslag,
            nämligen miljöbilsbonus, som gör att man kan få stöd från 5 000
            kronor och upp till 40 000 kronor om man köper bil. Det kommer
            att skapa ett omställningstryck som gör att fler bilar inkluderas
            och fler människor får möjlighet att efterfråga och köpa en miljöbil.
            Förutom detta vill vi införa en registreringsskatt på mellan 5
            000 kronor och 15 000 kronor för bilar som har mycket höga koldioxidutsläpp.
            Vi bedömer att detta system kommer att bli statsfinansiellt kostnadsneutralt.
            Men vi tror att det i längden kommer att innebära att vi får ett
            större omvandlingstryck. På det sättet kommer försäljningen av
            bilar som har lägre utsläpp av koldioxid att öka.
          </note>
          <note>
            Avslutningsvis: Vi socialdemokrater är frustrerade. Sverige har
            ingen miljöpolitik, och våra utsläpp ökar. Vi tappar i olika internationella
            undersökningar, och regeringen står handfallen. Ingen verkar ta
            ansvar. Vi socialdemokrater vill ta ansvar. Vi vill bygga ett
            rättvist och grönt Sverige, ett Sverige där alla har råd att vara
            miljö- och klimatsmarta, och vi vill bli ett föregångsland igen.
            Därför måste vi våga satsa på infrastruktur och kollektivtrafik,
            på energieffektiviseringar och förnybar energi och på smarta långsiktiga
            styrmedel för miljön.
          </note>
          <note type="speaker">
            Anf. 60 HELENA LEANDER (MP):
          </note>
          <note>
            Fru talman! Även jag tänkte börja med klimatet. Det är lite svårt
            att låta bli det med tanke på det stora klimattoppmötet i Durban
            förra helgen. Det blev inte totalt fiasko trots lågt ställda förväntningar.
            Förhandlarna kom hem med någon form av avtal, eller i alla fall
            en överenskommelse om att komma överens. Så långt var allting
            gott.
          </note>
          <note>
            Problemet är att för klimatet är detta helt otillräckligt. Gör
            vi inte mer än det vi lovade i Durban kan vi glömma 2-gradersmålet,
            för att inte tala om 1 ½-gradersmålet. Då är det snarare en uppvärmning
            på tre fyra grader vi går emot. Någon grad hit eller dit kan låta
            som en futtig skillnad, men det kan bli förödande. Det ironiska
            är att de som drabbas hårdast är de som har minst skuld i det
            hela: fattiga människor i fattiga länder vilkas utsläpp är långt
            mycket lägre än våra.
          </note>
          <note>
            Men vi behöver faktiskt inte vänta på att alla andra länder ska
            göra någonting för att vi ska göra någonting själva. Vi kan faktiskt
            tillsammans med ansvarskännande länder gå före och visa var skåpet
            ska stå. Vi kan visa att omställningen till ett mer hållbart samhälle
            inte är någonting att vara rädd för. Vi kan visa att det tvärtom
            är en fördel att gå före. Tyvärr är det lite si och så med det
            nu.
          </note>
          <note>
            Ni kanske har sett Naturvårdsverkets färska siffror i dag. Även
            om de är färska i dag är de från förra året. Men det har tagit
            ett år att få fram dem. De visar att utsläppen har ökat med ofattbara
            10 procent i ett läge då utsläppen måste minska. Visst kan man
            skylla på konjunkturer och det ena och det andra. Men vi kan inte
            ha en klimatpolitik som funkar bara i finanskris. Vi kan inte
            ha en klimatpolitik som funkar bara i konjunkturnedgång.
          </note>
          <note>
            Vi måste ha en klimatpolitik som klarar att hantera våra utsläpp,
            oavsett hur det går med konjunkturen. Klimatet bryr sig inte så
            mycket om den saken, utan klimatet bryr sig om hur utsläppen utvecklas.
          </note>
          <note>
            För att minska utsläppen krävs det en rad verktyg. Många av dem
            hanteras inte alls i vårt utskott, utan många av verktygen hamnar
            på skattepolitikens eller trafikpolitikens område andra områden
            än de områden vi ska diskutera här i dag. Det innebär dock inte
            att de är mindre viktiga. Jag ska försöka vara lite fokuserad.
            Trots allt har vi en del viktiga frågor att här i dag ta ställning
            till.
          </note>
          <note>
            Klimatinvesteringsprogrammet, Klimp, till exempel hann bidra
            till drygt en miljon ton i minskade växthusgasutsläpp innan den
            borgerliga regeringen lade ned det. Dessutom var det en katalysator
            för lokalt engagemang i klimatfrågor. Förvisso har man nu ersatt
            det här programmet med en satsning på hållbara städer ett program
            som också innehåller bra saker, men det är ett mycket mindre och
            smalare program. Vi gröna vill se att Klimp återinförs. I vårt
            budgetalternativ avsätter vi 600 miljoner kronor om året till
            det.
          </note>
          <note>
            Vi delar Socialdemokraternas skepsis till supermiljöbilspremien,
            en premie som kommer att omfatta bara ett fåtal av alla bilar
            och som inte alls kommer att bidra till den stora omställning
            av fordonsflottan som vi behöver. I stället föreslår vi en snålbilstrappa
            som ger incitament till att minska utsläppen över hela skalan
            från de största till de minsta och från de snålaste till de törstigaste
            bilarna. Det skulle sätta fart på omställningen.
          </note>
          <note>
            Vi satsar också 1 miljard kronor de kommande tre åren på att
            anpassa samhället till ett förändrat klimat. Det är sorgligt att
            behöva säga det, men vi kommer inte undan ett förändrat klimat
            även om vi i dag stoppade våra utsläpp. Givetvis ska vi framför
            allt försöka minska våra utsläpp. Men redan nu ser vi hur stormar,
            översvämningar, ras, jordskred och allt sådant blir vanligare.
            Vi måste vänja oss vid det och anpassa vägar, byggnader, slussar
            och andra delar av samhället till det föränderliga klimatet. Till
            detta behövs pengar.
          </note>
          <note>
            Ställ för allt i världen inte dessa satsningar på åtgärder mot
            satsningar utomlands! Vi måste göra både och. Faktum är att vi
            satsar ännu mer på åtgärder utomlands, i fattiga länder drygt
            1 ½ miljard kronor per år.
          </note>
          <note>
            Det här är inga åtgärder som vi tänker räkna av för att slippa
            göra utsläppsminskningar här i Sverige, utan det är åtgärder som
            vi vidtar utöver det vi gör på hemmaplan. Det är inte heller fråga
            om pengar som vi tar från det vanliga biståndet, som fortfarande
            mer än väl behövs till fattigdomsbekämpning, utan det gäller nya
            pengar till klimatet precis som vi lovat i internationella åtaganden.
          </note>
          <note>
            Som ett rikt land med stora utsläpp har vi i Sverige ett dubbelt
            ansvar både för att minska våra utsläpp här och för att bidra
            så att fattiga länder kan utvecklas på ett sådant sätt att det
            blir mindre utsläpp än vi en gång åstadkommit.
          </note>
          <note>
            Jag ska väl ärligt säga att de miljarder som vi kommer dragandes
            med bara är en mindre del av det som behövs, men en början. Sedan
            måste vi tillsammans med andra länder hitta internationella finansieringsmekanismer
            som kan ge ett tryggt och pålitligt flöde av pengar till klimatinsatser
            utomlands. Det kan handla om bränsleskatter på internationellt
            flyg och internationell sjöfart. Många olika lösningar kan man
            tänka sig. Här borde Sverige vara mycket mer drivande än som är
            fallet i dag.
          </note>
          <note>
            Tyvärr är klimatet inte den enda miljöutmaningen vi står inför.
            Av Sveriges 16 miljömål är det bara ett mål som Naturvårdsverket
            bedömer att vi med beslutade eller planerade åtgärder kommer att
            klara, nämligen målet Skyddande ozonskikt.
          </note>
          <note>
            Ytterligare tio miljömål bedömer man att det finns förutsättningar
            att klara om regeringens passivitet byts mot handling. För fem
            mål ser det däremot mörkt ut. Förutom klimatet handlar det om
            kemikalier, havsmiljö, bebyggd miljö och biologisk mångfald. Låt
            oss gå igenom målen, ett i taget.
          </note>
          <note>
            På kemikalieområdet ser vi hur alltmer av främmande ämnen sprids
            i vår miljö ämnen som vi kanske inte alltid har kunskap om. Vi
            ser skrämmande exempel på hur de här ämnena kopplas samman med
            alla möjliga otrevliga effekter, inte minst för små barn och för
            foster som är extra känsliga och som redan i mammans mage matas
            med en kemikaliecocktail vars effekter vi inte riktigt känner
            till.
          </note>
          <note>
            Här behövs det en mycket tuffare politik både i Sverige och inom
            ramen för EU:s kemikaliepolitik. Detta är kanske inte i första
            hand en budgetfråga, men vi avsätter ändå 25 miljoner om året
            till Kemikalieinspektionen för att de ska kunna jobba med den
            tuffare kemikaliepolitik som vi vill se.
          </note>
          <note>
            Vi ökar också anslaget till sanering av förorenade områden i
            motsats till regeringen som skär ned på området trots att behovet
            av åtgärder definitivt inte har minskat.
          </note>
          <note>
            På havsmiljöområdet finns det en väldigt ambitiös retorik från
            regeringens sida det erkännandet ska ändå ges. Men i praktiken
            har man mest flyttat runt pengar mellan olika anslag. Pengar som
            under andra anslag funnits till havsmiljöåtgärder får nu ett eget
            anslag, Havsmiljö. Det ser bra ut, men detta gör kanske inte så
            väldigt stor skillnad ute i havet. Dessutom planerar regeringen
            att från år 2013 dra ned på havsmiljösatsningarna.
          </note>
          <note>
            Vi gröna föreslår i stället 50 miljoner extra till havsmiljöåtgärder
            varje år under de kommande åren.
          </note>
          <note>
            Sedan har vi den bebyggda miljön. Ärligt talat är detta inte
            riktigt en fråga för utskottet, så jag går raskt vidare till den
            biologiska mångfalden, i högsta grad en fråga för oss och en fråga
            där det finns mycket att säga.
          </note>
          <note>
            Naturvårdsverket uttrycker det så här: Nyckelfaktorer att arbeta
            vidare med är skydd och skötsel av natur samt hållbart nyttjande
            av biologisk mångfald så att ekosystemen blir resilienta och därmed
            att arters överlevnad och ekosystemens förmåga att producera varor
            och tjänster säkerställs.
          </note>
          <note>
            Enklare uttryckt innebär det att den natur som brukas ska brukas
            hänsynsfullt. Vissa områden måste helt lämnas i fred. På så sätt
            kan vi behålla den mångfald av arter som gör naturen mindre sårbar
            för förändringar, inte minst klimatförändringar, och som är avgörande
            för naturens förmåga att förse oss med frisk luft, rent vatten,
            mat och allt som vi tar för givet.
          </note>
          <note>
            Skogen är inte bara den dominerande naturtypen i Sverige utan
            också ett område där det är väldigt tydligt hur den biologiska
            mångfalden utarmas. När gammelskogar med träd av olika arter och
            olika åldrar ersätts med trädplantager där alla träd är likadana
            försvinner viktiga livsmiljöer och också de arter som är beroende
            av dessa livsmiljöer.
          </note>
          <note>
            För att ge bättre förutsättningar för hotade arter som är beroende
            av skogen behövs både en större miljöhänsyn inom skogsbruket och
            fler områden som inte brukas alls utan som får åldras och utvecklas
            naturligt.
          </note>
          <note>
            Tyvärr har regeringen urholkat anslaget Skydd av värdefull natur.
            Det innebär att det när det gäller nyckelbiotoper och områden
            där det inte alls borde avverkas ändå sker avverkning.
          </note>
          <note>
            Vi gröna vill att värdefulla områden ska få ett långsiktigt skydd.
            Därför ökar vi anslaget Skydd av värdefull natur med över 2 miljarder
            kronor de kommande tre åren. Vi ökar också anslaget Åtgärder för
            värdefull natur med drygt 1 miljard kronor på tre år. Så här de
            sista skälvande veckorna av FN:s internationella skogsår skulle
            det vara en fin gest om även regeringen kunde se behovet av att
            skydda de värdefulla skogsområden som vi har kvar.
          </note>
          <note>
            Fru talman! Jag är rädd att vi får vänta på en sådan fin gest.
            I stället får vi se hur miljövårdsbudgeten under de kommande åren
            skärs ned och för första gången på flera år hamnar under femmiljardersstrecket.
            Här går det alltså bra att spara för regeringen. Viktigare än
            så var inte miljön.
          </note>
          <note>
            Jag tänker inte stillatigande titta på så åtminstone yrkar jag,
            fru talman, bifall till reservation 2.
          </note>
          <note type="speaker">
            Anf. 61 JOSEF FRANSSON (SD):
          </note>
          <note>
            Fru talman! Jag tänker kort redogöra för våra anslag. Sverigedemokraterna
            anslår i sin skuggbudget 50 miljoner kronor extra till Naturvårdsverket
            för att öka insatserna avseende biologisk mångfald.
          </note>
          <note>
            Vi föreslår ett tillskott om 200 miljoner kronor under anslaget
            Åtgärder för havs- och vattenmiljö genom att öka resurserna till
            att dels sanera, dels återställa förorenade områden i Östersjön
            som ett prioriterat område.
          </note>
          <note>
            Vi vill också förstärka anslaget Sanering och återställning av
            förorenade områden med 100 miljoner kronor.
          </note>
          <note>
            Anslaget Kemikalieinspektionen vill vi öka med 10 miljoner kronor
            detta för att leva upp till våra mål om att genomföra en betydande
            begränsning av kemiska tillsatser.
          </note>
          <note>
            Men eftersom våra budgetanslag går utöver redan fastslagna ramar
            uteblir yrkanden om våra anslag.
          </note>
          <note>
            Med denna lilla inledning skulle jag lite grann vilja ta mig
            ut i Europa, precis som tidigare talare gjort, och ta tillfället
            i akt att prata lite grann om utvecklingen i Europa.
          </note>
          <note>
            Här i riksdagen har vi en arbetsordning som jag förvisso inte
            direkt har synpunkter på. Men jag tror att det finns personer
            utanför riksdagen som anser att dessa debatter här i kammaren
            är lite av ett spel för galleriet med tanke på att beslut ofta
            redan är fattade och så vidare.
          </note>
          <note>
            Dessutom är det så att mycket av det vi här talar om är reglerat
            på en annan nivå, i EU, och att inflytandet för svenska parlamentariker
            på många områden är begränsat. Trenden i EU håller dock i sig.
            Den beslutsmakt som vi i denna kammare i realiteten vill ha kvar
            kommer att ytterligare begränsas av den framväxande superstaten
            EU. Det är knappast någon nyhet, men för varje europeisk kris
            så svarar EU med att kräva mer makt till Bryssel.
          </note>
          <note>
            Man stannar aldrig upp och frågar om man bör ta ett steg tillbaka.
            Det är kanske inte så konstigt med tanke på att man byggt upp
            en hel institution där man bara får säga ja om man vill vara med
            på de fina middagarna och låta sig fotograferas med makteliten.
            Säger man nej, då gör man sig besvärlig och riskerar att bli utfryst.
          </note>
          <note>
            Det var kanske bara en tidsfråga, men nu börjar kraven komma
            från kommissionen att de vill ta kontroll över våra nationella
            skattesatser. Inte minst blir detta tydligt i EU:s Färdplan för
            ett resurseffektivt Europa. Tyskan Angela Merkel och fransmannen
            Nicolas Sarkozy vill för övrigt fortsättningsvis godkänna den
            svenska stadsbudgeten.
          </note>
          <note>
            Vi svenska parlamentariker börjar alltmer likna statister, för
            man kan väl inte längre kalla EU för ett demokratiskt projekt?
            Många verkar drömma om ett Europas förenta stater med USA som
            modell. Men maktstrukturerna i EU har mer gemensamt med Kina och
            Ryssland än med USA.
          </note>
          <note>
            Det demokratiska underskottet är totalt, och den vanlige medborgaren
            är chanslös att göra sin röst hörd. Den viktigaste faktorn i en
            demokrati är fria val och att man kan avsätta makten om man inte
            tycker den gör ett bra jobb.
          </note>
          <note>
            Men hur avsätter man EU:s president Herman Van Rompuy, som för
            övrigt inte ens är folkvald till sitt ämbete? Det är tveksamt
            om speciellt många svenskar ens vet vem han är. Hur avsätter man
            EU:s kanske största makthavare, kommissionens ordförande José
            Manuel Barroso, inte heller han folkvald?
          </note>
          <note>
            Hur gör man som väljare om man inte önskar ytterligare maktöverföring
            ut från landet? I Sverige gavs vi inte möjlighet att rösta om
            Europas nya gemensamma grundlag, Lissabonfördraget, trots att
            det rimligen stred mot Sveriges grundlag gällande maktöverföring
            till främmande makt. På Irland, enda landet där man fick rösta,
            blev det ett klart nej. Men eftersom detta valresultat stod i
            vägen för superstatsbygget fick irländarna gå till valurnan igen
            och rösta tills resultatet blev det som EU-byråkraterna bestämt
            att det skulle bli. Det för onekligen tankarna österut till ett
            annat statsbygge med stormaktsambitioner som nyligen höll val.
          </note>
          <note>
            Fru talman! I somras var jag på Gotland under Almedalsveckan
            och deltog i något som hette Stora miljökvällen. Där fick jag
            en fråga huruvida jag trodde det gick att kombinera ekonomisk
            tillväxt med hållbar utveckling. Jag svarade något i stil med:
            Ja, och jag menar också att det är en förutsättning eftersom miljösatsningar
            kostar pengar. Publiken buade ut mig fullständigt.
          </note>
          <note>
            Det var kanske i och för sig inte någonting som jag behövde ta
            åt mig så mycket av, för publiken bestod kanske inte i första
            hand av ekonomer och ingenjörer. Ett problem som jag ser det är
            dock det tankegods som föranledde att folk buade, nämligen att
            det finns en betydande mängd människor som tror att om vi avskaffar
            den ekonomiska tillväxten så löser vi miljöproblemen.
          </note>
          <note>
            Att det krävs en stabil ekonomi och en tillväxt för att få till
            stånd miljöinsatser tycker jag inte minst svårigheterna i de senaste
            klimatförhandlingarna i Durban visat, där den globala nedgången
            i ekonomin tvingar världens politiker att lyssna på hemmaopinionen
            och prioritera välfärd, jobb och mat på bordet framför nya mångmiljardutgifter.
          </note>
          <note>
            Nu tar dock EU över taktpinnen, för där behöver man inte lyssna
            på någon hemmaopinion. Nu vill man från EU-kommissionen göra om
            våra ekonomiska fundament från grunden och gå mot något som snarare
            osar planekonomi än marknadsekonomi.
          </note>
          <note>
            Jag talar då återigen om Färdplan för ett resurseffektivt Europa,
            som är en del av det som hamnat på miljö- och jordbruksutskottets
            bord. Man talar förvisso vackert om tillväxt. Men i samma dokument,
            som är ett förvirrat hopkok av skiftande ideologiskt ursprung,
            menar man att politiken kan skapa jobb och tillväxt genom regleringar
            och nya skatter. Snacka om att försöka äta kakan och samtidigt
            ha den kvar.
          </note>
          <note>
            Den dagen det blir lönsamt att till exempel återvinna, den dagen
            kommer företag naturligtvis att fullt frivilligt göra det. Företagen
            vill nämligen tjäna pengar. Det är så att säga deras affärsidé.
            Kommissionen menar å andra sidan att resurseffektivitet inte skulle
            vara en del av marknaden. Ett effektivt användande av resurser
            är trots allt definitionen av marknadsekonomi. Att slöseri med
            resurser skulle vara lönsamt faller på sin egen orimlighet.
          </note>
          <note>
            Nu tar man dock chansen att ta kontroll över Sveriges skatter
            från Bryssel, där man bland annat ska korrigera till exempel råvarupriser
            till det som EU-byråkraterna benämner som dess rätta värde efter
            en påstådd miljöpåverkan, och man vill påtvinga medlemsländerna
            skatteväxling. Man kan ju utan att vara nationalekonom uttrycka
            farhågor om en ny betungande administration och marknadsmässiga
            snedvridningar som gör hela Europa fattigare.
          </note>
          <note>
            Jag vill gärna understryka att Sverigedemokraterna självklart
            inser att marknaden inte kan ta hand om alla samhällsproblem.
            Men när någon kommer och påstår att man kan tjäna pengar och skapa
            jobb genom att politisera och styra konsumtionsmönster med skattesatser,
            då drar åtminstone jag öronen åt mig.
          </note>
          <note>
            Jag ser det som naturligt att man använder punktskatter och offentliga
            medel till forskning och olika politiska projekt för att komma
            till rätta med olika miljöproblem. Men man måste någonstans inse
            att detta kostar pengar. Det genererar inte pengar.
          </note>
          <note>
            Ansatserna från EU om att ta kontrollen över skattesystemet ser
            jag lika mycket som ett led att tillskansa sig större makt över
            EU:s medlemsstater som ett intresse av att lösa miljöutmaningar.
          </note>
          <note>
            EU genomlider just nu sin största kris hittills. Vissa tappra
            EU-förespråkare framhåller därför att EU primärt är ett fredsprojekt
            för att påskina legitimitet. Men kanske kunde det vara på sin
            plats att ta ett steg tillbaka nu medan vi fortfarande är vänner.
          </note>
          <note>
            Montera ned kolossen i Bryssel och återgå till det som varit
            positivt med EU-projektet, nämligen en frihandelsunion med en
            gemensam marknad för varor och tjänster.
          </note>
          <note type="speaker">
            Anf. 62 JOHAN LÖFSTRAND (S) replik:
          </note>
          <note>
            Herr talman! Det var spännande att få en redogörelse för Sverigedemokraternas
            Europapolitik. Jag hade hoppats på att man skulle få lite större
            insikt i vad Sverigedemokraterna vill göra på det klimat- och
            miljöpolitiska området. Men det kanske kommer.
          </note>
          <note>
            Förra året hade min kollega Matilda Ernkrans ett replikskifte
            med Josef. Där diskuterade hon Kyotoprotokollet och framför allt
            de utmaningar som den rika världen står inför för att ändra energi-
            och transportsystem och på samma sätt ge utrymme för fattiga länder
            att kunna utveckla sin välfärd.
          </note>
          <note>
            Josef svarade då att Sverigedemokraterna ännu inte hade funderat
            kring vad man hade för åsikt om Kyotoprotokollet. Jag skulle vilja
            fråga vad man nu har kommit fram till. Är Kyotoprotokollet och
            ansatserna att vi gemensamt ska ta ansvaret för världen och miljöfrågorna
            någonting som Sverigedemokraterna ställer sig bakom?
          </note>
          <note type="speaker">
            Anf. 63 JOSEF FRANSSON (SD) replik:
          </note>
          <note>
            Herr talman! Det är naturligtvis någonting som vi har hunnit
            diskutera mer ingående nu. Vi har inte uttryckt någonting emot
            Kyotoprotokollet. Precis som jag redogjorde för här i talarstolen
            vänder vi oss däremot mot att man gör det på europeisk nivå. Man
            bör sköta detta genom multilaterala och bilaterala avtal. Det
            tror vi är rätt väg att gå.
          </note>
          <note>
            Det gäller inte minst därför att även länderna i Europa har helt
            olika förutsättningar att tackla problem och kan ligga i olika
            fas i ekonomin. När man sköter detta på europeisk nivå blir det
            allt som oftast så att det sker med svenska medel. Vi är nettobetalare
            till EU. Det blir därför vi som kanske får bekosta miljöinsatser
            i södra och östra Europa.
          </note>
          <note type="speaker">
            Anf. 64 JOHAN LÖFSTRAND (S) replik:
          </note>
          <note>
            Herr talman! Det var spännande att få ett litet klargörande.
            Problemet med resonemanget är att om vi inte ska göra det på europeisk
            nivå för att vissa länder är fattigare än andra och därför har
            svårare att klara av förutsättningarna, hur ska vi då kunna tackla
            Kyotoprotokollet? Där säger man ändå att de fattiga länderna i
            världen ska kunna utveckla sin verksamhet på bekostnad av de rika
            industriländerna. Argumentationen om Kyotoprotokollet på en global
            nivå är ungefär samma resonemang som att man har olika ansatser
            och olika förutsättningar i Europa. Det blir lite svårt att föra
            ihop de två delarna.
          </note>
          <note type="speaker">
            Anf. 65 JOSEF FRANSSON (SD) replik:
          </note>
          <note>
            Herr talman! Jag tror till skillnad från vissa partier här i
            riksdagen att en alltför ambitiös klimatpolitik rent av kan bli
            kontraproduktiv på sikt därför att man kanske drar ned Europa
            i en sämre ekonomisk situation. Då kommer det i framtiden att
            bli betydligt svårare att bedriva en gedigen klimatpolitik eller
            någon miljöpolitik över huvud taget.
          </note>
          <note>
            Jag är lite oroad även i och med Johan Löfstrands anförande tidigare
            över att man totalt verkar sakna respekt för svenska skattemedel.
            Man tror på något vis att de växer på träd och att det aldrig
            tar slut. Man ser kanske till och med, om jag får referera till
            vad Miljöpartiet sade tidigare, tendenser till att ekonomisk nedgång
            är någonting positivt, för då funkar klimatpolitiken. Jag tycker
            att det är ett konstigt synsätt som vissa partier i den här riksdagen
            har på dessa frågor.
          </note>
          <note type="speaker">
            Anf. 66 JENS HOLM (V):
          </note>
          <note>
            Herr talman! För ungefär en vecka sedan kom jag hem från klimattoppmötet
            i Durban i Sydafrika. FN:s klimatforskare i klimatpanelen IPCC
            hade uppmanat världens politiker att snarast göra någonting åt
            de snabbt växande utsläppen av växthusgaser. Man hade berättat
            för oss att vi har tre år på oss. Om inte utsläppskurvan börjar
            minska vid 2015 blir det omöjligt att hålla tvågradersmålet.
          </note>
          <note>
            Med detta i bakhuvudet kan inte jag se överenskommelsen i Durban
            som något annat än ett stort misslyckande för klimatet. Man lyckades
            visserligen förhandla till sig lite mer tid, och man sade att
            vi förhoppningsvis har ett nytt bindande klimatavtal på plats
            2020 alltså om drygt åtta år. Det blev ingen progressiv reform
            av systemet med utsläppskrediter, CDM. Det blev inte någon offensiv
            strategi för tekniköverföring till utvecklingsländerna. Framför
            allt tog man inte fram några nya pengar till utvecklingsländerna.
            Man bildade en klimatfond. Men det är, som Norges statsminister
            Jens Stoltenberg sade, en fond utan pengar.
          </note>
          <note>
            Detta oroar mig mycket. Uppriktigt sagt vet jag inte vad vi ska
            göra åt problemet, men det är ett gigantiskt problem. Hela planetens
            överlevnad står och väger i och med dessa överenskommelser på
            klimattoppmötena.
          </note>
          <note>
            Det vi kan göra i den här församlingen är att fatta beslut om
            en bättre och mer aktiv klimatpolitik. Det är därför vi i Vänsterpartiet
            säger att vi måste satsa. Vi ska inte dra ned på miljö- och klimatområdet.
            Men jag är djupt störd över att vi har en regering som gör precis
            det motsatta. För ett år sedan stod Fredrik Reinfeldt i den här
            talarstolen och presenterade regeringens politik för de kommande
            fyra åren. Då sade Fredrik Reinfeldt att de redan vidtagna och
            aviserade åtgärderna på klimatområdet räcker. Inga nya åtgärder
            kommer att aviseras under mandatperioden.
          </note>
          <note>
            Om man tittar i budgetpropositionen för de kommande fyra åren
            ser man att det är precis detta det handlar om. På utgiftsområde
            20, som vi pratar om nu, väntas nedskärningar på 1,2 miljarder
            kronor. Nästa år föreslår regeringen nedskärningar på 94 miljoner
            kronor. År 2013 blir det 400 miljoner kronor, 2014 blir det 300
            miljoner kronor och 2015 nästan 400 miljoner kronor igen.
          </note>
          <note>
            Kanske ser vi nu resultatet av klimatpassiviteten. I dag kom,
            som tidigare har anförts, de nya siffrorna från Naturvårdsverket.
            Utsläppen 2010 i Sverige ökade med nästan 10 procent jämfört med
            året innan.
          </note>
          <note>
            Precis som Johan Löfstrand från Socialdemokraterna sade tidigare
            har Sverige rasat i den internationella klimatrankningen gjord
            av världens största miljöorganisationer. Vi har gått från plats
            5 till plats 34 på fyra år. Det är ganska snabbt marscherat, måste
            jag säga.
          </note>
          <note>
            Om vi då tittar på vad regeringen egentligen gör för klimatet
            kan vi konstatera att den främsta åtgärd som regeringen har för
            klimatet är uppköp av billiga och osäkra utsläppskrediter CDM
            eller Clean Development Mechanism.
          </note>
          <note>
            I budgeten har man anslagit nästan 1 miljard kronor för denna
            verksamhet. CDM handlar om att man lägger pengar på ett projekt
            i ett utvecklingsland. För Sveriges del går den största biten
            till Kina och Indien. Sedan kan man tillgodoräkna sig detta som
            om man hade gjort utsläppsminskningar här på hemmaplan. Det är
            ungefär 30 procent av de svenska utsläppsminskningarna som ska
            göras på detta sätt.
          </note>
          <note>
            Vi har tyvärr inte någon egen, svensk forskning om denna verksamhet.
            Men vi kan titta på vad det tyska ÖKO-institutet kom fram till
            när man hade granskat en stor del av världens CDM-projekt. Ungefär
            40 procent av projekten är inte additionella. Om ett projekt är
            additionellt betyder det att man kan verifiera och garantera att
            utsläppsminskningarna blir av.
          </note>
          <note>
            En stor del av CDM-projekten hade blivit av ändå. Här ingår exempelvis
            de svenska vindkraftsprojekten och svenska satsningar på vattendammar.
            Det hade ändå funnits finansiering för detta. Det hade funnits
            med i de kinesiska femårsplanerna ändå. Men här kommer Sverige
            med kapital, och vi kan tillgodoräkna oss detta som om vi hade
            gjort utsläppsminskningar på hemmaplan.
          </note>
          <note>
            Det är därför jag tycker att det är viktigt att yrka bifall till
            den rödgröna reservationen, reservation 2, där vi säger att vi
            vill att den svenska klimatpolitiken ska handla om att vi städar
            upp framför egen dörr och att vi gör alla utsläppsminskningar
            på hemmaplan.
          </note>
          <note>
            Sedan är det precis som Helena Leander har sagt; vid sidan av
            detta föreslår vi tre partier olika satsningar i utvecklingsländer.
            Men det gör vi som separata satsningar. Vi avräknar inte det på
            de svenska åtgärderna, utan vi gör det som en form av klimatbistånd.
          </note>
          <note>
            Jag tycker att det är bra att Riksrevisionen nu har gjort en
            oberoende granskning av den svenska CDM-verksamheten. Det är bland
            annat denna granskning som finns med i det som vi nu ska fatta
            beslut om. I ljuset av granskningen tycker jag att det vore på
            sin plats om regeringen åtminstone avvaktade med fortsatta investeringar
            i osäkra utsläppskrediter tills man har gjort en grundläggande
            oberoende granskning av den svenska CDM-politiken. Men det är
            tyvärr inget som den svenska regeringen föreslår.
          </note>
          <note>
            I stället för att göra en stor del av utsläppsminskningarna i
            andra länder vill vi i Vänsterpartiet satsa här i Sverige. Vi
            föreslår det som jag tror om det går igenom blir den största investeringsfonden
            någonsin för klimatet i Sverige. Det är ett nytt klimatinvesteringsprogram
            på 1 miljard kronor varje år. Kommuner, landsting, privatpersoner
            och småföretag ska kunna söka pengar för att göra offensiva klimatinvesteringar.
            Det kan handla om biogas, energieffektivisering, fjärrvärme, satsningar
            på en mer hållbar livsstil, klimatanpassning och så vidare.
          </note>
          <note>
            Vi vet av erfarenhet att det klimatinvesteringsprogram som vi
            hade tidigare, och som den borgerliga regeringen tyvärr har lagt
            ned, var effektivt. Det innebar klimatinvesteringar på hemmaplan.
            Det var riktiga utsläppsminskningar och inte bluffminskningar,
            som CDM-projekten handlar om.
          </note>
          <note>
            Vi i Vänsterpartiet gör också mängder av andra satsningar på
            klimatet, som en gigantisk satsning på kollektivtrafiken. Vi vill
            bygga om miljonprogramsområdena så att de inte bara blir bättre
            att bo i för de människor som bor där utan också så att bostäderna
            konsumerar mindre energi.
          </note>
          <note>
            Vi vill göra storskaliga satsningar på förnybar energi som solenergi
            och vindkraft. Vi vill minska köttkonsumtionen. Vi föreslår en
            ökad koldioxidskatt. Vi vill ha en avgift på långtradartransporter
            så att det blir dyrare att transportera på motorvägar och billigare
            att transportera med tåg.
          </note>
          <note>
            Vi föreslår också ett separat klimatbistånd. När de svenska utsläppen
            ökar, ökar risken för översvämningar i Bangladesh. När de svenska
            utsläppen ökar, ökar risken för ökenutbredning i Afrika söder
            om Sahara, till exempel i Botswana. När de svenska utsläppen ökar,
            ökar hettan i Amazonas och man får stora problem med den biologiska
            mångfalden. Våra utsläpp här på hemmaplan påverkar människor i
            syd. I den fattiga delen av världen är inte klimatförändringarna
            någonting som händer någon gång i framtiden, utan det är någonting
            som finns här och nu.
          </note>
          <note>
            Det är därför som det är så otroligt viktigt att vi avsätter
            separata pengar i form av ett klimatbistånd. Det ska inte handla
            om pengar som vi tar från biståndsbudgeten, vilket den här regeringen
            gör. Vi ska också se till att de intäkter som kommer från EU:s
            handel med utsläppsrätter ska gå till klimatbistånd. De ska inte
            gå till Anders Borg så att han kan sänka skatten ännu mer för
            höginkomsttagare i Sverige.
          </note>
          <note>
            Herr talman! Jag vet att jag inte har så mycket tid kvar. Därför
            vill jag avslutningsvis nämna att det finns en mängd andra viktiga
            områden på det område som vi debatterar nu. Det handlar om biologisk
            mångfald, marksanering, kemikaliepolitik och så vidare. På alla
            de här områdena lägger vi i Vänsterpartiet konkreta förslag på
            ökade satsningar. Vi tycker inte att det är okej att göra som
            regeringen gör, det vill säga dra ned på ett område som man behöver
            satsa på. Vi vill inte ha en politik där man sitter med armarna
            i kors, utan vi vill ha en aktiv miljö- och klimatpolitik. Det
            är därför vi lägger fram våra alternativ till regeringens politik.
          </note>
          <note type="speaker">
            Anf. 67 LARS HJÄLMERED (M):
          </note>
          <note>
            Herr talman! Jag vill börja med att yrka bifall till förslaget
            i det här betänkandet. I dag har vi en budgetdebatt om utgiftsområde
            20 i statsbudgeten. Det handlar om allmän miljö- och naturvård.
            Totalt handlar det om lite mer än 5 miljarder kronor. Det är pengar
            som är mycket viktiga för den svenska miljön och det svenska miljöarbetet.
            Det täcker in en lång rad saker. Några exempel kommer upp i mitt
            och andra människors anföranden här.
          </note>
          <note>
            Det handlar om att bättre kunna förebygga och förstå de förändringar
            som kan komma av klimatförändringar i Sverige och att kunna göra
            klimatinvesteringar i andra delar av världen. Det handlar om att
            kunna sanera förorenade områden, att investera i svenskt samarbete
            med andra länder och en lång rad andra saker.
          </note>
          <note>
            Men miljöarbetet stannar inte heller vid statsbudgetens område
            nr 20, utan det finns flera andra delar som handlar om miljö och
            är inriktade på miljö. Internationell handel, utveckling, bistånd
            och forskning är några exempel på detta som har en mycket viktig
            betydelse för den svenska miljön och miljön i andra delar av världen.
          </note>
          <note>
            Ytterligare ett exempel som jag tycker att man ska lyfta in och
            som inte täcks in av nr 20 är det som finns på näringsområdet.
            Det handlar om den mycket kraftfulla miljötekniksatsningen. Det
            handlar om totalt 400 miljoner kronor som Alliansen har anslagit.
            De har till syfte att kommersialisera mer miljöteknik, att starta
            fler miljöteknikföretag, att få fler företag att växa och inte
            minst att få fler av dessa miljöteknikföretag att gå ut på en
            internationell marknad och kunna sälja de här viktiga tekniska
            lösningarna till andra länder.
          </note>
          <note>
            I vår värld finns det ett flertal jättestora och viktiga miljöutmaningar.
            Klimat och havsmiljö är bara två exempel på detta.
          </note>
          <note>
            Herr talman! Jag tror också att vi i en budgetdebatt som denna
            måste blicka ut i Europa se att det är en mycket svår ekonomisk
            tid i många europeiska länder och i andra delar av världen. Jag
            tycker att man ska stanna upp och fundera på hur en budgetdebatt
            i en talarstol i ett parlament i något land ute i Europa ser ut.
            Den ser kanske lite annorlunda ut än i Sverige. I princip i vartenda
            europeiskt land är det breda skattehöjningar och mycket omfattande
            neddragningar av de offentliga ekonomierna som man debatterar
            och har att besluta om.
          </note>
          <note>
            I Sverige bryter vi av ganska ordentligt. Vi har möjlighet att
            ha en ekonomi i balans. Vi har möjlighet att göra olika satsningar
            och reformer som är ett direkt resultat av den arbetslinje och
            den ansvarslinje som Alliansen har på plats. Det är möjligt att
            fortsätta att arbeta med en offensiv och progressiv miljöpolitik
            också i tider av svår ekonomisk oro i Europa och i andra delar
            av världen.
          </note>
          <note>
            Jag tycker att det känns väldigt bra att Alliansen tar ansvar
            och har en arbetslinje. Det bryter av ganska tydligt mot flera
            av oppositionspartiernas budgetförslag. Om man går in och nagelfar
            dem kan man se att det finns tydliga hål där intäkter och kostnader
            inte hänger ihop på ett trovärdigt sätt. Sverige behöver ordning
            och reda också på miljöområdet.
          </note>
          <note>
            Under den här mandatperioden prioriterar Alliansen fyra miljöfrågor
            särskilt. Det handlar om gifter, biologisk mångfald, havsmiljö
            och klimat. Jag tänker kort beröra vart och ett av dessa.
          </note>
          <note>
            Jag börjar med området gifter. Vi har sedan tidigare avsatt särskilda
            pengar till ett uppdrag hos Kemikalieinspektionen för att identifiera,
            begränsa och fasa ut farliga kemikalier. Men arbetet finns inte
            bara där, utan det finns också en av regeringen tillsatt miljömålsberedning.
            Det är en beredning som ska jobba med de svenska miljömålen och
            titta på dem som är särskilt svåra att nå. I den meningen ska
            den här beredningen agera en typ av rådgivare till regeringen.
            Den ska titta på vad man kan göra och vad man bör göra för att
            kunna ta viktiga steg framåt när det gäller viktiga miljöutmaningar.
          </note>
          <note>
            Området gifter, läkemedel och kemikalier är ett av de områden
            som Miljömålsberedningen arbetar mycket aktivt med. Den har redan
            i dag lämnat förslag på ett par områden. Det handlar om att göra
            saker för att få bort hormonstörande och allergiframkallande ämnen,
            att få bättre kunskap om ämnens hälso- och miljöegenskaper och
            att information om hälso- och miljöegenskaper hos olika varor
            ska finnas tillgängliga under hela livscykeln.
          </note>
          <note>
            Arbetet i beredningen fortsätter nu på det här området. Tanken
            är att den i sommar ska kunna komma med fler förslag till regeringen.
            Då är det närmast tre områden som står i fokus. Det första handlar
            om läkemedel. Där har beredningen att titta på alla steg i kedjan
            från produktion till det som trillar ur våra kroppar och lämnar
            reningsverken. Det andra handlar om att kunna förebygga risker
            med farliga ämnen som finns i mat. Det tredje handlar om att förebygga
            farliga ämnen i produkter och varor, bland annat genom att titta
            på producentansvaret, det vill säga det som en producent har ansvar
            för när man sätter en produkt på marknaden.
          </note>
          <note>
            Jag tror att med de särskilda budgetposter vi diskuterar i dag,
            med det viktiga arbetet i beredningen och andra initiativ kan
            vi ta viktiga steg framåt för att hantera de utmaningar som kommer
            med gifter, läkemedel och kemikalier.
          </note>
          <note>
            Den här beredningen arbetar också med frågor om skog och biologisk
            mångfald. Även där kan den här beredningen, jämte de förslag och
            åtgärder som finns i budgeten, ge viktiga bidrag till hur vi ska
            kunna få ett mer hållbart skogsbruk och på olika sätt kunna värna
            viktiga miljövärden kopplade till biologisk mångfald.
          </note>
          <note>
            Ett exempel på detta är att det nu i den här beredningen förs
            en mycket intensiv diskussion om den så kallade Nagoyaöverenskommelsen.
            Det fattades beslut om denna inom en FN-ram för att man ska kunna
            värna biologisk mångfald över tid. I närtid handlar det också
            om att tolka och se vad detta betyder för Sverige. Hur väl ligger
            vi till? Vilka former för skydd har vi och skulle vi kunna ha
            för att på olika sätt gynna både bevarande och brukande av skogen?
            Jag tror att det, jämte andra insatser, på ett bra sätt kan bidra
            till att vi kan värna viktiga miljövärden i skogen och ha fokus
            på en bra produktion och ett bra uttag ur skogen för att också
            kunna gynna andra miljövärden, till exempel en ökad efterfrågan
            på biobränslen.
          </note>
          <note>
            Havsmiljön är en våra riktigt svåra miljöutmaningar. Det är ett
            område som det har talats om länge. Det handlar om övergödning,
            utfiskning och andra saker. Men det är först på senare år som
            det verkligen har fått en tydlig prioritet, och det fortsätter
            att ha det under de kommande åren. Under den förra mandatperioden
            fanns det en havsmiljömiljard. Under de kommande åren kommer det
            att finnas havsmiljömiljarder. En ny havs- och vattenmyndighet,
            en marin nationalpark och serie av olika lokala vattenvårdssatsningar
            är exempel som vi har sett hittills. Exempel på sådant som ligger
            framför oss är att göra olika saker för att få på plats en bättre
            havsplanering och bidra till en mer hållbar fiskeripolitik i framtiden.
          </note>
          <note>
            Herr talman! Häromveckan avslutades FN:s klimattoppmöte. Man
            kan fundera på hur man ska ställa sig till detta. Mitt svar på
            det är att det är ett bra utfall, men det är helt otillräckligt.
            Det är bra att man pratar om en andra åtagandeperiod under Kyotoprotokollet,
            att det finns initiativ, till exempel en färdplan mot en ny rättsligt
            bindande överenskommelse och att det görs olika saker vad gäller
            den här klimatfonden och ett arbete för en långsiktig finansiering.
            Man pratar också om ett hållbart skogsbruk, och man tittar på
            hur man på olika sätt kan utveckla de flexibla mekanismerna, det
            vill säga de investeringar man kan göra i andra länder i andra
            delar av världen. Men världen är inte framme vid en överenskommelse
            med tillräckliga åtaganden om utsläppsreduktioner. Det är mycket
            arbete kvar.
          </note>
          <note>
            Under de kommande åren vidtar ett arbete för att jobba vidare
            utifrån överenskommelsen i sydafrikanska Durban. Det är bland
            mycket annat exempelvis inte klart ifall man jobbar vidare med
            en andra åtagandeperiod under Kyoto vilka krav som ska ställas
            på stora, industrialiserade länder som står utanför Kyoto, såsom
            USA, eller för den delen vilka krav som bör och kan ställas på
            stora, snabbt utvecklande länder som Brasilien, Indien, Sydafrika
            och Kina.
          </note>
          <note>
            Om vi går ned på nationell nivå kan vi se att Naturvårdsverket
            i dag kom med den senaste utsläppsstatistiken för Sverige. Det
            är statistik över utsläpp av växthusgaser under 2010 som jämförs
            med 2009 och åren bakåt, hela vägen tillbaka ända till 1990. Jag
            tycker att det i grunden är bra att vi har en solid och bra uppföljning
            av hur mycket utsläpp som sker i Sverige. De beslut vi har fattat
            i Sverige, med Europas kanske mest ambitiösa klimat- och energipolitik,
            har vi kopplat till åtgärder, krona för krona och gram för gram.
            Det har vi gjort för att kunna nå målen. Då är det viktigt att
            följa upp det för att se hur vi når dit och vilken trend det finns
            vad gäller de svenska utsläppen. Statistiken från Naturvårdsverket
            kan bidra till det.
          </note>
          <note>
            När man går in och analyserar är det viktigt att göra det på
            ett solitt sätt. Efter att ha tittat på statistiken under lunchen
            är det viktigt att säga att vi inte ser något trendbrott. Vi ser
            en ökning som enligt Naturvårdsverket framför allt beror på två
            saker. Det första är att vi haft kalla vintrar de senaste åren,
            vilket gjort att vi behövt importera mer el eftersom vi haft lite
            vatten i vattenmagasinen och kärnkraft som varit avställd. Det
            andra är att vi sett en urstark återhämtning i svensk ekonomi,
            framför allt inom industrisektorn.
          </note>
          <note>
            Naturvårdsverket pekar också på att ifall man går in och analyserar
            resultaten ser man att det egentligen inte skett några ökade utsläpp
            i övriga samhällssektorer, utanför industrin. Därför är det viktigt
            att titta närmare på det hela och i någon mening också beakta
            de, om uttrycket tillåts, naturliga förklaringar som kan finnas
            bakom statistiken.
          </note>
          <note>
            Sist och slutligen skulle jag, herr talman, vilja säga att Alliansen
            har ordning och reda i ekonomin. Det gör att vi, till skillnad
            från många andra europeiska länder, fortsatt kan satsa på miljön
            och på andra områden och att vi som allians tydligt i alla de
            utmaningar som finns pekar ut ett antal viktiga områden. Det gör
            Sverige till ett föregångsland även på miljöområdet.
          </note>
          <note type="speaker">
            Anf. 68 JOHAN LÖFSTRAND (S) replik:
          </note>
          <note>
            Herr talman! Lars Hjälmered använder många vackra ord och talar
            mycket om ansvar och om en budget i balans. Visst är det så. Jag
            tror att debatten skiljer sig avsevärt mellan Sverige och ett
            antal andra länder i EU. Sverige har en stabil ekonomi och har
            åtminstone tidigare haft en stabil miljöpolitik. Men den borgerliga
            regeringen kan ju inte leva på gamla meriter i all evighet, oavsett
            om det rör sig om ekonomisk stabilitet, som man ärvde efter den
            tidigare socialdemokratiska regeringen, eller om en stabil miljöpolitik,
            som man också ärvde efter den tidigare socialdemokratiska regeringen.
          </note>
          <note>
            Nu krävs ett eget engagemang och egna åtaganden. Den statistik
            vi ser är tydlig. Det är ett trendbrott. Nu ökar utsläppen, och
            jag tror att vi också framgent kommer att få se en ökning av utsläppen.
            Sedan kan man läsa Naturvårdsverkets statistik, vilket även jag
            gjort, men tittar vi tillbaka om ett par år tror jag att trenden
            kommer att vara tydlig. Utsläppen kommer att öka eftersom det
            i dag inte finns några styrmedel.
          </note>
          <note>
            När vi tittar på den rankning som ett antal stora miljöorganisationer
            gjort ser vi att den svenska miljöpolitiken i stort sett kraschat.
            Vi har gått från att tidigare ha varit bland de fem till tio bästa
            länderna till att i dag ligga på plats 3034. Det tycker jag inte
            är acceptabelt om vi ska vara ett land som ägnar sig åt miljöfrågor.
          </note>
          <note>
            Jag vet att Lars Hjälmered och Moderaterna många gånger sagt
            att Sverige är ett av de länder som har den absolut främsta och
            mest ambitiösa klimatpolitiken. Anser Lars Hjälmered, med tanke
            på dessa siffror vad gäller rankningen, att det fortfarande är
            så?
          </note>
          <note type="speaker">
            Anf. 69 LARS HJÄLMERED (M) replik:
          </note>
          <note>
            Herr talman! Det är otvetydigt så om vi jämför det svenska klimatåtagandet
            med andra länders i Europeiska unionen. Sverige har den mest ambitiösa
            klimat- och energipolitiken. Det är i politiken lätt att säga
            att någonting ska fördubblas eller förminskas eller ändras på
            något sätt, men utmaningen är ofta att gå från ord till handling.
            Det är vad Alliansen har gjort genom att koppla åtgärderna, krona
            för krona och gram för gram, för att kunna nå målen.
          </note>
          <note>
            Statistiken är, som Johan Löfstrand sade, viktig att ta upp.
            Jag tycker att man verkligen ska analysera den, ta lärdom och
            se vilka steg vi måste ta framåt. Där har Alliansen pekat ut att
            vi till 2030 har en vision om att Sverige ska ha en fossiloberoende
            fordonsflotta. Det är en tydlig färdriktning framåt och en jätteviktig
            utmaning på klimatområdet.
          </note>
          <note>
            Hittills har vi poängterat ett antal viktiga satsningar som vi
            gör. Varje år läggs ungefär en halv miljard skattekronor i fordonsrelevant
            forskning, på nya bränslen och ny teknologi. Vi har haft skattefrihet
            för privatpersoner som köper en miljöklassad bil, vi har temporärt
            sänkt förmånsvärden, vi har skattefrihet på biobränslen, alltså
            en lång rad åtgärder som vi är beredda att fortsätta att använda
            för att kunna ställa om den svenska fordonssektorn.
          </note>
          <note>
            Det är sådant vi kan finna i Naturvårdsverkets statistik, men
            det är också viktigt att titta på den långsiktiga trenden. Naturvårdsverket
            skriver att den långsiktiga trenden är att Sverige stegvis minskar
            utsläppen.
          </note>
          <note>
            Slutligen tycker jag, herr talman, att ekonomi och miljö hänger
            ihop. Det är lätt att säga att vi vill göra satsningar, men det
            handlar om att också ha ordning och reda i ekonomin. Vi ser vilka
            dikeskörningar som sker i andra delar av Europa, och då blir det
            lite problematiskt för Johan Löfstrand att man föreslår höjda
            inkomstskatter, höjda socialavgifter för unga, höjd restaurangmoms,
            minskad RUT och ROT och en lastbilsskatt. När vi samtidigt befinner
            oss i en orolig ekonomisk tid skulle jag säga att det riskerar
            att ge en fördjupad nedgång i den svenska ekonomin, en försvårad
            återhämtning och försvagade skyddsvallar mot den finanskrasch
            som det finns risk för i Europa. Det är en dålig politik. Det
            skulle drabba miljöpolitiken i Sverige.
          </note>
          <note type="speaker">
            Anf. 70 JOHAN LÖFSTRAND (S) replik:
          </note>
          <note>
            Herr talman! Visst har vi ambitiösa miljö- och klimatmål i Sverige.
            Det beror i mångt och mycket på att vi tidigare haft en klart
            uttalad politik som inneburit att vi energieffektiviserat och
            att vi har en energimarknad i Sverige som bygger på en stabil
            energiproduktion. Men var kommer vi att befinna oss i framtiden?
            Just nu pekar allt i fel riktning. Utsläppen ökar. Vi tappar i
            de undersökningar där man försöker jämföra olika länders ambitioner.
            Det visar sig gång på gång att ambitionerna i Sverige minskar.
          </note>
          <note>
            Jag håller med Lars Hjälmered om att ekonomi och miljö hänger
            ihop. Därför menar jag att vi borde satsa mer på miljö och miljöteknik.
            Jag är helt övertygad om att de 5 miljarder som det kostar att
            sänka krogmomsen hade gett många fler jobb i miljösektorn än det
            kommer att ge i restaurang- och krogsektorn.
          </note>
          <note>
            Visst ska vi diskutera dessa frågor. Jag tror att det kommer
            att krävas styrmedel och att man måste våga ta i de svåra frågor
            som finns i dag. Ett av de områden som den borgerliga regeringen
            inte ens vågar titta på är transportsektorn. Där har vi ett av
            de absolut största problemen både i Sverige och internationellt.
            Här vågar man inte ens lyfta på ett filthörn och se de problem
            som finns eftersom man inte har några lösningar. Man vågar därför
            inte ta i dessa frågor.
          </note>
          <note>
            Återigen: Anser Lars Hjälmered att Sverige fortfarande är ett
            av världens mest ambitiösa länder när det gäller klimatpolitiken?
            När han svarat på den frågan får han mycket gärna svara på vilka
            ytterligare åtgärder regeringen kommer att komma med för att lösa
            problemen med ökade utsläpp och de försämringar som finns på det
            miljöpolitiska området.
          </note>
          <note type="speaker">
            Anf. 71 LARS HJÄLMERED (M) replik:
          </note>
          <note>
            Herr talman! Låt mig börja med att säga att det är glädjande
            att Johan Löfstrand tycker att det är bra med miljötekniksatsning.
            Det är en stor sak för regeringen att sjösätta en sådan. Det handlar
            om 400 miljoner kronor för att kommersialisera mer miljöteknik,
            att få fler företag, att få fler företag att växa och framför
            allt att få fler svenska företag som kan gå ut på den internationella
            marknaden. Det är en jättepotential vad gäller att skapa jobb
            i Sverige och kunna bidra till klimatet och andra viktiga miljöutmaningar.
            Jag ser mycket fram emot det ambitiösa arbete som regeringen har
            på det området.
          </note>
          <note>
            När det gäller fordonssektorn har Alliansen tydligt pekat ut
            en vision som syftar framåt, den fossiloberoende fordonsflottan
            2030. Det är en jätteutmaning, ärligt talat, för tittar vi på
            Sverige har vi komparativa fördelar i andra delar av ekonomin.
            Vi har till exempel en koldioxidsnål energisektor till skillnad
            från många länder på kontinenten, men tittar vi på transportsektorn
            har vi en jätteutmaning framöver.
          </note>
          <note>
            Många av de initiativ och styrmedel vi satt på plats under de
            senaste åren, med skattefrihet, temporära sänkta förmånsvärden,
            skattefrihet för biobränslen och mycket annat har gett effekt.
            I oktober 2006 fanns det enligt statistik från Transportstyrelsen
            30 000 miljöfordon i Sverige. Enligt den senaste statistiken,
            från september 2011, fanns 465 000 bilar registrerade. Vi ser
            alltså, trots allt, en ganska snabb omställning av den svenska
            transportsektorn. Det är viktigt att vi gör fortsatta insatser
            på det området.
          </note>
          <note>
            För mig går det hand i hand, för jag kopplar det till budgeten
            och till att vi har ordning och reda i ekonomin. Det är lätt att
            säga att man vill göra olika satsningar, och därför är det lite
            tråkigt att Socialdemokraterna, som har en stolt historia av att
            hålla ordning och reda i svensk ekonomi, nu är på väg ned i diket
            genom att ha delvis ofinansierade förslag i sin budget.
          </note>
          <note type="speaker">
            Anf. 72 JENS HOLM (V) replik:
          </note>
          <note>
            Herr talman! Jag har två frågor till Lars Hjälmered.
          </note>
          <note>
            Du fick en fråga tidigare om vilka nya satsningar som regeringen
            tänker föreslå för klimatet. Jag tycker inte att vi fick något
            riktigt svar på den frågan. Statistiken visar nu att utsläppen
            gick upp från 59,7 miljoner ton koldioxidekvivalenter till 66,2
            miljoner ton. Det är en ökning med nästan 11 procent. Då borde
            rimligen regeringen föreslå nya klimatåtgärder.
          </note>
          <note>
            Min andra fråga rör den så kallade reformen av CDM som skulle
            presenteras i Durban. Det blev ingen stor CDM-reform. Det enda
            nya som man föreslog var att koldioxidlagring, CCS, carbon capture
            and storage, ska införas som ett framtida möjligt CDM-projekt.
            Det enda vi vet om CCS är att det är en extremt dyr teknik som
            inte finns i dag. Men om det blir en form av CDM-projekt kommer
            det att bli miljontals med CDM-krediter som ska gå till denna
            verksamhet. Vad anser Moderaterna om det?
          </note>
          <note type="speaker">
            Anf. 73 LARS HJÄLMERED (M) replik:
          </note>
          <note>
            Herr talman! Jag tror att det viktigaste när det gäller att investera
            klimatmässigt i andra länder är att se till de behov som finns
            i många av världens fattigaste länder. Vid det klimattoppmöte
            som ägde rum häromåret i Köpenhamn fattades beslut om snabbstartsfinansiering.
            Sverige är ett av de länder som inte bara undertecknade utan som
            faktiskt har levt upp till vad man har sagt om att under åren
            20102012 avsätta nästan 8 miljarder kronor till att investera
            i många av världens fattigaste länder. Mali och Bolivia är två
            exempel på detta. Inte sällan handlar det om investeringar i jordbruket
            för bättre utkomst och skydd mot klimatförändringar. Det är utomordentligt
            viktiga investeringar.
          </note>
          <note>
            Jag välkomnade det möte som skedde häromveckan i Sydafrika. Man
            tittar på frågorna om klimatinvesteringar i andra länder. Jag
            är den förste att se att det finns brister i systemet. Men systemet
            som sådant, med möjligheterna att göra väldigt effektiva investeringar
            som ger pang för pengarna och med stora utsläppsminskningar kopplade
            till hur många kronor man investerar, är utomordentligt viktigt
            att fortsätta med.
          </note>
          <note>
            Herr talman! Jag skulle vilja komma in på budgeten. Det var ett
            osande och i många stycken imponerande tal som Jens Holm höll
            i talarstolen för en liten stund sedan, men det är lite problematiskt.
            I er budget föreslår ni tiotals miljarder i höjda skatter. Vi
            är inne i en orolig ekonomisk tid. Man kan fråga sig vad som händer
            med nedgång och återhämtning i svensk ekonomi. Hur ska vi kunna
            stå pall under en ekonomiskt orolig tid i Europa, i synnerhet
            som ni inte ställer er bakom budgetregelverket med utgiftstak?
            Det är väldigt oroande med denna lite mer sydeuropeiska inställning
            till svensk ekonomi.
          </note>
          <note type="speaker">
            Anf. 74 JENS HOLM (V) replik:
          </note>
          <note>
            Herr talman! Jag noterar att Lars Hjälmered egentligen inte svarade
            på någon av de frågor jag ställde. Jag ställde två frågor för
            att det inte skulle vara alltför svårt att svara på dem. Jag tar
            dem väl igen.
          </note>
          <note>
            Vi ser nu att utsläppen ökar med nästan 11 procent i Sverige.
            Vi har en statsminister från ditt parti, Fredrik Reinfeldt, som
            säger att det inte behövs några som helst nya åtgärder på klimatområdet.
            Du, Lars Hjälmered, vet mycket väl att vi måste vidta nya åtgärder
            om vi inte ska driva planeten till en katastrof. Nu vill jag höra
            från Moderaterna: Finns det några nya åtgärder för att minska
            de svenska utsläppen?
          </note>
          <note>
            Min andra fråga rörde att man lägger in koldioxidlagring som
            framtida CDM-projekt. Jag tolkar det som att Moderaterna tycker
            att det är bra. Det tycker jag är väldigt oroväckande.
          </note>
          <note>
            Du skickade en passning om Vänsterpartiets ekonomiska politik.
            Vi tycker att dagens regim är alldeles för lågt satt vad gäller
            hur mycket pengar vi kan lägga på vård, skola och omsorg. Vi tycker
            att det är fullt rimligt att höja skatterna för höginkomsttagare
            i Sverige och att höja skatterna för dem som smutsar ned. Det
            är bara på det sättet vi får in pengar för att bedriva ett aktivt
            klimatarbete.
          </note>
          <note>
            Lars! Eftersom du nu har två minuter kvar: Ägna en minut åt fråga
            ett och en minut åt fråga två!
          </note>
          <note type="speaker">
            Anf. 75 LARS HJÄLMERED (M) replik:
          </note>
          <note>
            Herr talman! Vi börjar med frågan om klimatet och trenderna.
            Statistiken från Naturvårdsverket manar verkligen till eftertanke
            och analys om man tittar närmare på vad som händer med de faktiska
            utsläppen i Sverige. Så är det absolut. Men av statistiken är
            det också tydligt att vi inte pratar om något långsiktigt trendbrott.
            Naturvårdsverket självt säger att det har skett en ökning 2010
            relativt 2009 eftersom det varit en kall vinter och en urstark
            återhämtning i svensk ekonomi.
          </note>
          <note>
            Det hindrar inte att man måste analysera och titta framåt vad
            vi kan göra mer i Sverige. Jag pekade ut att en av våra viktigaste
            utmaningar över tid i Sverige handlar om den svenska transportsektorn.
            Jag har sagt det flera gånger, och det kan vara ett svar på din
            fråga. Tillsammans med kollegerna i vår allians har vi pekat ut
            en fossiloberoende fordonsflotta som det långsiktiga målet. Det
            kommer att kräva mycket insatser och arbete för att nå dit, men
            det är nationellt sett en av de viktigaste utmaningar vi har framför
            oss.
          </note>
          <note>
            När det gäller CDM-projektet och att investera i andra delar
            av världen tycker jag att instrumentet som sådant är urviktigt
            att använda. Man kan för det första få väldigt kostnadseffektiva
            klimatåtgärder. För det andra kan det tillsammans med annat hjälpa
            fattiga länder och ge pengar och teknik som behöver föras över,
            vilket väldigt ofta är det som efterfrågas. Jag tycker att vi
            ska vara öppna för att titta på hur man kan utveckla detta på
            olika sätt inom FN-systemet. FN talar om att det ska vara additionella
            åtgärder som ger lokala arbetstillfällen. Det finns ett antal
            tydliga kriterier som ska uppfyllas. Det borde vara den allmänna
            inriktningen, vare sig det handlar om koldioxidlagring eller andra
            tekniska lösningar. Jag låser mig inte i dagsläget, annat än vid
            att instrumentet som sådant är viktigt att fortsätta att arbeta
            med.
          </note>
          <note>
            När det gäller budgeten kan man möjligen låta som en papegoja
            när man upprepar det, men för mig går detta hand i hand med en
            hållbarhet socialt, ekonomiskt och miljömässigt. Det är väldigt
            lätt att prata om att man vill göra storstilade satsningar, men
            är det så att man inte uppfyller budgetregelverket i Sverige det
            är ingen oäven åsikt att tycka på det sättet är det problematiskt,
            för det är detta som har lett till dikeskörningar i Sverige tidigare
            och i andra länder i Europa i dagsläget.
          </note>
          <note type="speaker">
            Anf. 76 HELENA LEANDER (MP) replik:
          </note>
          <note>
            Herr talman! Jag vet inte hur Lars Hjälmered känner, men jag
            känner att 10 procent i ökade växthusgasutsläpp på ett år är ganska
            mycket. Det är ganska kämpigt om vi samtidigt ska hävda att vi
            har Europas, världens eller något annats bästa och mest ambitiösa
            klimatpolitik. Vi kan hänvisa till konjunkturuppgång och kalla
            vintrar, men ärligt talat är 10 procent mycket.
          </note>
          <note>
            Nu har Lars Hjälmered fått ett antal chanser att förklara vad
            han ska göra för att möta denna oroväckande uppgång. Det jag har
            lyckats identifiera är att man har ett mål om en fossiloberoende
            fordonsflotta till 2030. För det första är det inte något nytt;
            man har pratat om det tidigare. För det andra är det inte en åtgärd,
            utan ett mål.
          </note>
          <note>
            Jag ger dig helt enkelt en till chans. Vad är det för nya åtgärder
            på klimatområdet som ska komma för att vi ska kunna vända denna
            ytterst oroväckande ökning av växthusgasutsläppen till en minskning?
          </note>
          <note type="speaker">
            Anf. 77 LARS HJÄLMERED (M) replik:
          </note>
          <note>
            Herr talman! Det är möjligt att man inte är nöjd med svaret.
            Jag har tittat på statistiken, och som jag har sagt ett par gånger
            nu tycker jag att den manar till eftertanke och analys av siffrorna.
            Det är en oroande utveckling med en 10-procentig ökning från ett
            år till ett annat. Man bör fundera på hur det kan komma sig att
            det varit på det sättet. Naturvårdsverket är tydligt och säger
            att det finns några anledningar som spelar in i detta: temperatur,
            vattentillgång och återhämtning i konjunkturen. Alla har de i
            någon mening pekat negativt, vilket slår igenom i den här typen
            av siffror. De säger också, herr talman, att utsläppen för de
            flesta branscher 2010 var under 2008 års nivå. Det gör inte att
            jag är fullt ut nöjd med detta, men jag säger att det är lite
            mer komplext än att man bara kan säga att det är ett trendbrott,
            för Naturvårdsverket självt säger att det inte är tal om det.
          </note>
          <note>
            För vår del fortsätter detta utifrån de långsiktiga beslut som
            fattades under förra mandatperioden om en samlad klimat- och energipolitik.
            Vi har kopplat det 40-procentiga svenska målet krona för krona
            och gram för gram för att kunna nå det målet. Det ligger fast
            fram till 2020.
          </note>
          <note>
            När det gäller till exempel transportsektorn har vi sagt att
            vi i dagsläget, denna mandatperiod, inte ser behov av att göra
            annat än det som ligger i beslutet. Där sker skatteförändringar
            2011, 2013 och 2015 som en del i det samlade paketet. Men för
            att över tid nå den långsiktiga visionen kommer det absolut att
            bli aktuellt att fundera på hur vi utformar forskning och styrmedel
            i framtiden.
          </note>
          <note>
            Vi kan se att det vi använt i dagsläget med skattefrihet för
            biobränslen och köp av miljöbilar, temporärt sänkta förmånsvärden
            och en del andra initiativ har gett tydlig effekt i exempelvis
            mängden miljöfordon i Sverige. Vi är beredda att fortsätta att
            använda detta och andra typer av instrument för att nå den långsiktiga
            visionen.
          </note>
          <note type="speaker">
            Anf. 78 HELENA LEANDER (MP) replik:
          </note>
          <note>
            Herr talman! Om det är ett trendbrott eller inte är lite svårt
            att se innan man får fler års statistik, så att man kan se hur
            trenden fortsätter. Det enda vi kan konstatera är att det är en
            kraftig ökning. Lars Hjälmered har givetvis rätt i att det finns
            en del förmildrande omständigheter för regeringen, som kalla vintrar
            och konjunkturuppgång. Men 10 procent är ganska mycket. Även om
            man kan räkna bort en del av detta på grund av dessa omständigheter
            är det fortfarande en utveckling som går åt helt fel håll. Utsläppen
            ska inte öka, inte ens lite. De ska minska.
          </note>
          <note>
            Då tänker jag att man skulle behöva vidta fler åtgärder.
          </note>
          <note>
            Regeringen kallade förra mandatperioden in en klimatberedning
            som skulle ta fram ett antal åtgärder, och man tog fram en lista
            på 50 olika åtgärder ungefär. Man räknade ut att detta skulle
            kunna bidra till väsentliga utsläppsminskningar.
          </note>
          <note>
            Hur många av dem har man då genomfört? Det är inte många. Av
            de tunga, konkreta åtgärderna som skulle ge nästan fem miljoner
            ton i minskade utsläpp har man genomfört två kanske en tiondel
            av hela siffran. Det finns ju en massa åtgärder som är färdigutredda
            och där man har beräknat vilka konsekvenser de ska ge. Skulle
            det inte vara läge att sätta i gång att göra något nu när vi ser
            att utsläppen går åt helt fel håll?
          </note>
          <note type="speaker">
            Anf. 79 LARS HJÄLMERED (M) replik:
          </note>
          <note>
            Herr talman! När det gäller klimatarbetet har Sverige satt upp
            ett väldigt högt mål som är frikopplat från förhandlingarna i
            övriga Europa och i andra delar av världen, nämligen 40 procent.
            Vi har kopplat det till åtgärder, krona för krona och gram för
            gram, för att kunna nå målet. Detta måste utvärderas hela tiden
            fram till 2020, men bedömningen har varit att vi kommer att nå
            målet om vi ligger fast med de styrmedel vi har i dag.
          </note>
          <note>
            Utöver att följa upp statistiken tror jag att arbetet i Miljömålsberedningen
            är viktigt framgent. Där bidrar både Helena Leander, jag och andra.
            Det gäller mer än bara klimatet. Vi har ju många andra miljöfrågor
            som är viktiga. Där är vår inriktning att vi ska försöka bidra
            till långsiktiga och breda överenskommelser när det gäller svåra
            miljöutmaningar. Det handlar till exempel om biologisk mångfald
            och skog eller om arbetet med gifter, läkemedel och kemikalier
            i beredningen. Att vi har möjlighet att använda beredningen som
            en plattform för breda överenskommelser är vår tydliga inriktning,
            så att vi jämte det som gäller klimatet också gör andra viktiga
            arbeten.
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 15 december
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 9
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Punkt 14
          </note>
          <note>
            Punkt 20
          </note>
          <note>
            Punkt 23
          </note>
          <note>
            Punkt 25
          </note>
          <note>
            Punkt 29
          </note>
          <note>
            Punkt 30
          </note>
          <note>
            Punkt 31
          </note>
          <note>
            Punkt 34
          </note>
          <note>
            Punkt 36
          </note>
          <note>
            Punkt 41
          </note>
          <note>
            Punkt 42
          </note>
          <note>
            Punkt 43
          </note>
          <note>
            Punkt 45
          </note>
          <note>
            Punkt 48
          </note>
          <note>
            Övriga punkter
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 10
          </note>
          <note>
            Punkt 14
          </note>
          <note>
            Punkt 16
          </note>
          <note>
            Punkt 22
          </note>
          <note>
            Övriga punkter
          </note>
          <note>
            10 § Beslut om ärende som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            11 § (forts. från 8 §) Allmän miljö- och naturvård m.m. (forts.
            MJU1)
          </note>
          <note type="speaker">
            Anf. 80 ANITA BRODÉN (FP):
          </note>
          <note>
            Herr talman! Vi är den första generationen med kunskap om nya
            globala miljörisker. Det ställer stora krav på oss var och en,
            alltifrån vårt deltagande i internationella konferenser till beslut
            på nationell nivå, likaså på våra individuella levnadsval. Just
            i denna stund möts EU:s miljöministrar till ett viktigt miljöråd.
            Sveriges miljöminister kommer i detta sammanhang att uppmana EU:s
            samtliga medlemsländer att likt Sverige ratificera ballastkonventionen.
            Då kan risken minska för att främmande arter kommer ut i olika
            hav.
          </note>
          <note>
            Sverige kommer också på miljörådet att fortsätta driva en tydlig,
            konkret EU-strategi för biologisk mångfald och nödvändiga insatser
            för att bevara och förbättra ekosystemen och ekosystemtjänsterna.
          </note>
          <note>
            Det här svarar på Johan Löfstrands efterfrågan: Var är miljöministern?
            Hon är i Bryssel och kämpar.
          </note>
          <note>
            Folkpartiets utgångspunkt är en helhetssyn, en vilja att samverka
            inom EU och globalt. Vi har stor tilltro till den enskildes kraft
            och det civila samhället, men också till näringslivets delaktighet
            och till ett gott förvaltarskap.
          </note>
          <note>
            Med förvaltarskap menas att på ett klokt och uthålligt sätt förvalta
            varje krona. Den vinner inte något miljörace som förbrukar mest
            pengar, utan det handlar framför allt om att göra skillnad och
            få resultat. Det handlar också om att samverka, att se vad kommuner,
            näringsliv och hushåll kan bidra med och också hur vi kan samverka
            internationellt för att förvalta varje enskild krona på bästa
            sätt.
          </note>
          <note>
            Folkpartiet har ett mångårigt och djupt engagemang i miljö- och
            naturvårdsfrågor, alltifrån bevarandet av de fyra älvarna till
            stora insatser för att skydda Östersjön och den vitryggiga hackspetten
            samt inrättandet av ett antal marina reservat runt våra kuster.
            Skyddet av Arktis är också en liberal hjärtefråga.
          </note>
          <note>
            Folkpartiet och Alliansen anser att det är bra med ekonomiska
            styrmedel. Marknadsmekanismer i nuvarande och nya former kommer
            att vara centrala element i internationella klimatavtal också
            efter 2012. CDM behöver förbättras och förfinas avsevärt. Men
            vi ska inte kasta ut barnet med badvattnet utan kunna använda
            oss av också de här mekanismerna.
          </note>
          <note>
            Vid klimatmötet i Durban antogs en färdplan för Kyoto 2. Det
            är så lätt i denna kammare, herr talman, att bli antingen svart
            eller vit. Vi måste ändå kunna medge och se de framsteg som görs
            och de framsteg som har gjorts även om vi är frustrerade och menar
            att det måste ske så mycket snabbare, så mycket större.
          </note>
          <note>
            Också inom skogsområdet gjordes fortsatta tydliga framsteg inom
            det som kallas REDD plus-område, liksom inom det jordbruksmässiga
            området. Det är nu oerhört viktigt, herr talman, att den gröna
            fonden blir verklighet och att de rika länderna anslår medel till
            detta.
          </note>
          <note>
            Regeringens klimatsatsningar i utvecklingsländerna pekar på det
            ansvar som de industrialiserade länderna har, något som vi drev
            på mycket tydligt under vårt ordförandeskap. Det står också i
            betänkandet att det är viktigt att det klimatbistånd som ges är
            nytt och additionellt, samt att ansträngningar görs att finna
            nya former av finansiering utöver den offentliga. Avskogningen
            är vi alla överens om måste upphöra.
          </note>
          <note>
            Under Sveriges ordförandeskap i EU började EU:s ministrar att
            tala om att möta finanskrisen med grön ekonomi. Det var en viktig
            markering.
          </note>
          <note>
            Herr talman! Den miljömålsberedning som tillsatts av regeringen
            utvecklar nu strategier för att uppnå miljömålen. Det är en viktig
            satsning. Det är en förmån att få delta i det här arbetet, och
            den stora kunskap som experter och utredare tillför är ovärderlig
            inför de beslut som beredningen ska fatta om förslag att lämna
            vidare till regeringen. Lars Hjälmered har nämnt en hel del om
            det så jag tänker inte gå in på de detaljerna utan nämna något
            om den biologiska mångfalden och fungerande ekosystem, som ju
            är grunden för vårt liv på jorden.
          </note>
          <note>
            Nagoyaöverenskommelsen var en milstolpe. Här är jag stolt över
            att vara svensk. Här är jag stolt över att tillhöra ett parti
            som ingår i en regering som har medverkat till framgången i Nagoya.
            Sverige spelade en avgörande roll där. Men nu måste vi förvalta
            den överenskommelsen. Det var en handlingsplan som Jens Holm efterlyste.
            Då kan jag informera Jens om att den i allra högsta grad bereds
            nu i Miljömålsberedningen.
          </note>
          <note>
            En utvärdering och uppvärdering av friluftsrörelsen är också
            något jag känner stolthet över. Jag är glad att vi förra året
            lade fram den första friluftspropositionen någonsin. Nu är det
            en pågående process där en mängd myndigheter samordnar arbetet.
            Tio mål håller på att processas fram.
          </note>
          <note>
            Herr talman! En giftfri miljö är en av huvuduppgifterna för regeringen
            under mandatperioden. Det har också tidigare talare tagit upp.
            Vår nya miljöminister kommer att kunna bidra på ett mycket påtagligt
            sätt i detta arbete eftersom Lena Ek arbetat med just dessa frågor
            inom EU.
          </note>
          <note>
            Den resursförstärkning som Kemikalieinspektionen nu får på 100
            miljoner är betydelsefull. Nu kommer man att kunna genomföra en
            handlingsplan för en giftfri miljö. Det är oerhört positivt och
            nödvändigt. Denna offensiva politik för en giftfri vardag inkluderar
            ökad tillsyn över farliga ämnen och en strategi för Sveriges kommande
            arbete inom EU och internationellt. Den ger också ett vidare uppdrag
            till Miljömålsberedningen.
          </note>
          <note>
            Ett kunskapscentrum för klimatanpassning vid SMHI är ett annat
            viktigt grepp jag vill lyfta fram. Fortsatt uppbyggnad, förmedling
            och samordning av kunskap nationellt, regionalt och internationellt
            är nödvändigt. Länsstyrelser och relevanta myndigheter ska bistå
            med kompetens i detta arbete. Det är nödvändigt att minska sårbarheten,
            något som verkligen lyftes fram i Sårbarhetsutredningen. Jag är
            också glad att jag kan stå här och säga att miljöforskningen ökar.
            Vi har nu att se fram emot ytterligare en forskningsproposition
            där frågorna med all sannolikhet och trovärdighet kommer att inrymmas.
          </note>
          <note>
            Herr talman! Folkpartisten Sverker Thorén stod ofta i denna talarstol
            och varnade för att Östersjön inte kan vänta. Det är därför glädjande
            att regeringen satsar på en Östersjömiljard, Östersjöambassadör,
            fördjupat Helcomarbete, 90 miljoner årligen för lån till den svensk-finska
            fonden Nefco och 120 miljoner årligen till LOVA, det vill säga
            vattenvårdsinsatser. Med starkt bidrag från Thoréns kamp samordnas
            dessutom insatser i det Östersjöstrategiska arbetet mellan 40
            myndigheter. Då ska vi också nämna den stora Östersjösatsningen
            som har sjösatts inom EU.
          </note>
          <note>
            När jag hör Johan Löfstrand tala om kraft och satsningar kan
            jag inte låta bli att nämna att när jag bläddrade tillbaka bland
            satsningar de gångna åren noterade jag att Östersjösatsningen
            av Socialdemokraterna fick ett bidrag på 6 miljoner kronor årligen.
            Det är skillnad, mina vänner. Vi vill göra skillnad, och vi visar
            det också med kronor och ören.
          </note>
          <note>
            Avslutningsvis, herr talman, vill jag nämna några ord om allemansrätten.
            Den genomlysning som gjorts på initiativ av en expertgrupp på
            Naturvårdsverket har redovisat sina synpunkter. De kommer att
            remissbehandlas och så småningom leda till en rapport till regeringen.
            Jag utgår från att rapporten ska behandlas i riksdagen.
          </note>
          <note>
            Sverige och övriga nordiska länder är unika i världen med att
            ha bevarat sedvanerätten att få vistas fritt i skog och mark.
            Allemansrätten är unik, något som Folkpartiet ständigt påtalat.
            I regeringens friluftsproposition liksom i Sverige det nya skogslandet
            lyfter regeringen fram frågan. Det finns dock behov av ökad information
            om de skyldigheter och försiktighetsåtgärder som medföljer allemansrätten.
          </note>
          <note>
            Respekt och dialog mellan markägare och allmänhet är A och 0.
            Vi bör vara öppna för att förtydliga och informera om ett hållbart
            förhållningssätt för att kunna värna vår unika svenska rörelsefrihet
            i skog och mark även i fortsättningen.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 81 ROGER TIEFENSEE (C):
          </note>
          <note>
            Herr talman, riksdagskolleger och åhörare! Innan jag går in på
            mitt anförande vill jag kommentera att Johan Löfstrand i sitt
            anförande försökte göra en poäng av att miljöminister Lena Ek
            inte deltar i dagens debatt. Johan Löfstrand vet mycket väl att
            Lena Ek i dag deltar i ministerrådet och företräder Sverige i
            EU. Om jag känner oppositionen rätt hade man gjort en poäng av
            att hon inte var på ministerrådet om hon hade varit här för att
            debattera. Damned if you do and damned if you don´t. Det är en
            rätt känd härskarteknik, dubbelbestraffning, som jag tycker att
            jag vi borde avstå från att använda i riksdagens kammare. Jag
            tycker att vi ska ha en bättre debattnivå än så.
          </note>
          <note>
            Herr talman! I mitt anförande tänkte jag ha fokus på klimatarbetet.
            Det är naturligt så här dags på året. I andra halvan av december
            är det varje år en stor diskussion. Varje år hålls det ett klimatmöte
            i FN:s regi. Så här dags på året handlar det mycket om analysen.
            Hur gick det? Är det otillräckligt? Vad kunde ha gjorts annorlunda?
          </note>
          <note>
            För två år sedan, efter klimatmötet i Köpenhamn, var besvikelsen
            otroligt stor. Förväntningarna var högt uppskruvade, men världens
            ledare hade inte levererat. Det var brist på politiskt mod. Låsningarna
            mellan industriländerna och utvecklingsländerna gjorde att Köpenhamnsmötet
            blev ett antiklimax och en stor besvikelse. Det kan vi alla vara
            överens om i kammaren.
          </note>
          <note>
            I år efter klimatmötet i Durban i Sydafrika finns det anledning
            att vara försiktigt optimistisk. Parterna enades om att etablera
            en andra åtagandeperiod under Kyotoprotokollet för 2013 till 2017.
            Parterna enades också om att ta fram en färdplan mot en ny rättslig
            överenskommelse som ska omfatta alla parter. Det är en viktig
            del att omfatta alla, inklusive stora utvecklingsländer som Kina
            och Indien och industriländer som USA, som har stått utanför tidigare.
          </note>
          <note>
            Herr talman! Det är viktigt att världens länder kunde enas om
            ramarna. Sedan är det också viktigt att understryka att det stora
            arbetet återstår, det vill säga att fylla ramarna med innehåll.
            Men alternativet förskräcker. Alternativet var att klimatförhandlingarna
            totalt hade brakat samman.
          </note>
          <note>
            Om man analyserar det politiska spelet som gjorde att man i Durban
            tog ett litet steg framåt, framkommer det att EU lyckades liera
            sig med önationerna inom G77-gruppen och på så sätt bryta upp
            G77-gruppen. Man ställde helt enkelt Indien och Kina, som delar
            av G77-gruppen, och USA, som industriland, inför ett faktum som
            de inte kunde runda. Därmed finns nu åtminstone en färdplan för
            hur vi ska gå vidare i klimatförhandlingarna på internationell
            nivå.
          </note>
          <note>
            Herr talman! Vid Köpenhamnsmötet lyckades inte EU med detta,
            det vill säga att bryta upp G77-gruppen. Man höll samman, och
            det var tydliga låsningar mellan industriländer och utvecklingsländer.
            Det är överbryggningarna vi börjar se tendenserna till nu. Uppdelningen
            mellan industriländer och utvecklingsländer finns i Kyotoprotokollet.
            Det ska vi vara noga med att komma ihåg. Det är viktigt att knutarna
            i motsättningarna kan lösas upp.
          </note>
          <note>
            Mycket återstår att göra, men jag är stolt över att EU som aktör
            och Sveriges miljöminister Lena Ek som aktör har spelat en viktig
            roll för att vi kan vara försiktigt optimistiska inför framtiden.
          </note>
          <note>
            Herr talman! Det faktum att de svenska utsläppen av växthusgaser
            ökade 2010 jämfört med 2009 stämmer till en ödmjuk hållning. Det
            visar att vi har mycket kvar att göra. Det visar också att det
            fortfarande finns ett tydligt samband mellan ekonomisk aktivitet
            och utsläpp. Men det visar framför allt att det finns ett samband
            mellan stränga vintrar och uppvärmningsbehov.
          </note>
          <note>
            Det är därför det är viktigt att fortsätta att jobba för att
            ekonomin blir resurseffektiv, att vi kan decoupla, om jag försvenskar,
            alltså bryta sambandet mellan ekonomisk aktivitet och utsläpp.
            Det var nämligen det kraftiga fallet i ekonomisk aktivitet 2009
            som gjorde att vi fick en mycket bättre utsläppsstatistik 2009
            jämfört med 2008. Sedan började den ekonomiska aktiviteten återhämta
            sig, och det gjorde att vi fick en kraftig utsläppsökning mellan
            2009 och 2010.
          </note>
          <note>
            Det sätter fokus på behov av fortsatt omställning dels av energisystemet,
            dels av transportsystemet.
          </note>
          <note>
            Herr talman! Det har frågats här: Vad ska regeringen göra? Ni
            gör ingenting i den här budgeten. Nej, men vi fullföljer saker
            som vi har gjort i tidigare budgetar. Det är viktigt att understryka.
            Energiöverenskommelsen ska fullföljas, och energisystemet är på
            god väg att ställas om.
          </note>
          <note>
            Vi har tidigare för vår elförsörjning varit ensidigt beroende
            väldigt mycket av kärnkraft och vattenkraft. Vi kunde se de gångna
            vintrarna att på grund av att kärnkraftverk stod stilla för ombyggnad
            och renovering och på grund av låga nivåer i våra vattenmagasin
            blev vi beroende av import. Det visar att vårt elsystem inte är
            tryggt och inte levererar försörjningstrygghet. Det är därför
            som energiöverenskommelsen är så tydlig i att bygga ut ett tredje
            förnybart ben.
          </note>
          <note>
            Då kan man se, herr talman, att under den senaste tolvmånadersperioden
            har vi haft 22 terawattimmar el från kraftvärme och vindkraft,
            som har levererats in i systemet. Därav har vindkraften stått
            för 5 terawattimmar. Det är inte ett obetydligt tillskott till
            vårt energisystem. Dels gör det oss, som jag var inne på, mindre
            sårbara när andra delar av systemet inte levererar som de ska.
            Dels bidrar det till att pressa priset på elmarknaden eftersom
            vindkraften har ett väldigt lågt rörligt pris.
          </note>
          <note>
            Herr talman! Om jag går vidare till transportsystemet ser jag
            det fortfarande som en väldigt stor utmaning. Regeringens mål,
            som jag har varit inne på tidigare i debatten, är att vi till
            2030 ska ha en fossiloberoende fordonsflotta.
          </note>
          <note>
            I den här budgeten finns det förslag om att jobba vidare. Det
            har också lagts fram förslag tidigare. Vi gjorde ett stort fordonsskattepaket
            under förra mandatperioden som hade en större miljöstyrande effekt
            än vad de miljöskatteförändringar som de rödgröna gick till val
            på innebar. Alla de delarna när det gäller successiv nedtrappning
            av nedsättningar, alltså höjda skatter för industrin, har vi inte
            sett den fulla effekten av. Det går stegvis fram till 2015.
          </note>
          <note>
            I den här budgeten går vi vidare med förslag om en supermiljöbilspremie
            för de bilar som släpper ut allra minst koldioxid. I propositionen
            finns också en avisering om att miljöbilsdefinitionen bör skärpas
            från den 1 januari 2013 så att den femåriga skattebefrielsen för
            miljöbilar går till de mest miljöanpassade alternativen. Regeringen
            slår också fast att miljöbilsdefinitionen därefter, alltså efter
            2013, successivt bör skärpas.
          </note>
          <note>
            Ja, vi behöver komma med nya förslag i nya budgetar. Det har
            kommit upp sådana frågor apropå jämförelsen mellan 2009 och 2010.
            Jag ser att en naturlig fortsättning är ett förslag att låta supermiljöbilspremien
            omfattas i ett avgiftsbonussystem, som skulle vara statsfinansiellt
            neutralt. Vi har ju sett att miljöbilspremien tidigare och supermiljöbilspremien
            nu slår i budgettaket, eller glastaket, om de blir lyckosamma,
            och då måste man börja jobba om dem. Därför tror jag på att göra
            ett statsfinansiellt neutralt avgiftsbonussystem.
          </note>
          <note>
            Jag ser i oppositionspartiernas förslag att de är inne på samma
            saker. Det är intressant. Jag tycker att det är lovvärt för en
            fortsatt diskussion om vad vi behöver göra gemensamt här i Sverige
            för att minska transportsystemets klimatpåverkan. Jag tycker också
            att det är ett bra avsteg från de förslag vi har sett tidigare
            från oppositionen. Man har lagt fram förslag till synes på transportområdet,
            exempelvis kilometerskatt, men där har det viktigaste varit hur
            många miljarder det ska dra in till statskassan. De ska ju användas
            på annat område för att den alternativa budgeten ska gå ihop,
            och det viktiga har inte varit den klimatstyrande, miljöstyrande
            effekten.
          </note>
          <note>
            Jag tycker att det är en bra öppning för att ha fokus på miljöstyrning.
            När det gäller skatter och avgifter på miljöområdet är det detta
            som är det viktiga, inte den fiskala effekten.
          </note>
          <note>
            Nu har vi ett halvår framför oss 2012 med dels mötet Stockholm
            + 40, som kommer att ha fokus på grön ekonomi och omställning
            till ett hållbart ekonomiskt system, dels mötet Rio + 20 lite
            senare. Stockholmsmötet föregår det och kommer att spela in viktiga
            saker till det. Då är det bra att vi gemensamt i denna kammare
            och i diskussionen i Sverige kan ha fokus på grön ekonomi och
            vara överens om att miljöskatter och avgifter ska vara miljöstyrande,
            inte nödvändigtvis fiskala. De kan ha en positiv effekt, men det
            är fel att först bestämma hur många miljarder man ska dra in utan
            att veta hur man ska utforma det och utan att veta vilken miljöstyrande
            effekt det får.
          </note>
          <note>
            Jag vill avsluta, herr talman, med att yrka bifall till utskottets
            förslag och avslag på samtliga reservationer.
          </note>
          <note type="speaker">
            Anf. 82 JOHAN LÖFSTRAND (S) replik:
          </note>
          <note>
            Herr talman! Jag vill börja med att säga att jag är glad att
            Roger Tiefensee erkänner att det finns en del kvar att göra på
            miljöområdet. Han var den första borgerliga företrädaren som sade
            det. Jag håller med det finns en del att göra. Tyvärr verkar det
            vara något annat parti som styr miljöfrågorna i regeringen än
            Centerpartiet, men det får ni väl diskutera internt.
          </note>
          <note>
            Regeringen har föreslagit att man från 2012 kommer att ta bort
            nedsättningen av förmånsvärdet för etanolbilar, det vill säga
            den skatt man betalar för förmånen att arbetsgivaren står för
            bilen. Den här förändringen tror jag och många med mig kommer
            att innebära ganska stora negativa konsekvenser för etanolbilsförsäljningen,
            framför allt gällande tjänstebilar. Det är ändå tjänstebilsmarknaden
            som är väldigt styrande kring hur den framtida personbilsparken
            kommer att se ut, och dagens tjänstebilar är morgondagens begagnade
            bruksbilar.
          </note>
          <note>
            Bland miljöbilarna finns det inte speciellt många alternativ
            med ett nedsatt förmånsvärde. Det är de så kallade laddhybriderna,
            som är väldigt dyra och inte speciellt funktionella än så länge.
            Det är biogasbilar. Problemet med biogasbilar är att vi på många
            ställen i landet i dag inte har tillräckligt mycket biogas att
            tillgå, vilket innebär att för varje ny biogasbil som kommer ökar
            inblandningen av naturgas. Det innebär att det i dagsläget inte
            finns speciellt många bra alternativ.
          </note>
          <note>
            Detta innebär att man kommer att välja bensinbilar eller dieselbilar
            eftersom det inte finns några miljöbilar att tillgå i dag.
          </note>
          <note>
            Min fråga till Roger Tiefensee är väldigt enkel: Är det regeringens
            och Centerpartiets intention att så gott som helt utradera etanolbilen
            som ett tjänstebilsalternativ? Det är det som jag tror att detta
            förslag kommer att innebära.
          </note>
          <note type="speaker">
            Anf. 83 ROGER TIEFENSEE (C) replik:
          </note>
          <note>
            Herr talman! Tack, Johan Löfstrand, för din fråga! Jag hoppas
            att du kan återkoppla påståendet att vi inte ska använda oss av
            härskartekniker i kammaren. Det vore bra om du insåg att det var
            precis det du gjorde.
          </note>
          <note>
            När det gäller förmånsvärdet för etanolbilar framgår det tydligt
            i betänkandet och i regeringens proposition att etanolbilar bedöms
            som en mogen teknik och att fokus när det gäller nedsatt förmånsvärde
            ska vara på elbilar och gasbilar. Jag tycker generellt sett att
            det är viktigt att ha fokus på att bilar ska vara snåla. Tyvärr
            har etanolbilarna varit rätt törstiga.
          </note>
          <note>
            Det kommer fortsatt att vara intressant med etanolbilar som förmånsbilar
            om tillverkarna inte bara har en teknik utan också ser till att
            bilarna är bränslesnåla. Då kommer bara det faktum att vi har
            en skattebefrielse på etanolbränslet att göra att man köper etanolbilar
            om man tycker att det är ett bra alternativ.
          </note>
          <note type="speaker">
            Anf. 84 JOHAN LÖFSTRAND (S) replik:
          </note>
          <note>
            Herr talman! Det låter lite grann som att Roger Tiefensee inte
            riktigt har förstått vad förändringen kommer att innebära på kort
            sikt. Jag har talat med ett antal företrädare för etanolbranschen
            och framför allt från tjänstebilsbranschen. De säger att om ungefär
            två tre veckor kommer det inte att rulla ut en enda etanolbil.
          </note>
          <note>
            I dag dricker etanolbilen lite mer även om framtidens etanolbil
            inte kommer att göra det. Men det kommer inte att finnas någon
            marknad. De stora aktörerna kommer att sluta att ha etanolbilar
            som en produkt. Vi kommer här i dagarna att få se i stort sett
            en utradering av etanolen som tjänstebilsprodukt. Det är den bedömning
            som väldigt många aktörer gör både på etanolproduktionssidan och
            även bland dem som distribuerar tjänstebilar.
          </note>
          <note>
            Jag tycker att detta är oerhört kortsiktigt. Jag kan hålla med
            om att den importerade etanolen innehåller ett antal problem miljömässigt.
            Men vi har en snabb frammarsch av lokalt och nationellt producerad
            etanol som är oerhört miljövänligt. Det hade varit bra om man
            väntat med att göra den här förändringen.
          </note>
          <note>
            Konsekvensen kommer att bli att vi i stort sett går från ett
            miljöbränsle som är ganska bra till ingenting eller kanske till
            en biogas där vi åtminstone på kort sikt kommer att få se en väldigt
            stor ökad inblandning av naturgas för att klara de behov som finns.
          </note>
          <note>
            Gällande eventuella härskartekniker tror jag att det i kammaren
            används härskartekniker med jämna mellanrum. Jag tror mycket väl
            att vi hade kunnat flytta debatten om det varit så att miljöministern
            hade velat delta.
          </note>
          <note type="speaker">
            Anf. 85 ROGER TIEFENSEE (C) replik:
          </note>
          <note>
            Fru talman! Tack för detta halva erkännande, Johan Löfstrand,
            om användande av härskartekniker.
          </note>
          <note>
            Så till själva frågan. Vi hade en utfrågning i utskottet i fredags
            med miljöministern. Dagens miljöråd handlar till stor del om EU:s
            strategi för att göra ekonomin klimateffektiv och miljöeffektiv.
            Det är en strategi för hur vi ska få ut mer transportkilometer
            av varje liter bränsle och så vidare.
          </note>
          <note>
            Där har lite grann problemet med etanolbilarna varit att det
            var en teknik. Utan att säga hur effektiv bilen var fick tekniken
            ersättningen. På precis samma sätt tar vi nu bort stora Lexusbilar
            som var hybridbilar. De fick en nedsättning bara för att de var
            hybridbilar.
          </note>
          <note>
            Regeringen har fokus på resultatet. Vi går in på att man måste
            vara ekoeffektiv i de bilar som ska få del av ett nedsatt förmånsvärde.
            Sedan vet Johan Löfstrand mycket väl att den inhemskt producerade
            etanolen används för låginblandning. Den köper alla på marknaden
            som använder bensin.
          </note>
          <note type="speaker">
            Anf. 86 HELENA LEANDER (MP) replik:
          </note>
          <note>
            Fru talman! Tack, Roger Tiefensee, för det ödmjuka erkännandet
            att vi kommer att behöva fler åtgärder på klimatområdet. Det känns
            bra att det ändå finns lite sådan insikt när vi nu ser hur utsläppen
            av växthusgaser ökar.
          </note>
          <note>
            Det är också roligt att Centerpartiet driver avgifts- och bonussystemet
            för bilar. Det är flera partier som driver det. Vi har lite olika
            namn på det. Vi tyckte att snålbilstrappa var det roligaste man
            kunde hitta på. Det är ingen superidé, men det kan fungera det
            också.
          </note>
          <note>
            Är det så att Roger Tiefensee är öppen för en ohelig allians
            är vi här. Annars kommer vi att heja på om det skulle vara så
            att Centerpartiet skulle lyckas få med sig de andra partierna
            i regeringen på att göra någonting på den sidan. Jag tror att
            det behövs.
          </note>
          <note>
            Jag studsade lite grann när Roger Tiefensee sade att regeringens
            fordonsskattepolitik hade större effekt än vad de rödgröna partierna
            gick till val på. Jag skulle gärna vilja få förklarat vad det
            är man räknar i regeringens respektive de rödgröna partiernas
            förlag på området.
          </note>
          <note>
            Jag tänker mig att det man gjort tidigare med liten fordonsskattebefrielse
            för miljöbilar och en koldioxidrelatering av fordonsbeskattningen
            ändå är ganska lite i jämförelse med de höjningar av koldioxidskatten
            som vi rödgröna föreslog och som vi vet är väldigt teknikdrivande.
          </note>
          <note>
            Det gäller för övrigt inte bara inom fordonssektorn. Generellt
            är de lite mer brett verkande åtgärderna viktiga för att på ett
            kostnadseffektivt sätt få ned utsläppen och driva på utvecklingen
            mot en mer hållbara tekniker, metoder och produkter. Hur räknar
            ni?
          </note>
          <note>
            När det gäller kilometerskatten på lasttransporter får vi förvisso
            in pengar som kan användas för klimatsatsningar på järnväg och
            så vidare. Men det är också så att själva skatten som sådan har
            en effekt.
          </note>
          <note>
            Klimatberedningen räknade med att en kilometerskatt för lastbilar
            skulle minska utsläppen med 0,4 miljoner ton koldioxidekvivalenter.
          </note>
          <note type="speaker">
            Anf. 87 ROGER TIEFENSEE (C) replik:
          </note>
          <note>
            Fru talman! Vi börjar med den andra frågan om kilometerskatten
            eller lastbilsskatten, och det har också funnits någon annan benämning.
            Det handlar om att ni fortfarande inte riktigt vet hur det ska
            utformas. Ni vet att det ska dra in drygt 4 miljarder per år.
            Det är det viktiga. Det ska åtminstone i er retorik användas för
            att klara av den lånefinansiering ni vill göra av järnvägsinvesteringar.
          </note>
          <note>
            Finansutskottet granskade detta och hur man ska öka anslagen
            till infrastrukturinvesteringar, vilket Centerpartiet och jag
            mycket gärna gör. Vi ökade det tidigare, och vi kommer att komma
            tillbaka i kommande infrastrukturproposition. Men då ska det göras
            med anslag.
          </note>
          <note>
            Det är inte okej att tro att man kan lura budgetlagen, göra lite
            som greker och lånefinansiera och införa en avgift som inte alls
            hör till sammanhanget. Det viktiga för er är att dra in 4 miljarder.
            Det är fortfarande oklart vad det kommer att innebära.
          </note>
          <note>
            Schablonmässigt räknade Klimatberedningen med 14 kronor milen.
            Men sedan säger Socialdemokraterna att skogsnäringen ska undantas.
            Det är hälften av transportarbetet. Då är det 28 kronor milen
            för de andra.
          </note>
          <note>
            Det kunde vara bra om Helena Leander förklarar hur det är tänkt
            att genomföras. Vet man inte riktigt hur det ska genomföras är
            det rätt så svårt att räkna hem klimateffekterna på det.
          </note>
          <note>
            Vi kommer man sedan tillbaka till fordonsskattepaketet. Det vi
            gjorde som en del i klimat- och energiöverenskommelsen var en
            koldioxidrelatering av fordonsskatten. Vi sänkte beskattningen
            av dieselbilar som hade en väldigt hög skatt. Å andra sidan höjde
            vi den rörliga kostnaden att åka med diesel, det vill säga dieselskatten.
            Jag kan komma tillbaka sedan.
          </note>
          <note type="speaker">
            Anf. 88 HELENA LEANDER (MP) replik:
          </note>
          <note>
            Fru talman! Jag ser fram emot det.
          </note>
          <note>
            Vi tycker att denna lastbilsskatt, kilometerskatt, ska kunna
            användas för att finansiera järnvägssatsningar på precis samma
            sätt som ni använder trängselskatten för att finansiera Förbifart
            Stockholm som kommer att spy ut en massa avgaser.
          </note>
          <note>
            Ni har redan tecknat in trängselskatten för en himla massa år
            framöver för att bygga en motorväg som knappast bidrar till klimatet.
            Är det då så konstigt att vi vill inteckna kilometerskatten för
            ett antal år framöver för järnvägar som snarare hjälper till att
            minska får klimatbelastning? Det är precis samma tänk.
          </note>
          <note>
            När det gäller exakt hur den ska se ut har Klimatberedningen
            tagit fram ett förslag. Det är inte så att vi sitter i regeringsställning
            och har ett helt finansdepartement som kan räkna på de exakta
            detaljerna. Det är en nackdel man har i opposition förutom att
            man inte får igenom sin politik, vilket är ännu tråkigare.
          </note>
          <note>
            Om vi inte kan föreslå saker bara för att vi inte har ett finansdepartement
            som kan räkna på alla exakta detaljer får ni en väldigt lätt match.
            Då får vi inte säga någonting. Jag tycker ändå att det är sjyst
            att man som oppositionsparti kan föra fram: Här har vi en idé.
            Den är utredd i Klimatberedningen, men det är en del exakta detaljer
            som man måste räkna på. Det kommer vi att göra om vi får makten.
          </note>
          <note>
            Jag ser att vi kommer att behöva göra en hel del mer på klimatområdet.
            Fordonssidan är en del. Det handlar om personbilarna, där snålbilstrapporna
            och alla möjliga saker är viktiga. Det handlar om de tunga transporterna,
            där kilometerskatten är en viktig sak.
          </note>
          <note>
            Det handlar också om att ha koldioxidskatten som ett brett verkande
            styrmedel som styr från det som är dåligt till det som är bättre
            för miljön.
          </note>
          <note type="speaker">
            Anf. 89 ROGER TIEFENSEE (C) replik:
          </note>
          <note>
            Fru talman! Jag tackar för att jag fick ta del av Miljöpartiets
            och Helena Leanders tankeram kring kilometerskatt kontra infrastrukturinvesteringar
            och försöket att jämföra detta med trängselskatt i Stockholm och
            Förbifart Stockholm. Jämförelsen haltar dock eftersom Förbifart
            Stockholm ligger i infrastrukturplanen. Den ligger där med anslag.
          </note>
          <note>
            Ni inför en kilometerskatt, och sedan lånefinansierar ni investeringar
            i infrastruktur. Lyssna gärna på finansutskottets kansli! De om
            några är banerförare för budgetlagen. Det här är inget annat än
            tricks med budgetlagen. Det funkar inte att tro att man kan lånefinansiera
            en sak och sedan ha ett helt annat slags finansiering, som man
            dessutom inte vet hur många miljarder den ska dra in, på ett annat
            område. Man vet inte heller hur den ska utformas.
          </note>
          <note>
            Kom gärna tillbaka med förslag om vilka intäkter ni vill ta in
            för att kunna höja anslagsramen! Jag ser mycket väl att man kan
            tänka i ramar som Assar Lindbeck gjorde här tidigare i höstas:
            Staten har egendom. Om man säljer statlig egendom blir det en
            intäkt till statskassan. Då kan man höja ambitionen när det gäller
            investeringar i statlig infrastruktur, som i sin tur blir egendom.
          </note>
          <note>
            Jag hann inte slutföra det jag skulle säga om fordonsskattepaketet
            i det förra replikskiftet. Det ger 1 miljon ton i minskade koldioxidutsläpp.
            Er rödgröna koldioxidskattehöjning, som ni gick till val på, gav
            0,3 miljoner ton. Så var det med den matematiken.
          </note>
          <note>
            Vi gör mycket. Men jag är ödmjuk och säger att mycket återstår
            att göra.
          </note>
          <note type="speaker">
            Anf. 90 IRENE OSKARSSON (KD):
          </note>
          <note>
            Fru talman! Det är spännande att lyssna. Det har varit oerhört
            spännande för mig att få vara en av dem som var i Durban. På ort
            och ställe fick jag se det som jag, mycket förenklat, beskrev
            som pågående regeringssammanträde med förhandlingar och Almedalsvecka
            i megaformat. Någonting sådant var det. Men det är också det som
            gör att jag är oerhört glad över att på ort och ställe ha fått
            se detta arbete. Jag fick vara en del av den grupp från Sverige
            som var där och lyssnade in det goda renommé som Sverige har i
            arbetet både i EU-kretsen och globalt.
          </note>
          <note>
            Jag dristar mig till att ta ännu en bild som sitter hemma på
            kylskåpet. Det är ett antal små möss som formar sig till en hund.
            Katten springer därifrån. Den mus som är svansen på bilden säger:
            Jag sade ju att tillsammans fixar vi det här!
          </note>
          <note>
            Det är så vi måste göra. Till Josef Fransson i Sverigedemokraterna
            vill jag säga att jag inte förstod ditt inlägg över huvud taget.
            Klimatfrågan är en global fråga som måste lösas globalt, regionalt,
            nationellt och väldigt lokalt i ditt, mitt och vårt eget liv och
            våra egna hem. Ända dit ned ska det gå.
          </note>
          <note>
            Jag är oerhört glad över att alliansregeringen tar saken på djupt
            allvar och jobbar med frågorna systematiskt. Som tidigare talare
            har påtalat gör man det också med budget för ögonen.
          </note>
          <note>
            Stoltenberg har apostroferats tidigare i debatten. Han var också
            i Durban och ledde ett antal seminarier. Han konstaterade då:
            Som gammal finansminister vet jag att det bara finns en plånbok
            att ta pengarna ur. Frågan är hur vi hanterar pengarna.
          </note>
          <note>
            Förvaltarskapet är alltså det viktigaste. Hur använder vi resurserna?
            Var gör de mest nytta? Då är det glädjande att se att det som
            vi gör i Sverige är oerhört viktigt. Men det som vi med svenska
            resurser kan göra annorstädes är minst lika viktigt. Det som görs
            med CDM-åtgärder är viktigt. Men det måste bli bättre kontroll,
            och det måste bli bättre efterlevnad. Precis som har sagts tidigare
            i debatten har den diskussionen nu förts mellan Riksrevisionen
            och regeringen. Vi har i betänkandet i dag slutsatserna från utskottet
            i dessa frågor. Jag ser att vare sig revision eller regering tycker
            att det ska vara slut med detta. Däremot ska det bli betydligt
            tydligare och bättre, vilket också var under diskussion i Durban.
          </note>
          <note>
            Fru talman! Det riskerar att bli vissa upprepningar här, trots
            allt. Om vi kommer närmare in i den svenska miljöpolitiken har
            vi ett gemensamt grepp också på miljöfrågorna. Det kan för lyssnare
            och eventuella åhörare på annat sätt kännas som att vi står här
            och är osams om frågan. Nej, i grund och botten tror jag att vi
            i den här kammaren är överens om miljöfrågans betydelse och vikten
            av att vi gör detta långsiktigt och gemensamt.
          </note>
          <note>
            Lars Hjälmered har nämnt Miljömålsberedningens arbete. Det gjorde
            Anita Brodén också, och även jag gör det. Det är en viktig arena
            för att vi över alla partigränser ska kunna ta långsiktiga strategier
            och långsiktigt tänkande för hur vi förändrar till det bättre.
          </note>
          <note>
            Då gäller det att vi omsätter detta i det arbete som görs. Det
            är här vi nu kanske börjar se vissa skiljelinjer. Jag är oerhört
            glad över den satsning som gjordes förra mandatperioden där vi
            kunde konstatera att pengar inte löser allt. Men strukturer kan
            lösa en hel del. Jag tänker på satsningen på byte av skogsmark
            med Sveaskog. Den har inte fallit ut till hundra procent på det
            sätt som vi önskade, men den har fått processen att gå mycket
            längre än vad den annars skulle ha gjort med de resurser som står
            till förfogande i ett ansvarsfullt förvaltarskap av ekonomi.
          </note>
          <note>
            Det som också har gjorts och görs framgent är satsningar där
            Skogsstyrelsen bättre utbildar och rustar skogsägare runt om i
            Sverige. Man har också där satt till en arbetsgrupp med olika
            aktörer inom skogens område för att få en bättre styrning och
            struktur på vad det är man mäter. Hur får vi ett gemensamt förhållningssätt
            och synsätt på kvalitet i vår svenska skog så att vi kan göra
            rätt avsättningar och sköta den på rätt sätt? Vi är många som
            på ett eller annat sätt räknar oss som skogsägare eller vårdare
            av vår svenska skog. Det blir inte bättre än vad vi tillsammans
            gör det till. Därför är det centralt att se markägarnas ansvar
            men också möjligheter i det här. Man ska inte frånta dem detta
            ansvar.
          </note>
          <note>
            Fru talman! Det har talats mycket om energi i denna debatt. Sverige
            har mycket förnybar energi. Men det som också påtalas i betänkandet
            är vikten av den fortsatta tydliga satsningen på förnybar energiproduktion,
            inte minst vindkraft. Detta ser jag med glädje fram mot en fortsättning
            på med de resurser som läggs på teknikutveckling och forskning
            även inom det här området.
          </note>
          <note>
            Miljöbilspremien och superbilspremien har debatterats. För tids
            vinnande kan jag vända blad och konstatera att vi redan har avhandlat
            detta.
          </note>
          <note>
            Däremot ser jag med viss bekymmersamhet på den diskussion som
            förs från oppositionens sida där man säger att vi inte gör någonting
            för den lokala miljön. Klimp och LIP höjs till skyarna. Jo, det
            görs och det har gjorts mycket under en och en halv mandatperiod
            och under den som vi nu kan se framför oss med den budget som
            föreligger. LOVA är en sådan sak. Jag kan ge exempel från den
            nära miljön på vikten av att resurserna hamnar på rätt ställe.
            Det handlar om resurser inom landsbygdsprogrammet som läggs på
            att vi ska göra ett bättre miljöarbete lokalt. Det gäller också
            det som miljöministern tog initiativ till här i Sverige med anledning
            av EU:s arbete med Färdplan 2050.
          </note>
          <note>
            Vi har höga miljömål. Vi har höga ambitioner om det fossilfria
            samhället. Vägen dit måste vara systematisk, långsiktig och byggas
            med ekonomiskt hållbara förtecken.
          </note>
          <note>
            Fru talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker">
            Anf. 91 JENS HOLM (V) replik:
          </note>
          <note>
            Fru talman! Vi var ju båda i Durban, Irene Oskarsson. Jag vet
            inte om du också hade möjlighet att lyssna på Jens Stoltenberg
            tillsammans med Nicholas Stern och andra som har ingått i den
            arbetsgrupp inom FN som har arbetat just med klimatfinansiering.
            Det här med klimatfinansiering var ingenting som uppfanns i Durban,
            utan redan vid klimattoppmötet i Marrakech 2001 talade man om
            vikten av att de rika länderna förde över resurser till de fattiga.
            Det står inskrivet i klimatkonventionen. Det är egentligen den
            bärande punkten i den internationella klimatpolitiken förutom
            att vi måste minska utsläppen. Vid Balitoppmötet 2007 togs det
            fram en Baliplan där det tydligt slås fast att det måste vara
            nya och additionella medel.
          </note>
          <note>
            När Jens Stoltenberg och andra pratade sade de till exempel att
            man kan ha en Tobinskatt, en avgift på internationella valutatransaktioner,
            att man kan ha en avgift på upptagandet av fossila bränslen och
            att man kan ta en del av intäkterna från handeln med utsläppsrätter.
          </note>
          <note>
            Nu krävs det att länderna svarar på detta. De här förslagen kom
            egentligen för nästan ett år sedan från den här arbetsgruppen.
            Flera länder har gjort konkreta inspel och ställer sig bakom flera
            av de här finansieringsmekanismerna. En del ställer sig bakom
            alla, som Norge till exempel. Sverige säger ingenting. Vad säger
            du, Irene?
          </note>
          <note type="speaker">
            Anf. 92 IRENE OSKARSSON (KD) replik:
          </note>
          <note>
            Fru talman! Ja, jag hade, precis som Jens Holm, förmånen att
            vara på Stoltenbergs seminarium där bland annat Nicholas Stern
            och flera andra var engagerade på olika sätt. Det som sades där
            var att det finns ett antal möjliga mekanismer att använda sig
            av. Han sade också: Som gammal finansminister vet jag att det
            här måste vara förankrat, tydligt och klargjort innan man kan
            sätta någonting i sjön.
          </note>
          <note>
            Jag tror att Sverige kommer att gå i bräschen för de diskussioner
            som nu förs inom EU-kretsen när det gäller vad som ska vara vår
            position. Detta tangerar en annan diskussion som har förts av
            kollegerna här tidigare. Vi har CO2-beskattningen här i landet
            som ett mycket bra verktyg som fler skulle kunna använda sig av.
          </note>
          <note>
            Vi har lovat att vi ska vara med på ett mycket aktivt sätt och
            se till att den fond som ska byggas upp och nu fattades äntligen
            beslut om att det ska bli skarpt läge för en uppbyggnad av denna
            kommer på plats. Efter det, när vi vet hur strukturen ser ut,
            fattar vi i typisk svensk ordning beslut om vilka resurser vi
            ska avsätta. Jag är övertygad om att alliansregeringen och vår
            miljöminister kommer att vara pådrivande i det arbetet både här
            i kammaren och i EU-kretsen.
          </note>
          <note type="speaker">
            Anf. 93 JENS HOLM (V) replik:
          </note>
          <note>
            Fru talman! Låt mig säga så här: Vi i Vänsterpartiet tycker att
            en Tobinskatt är jättebra. Vi tycker att en avgift på fossila
            bränslen är jättebra. Vi tycker att det är jättebra att man öronmärker
            delar av intäkterna från utsläppshandeln. Vi har till och med
            med det i vårt budgetförslag. Vi gör inte som den här regeringen
            och tar dessa 1,3 miljarder, som intäkterna från utsläppshandeln
            snart kommer att generera, och finansierar skattesänkningar med
            dem. Vi är väldigt tydliga. Flera andra länder är också väldigt
            tydliga.
          </note>
          <note>
            Det som Jens Stoltenberg menar är att det krävs att fler länder
            kommer ut på banan. Jag har frågat Anders Borg och Lena Ek, och
            nu frågar jag dig, Irene Oskarsson. Jag frågar representanter
            för den sittande regeringen: Vilka finansieringsalternativ stöder
            den här regeringen? Snälla, ge er ut på banan så att vi kan få
            dem på plats någon gång.
          </note>
          <note>
            Jag får bara ett allmänt å ena sidan och å andra sidan till svar.
            Nu frågar jag dig igen, Irene Oskarsson: Vilket av de här tre
            alternativen tycker Kristdemokraterna är bra? Tycker ni kanske
            att alla tre är bra? Varför öronmärker ni inte intäkterna från
            utsläppshandeln så att de går direkt till klimatåtgärder?
          </note>
          <note type="speaker">
            Anf. 94 IRENE OSKARSSON (KD) replik:
          </note>
          <note>
            Fru talman! Jag dristar mig till att citera ett tv-program som
            jag såg i går kväll. Typiskt svenskt lagom, sade de amerikaner
            som var hemma i Sverige. Det är väl så. Typiskt svenskt lagom
            är att inte lova innan man vet vad det är man ska lova. Det gäller
            att se vilka möjligheter som finns. Jag har precis sagt att CO2-skatt
            är ett verktyg. Jag vet att både finansministern och statsministern
            inte har uteslutit att den kan få förändrad effekt också i Sverige
            så småningom.
          </note>
          <note>
            Jag är personligen tveksam till en Tobinskatt, men jag är inte
            rädd för att testa alla de här sakerna och väga dem emot andra
            förslag när vi kommer så långt.
          </note>
          <note>
            Vi öronmärker i princip inte i denna kammare när det gäller vår
            budget. Resurserna kan dock komma fram ändå.
          </note>
          <note type="speaker">
            Anf. 95 SARA KARLSSON (S):
          </note>
          <note>
            Fru talman! Sverige har världens mest ambitiösa klimatpolitik.
            Det har vi hört företrädare för den borgerliga regeringen säga
            många gånger, senast under statsministerns frågestund i torsdags.
            Då sade Fredrik Reinfeldt: Sverige kanske är det land som har
            de mest och bäst utvecklade klimatprogrammen i världen. Det är
            lite mer nedtonat än tidigare.
          </note>
          <note>
            Det har rapporterats flera gånger om hur den svenska klimatpolitiken
            har urholkats, men det är fortfarande samma självbild som världsbäst,
            som går före och leder och som står som exempel för andra länder
            i världen. Det är dags att komma ned på jorden. Dagens statistik
            visar att även Sveriges utsläpp ökade förra året. Det bisarra
            i att vi inte ens fick veta det förrän i dag ska vi inte ens prata
            om.
          </note>
          <note>
            Att det, som regeringen hävdar, inte behövs några ytterligare
            åtgärder för att minska utsläppen känns väldigt verklighetsfrånvänt
            sett mot bakgrund av dagens siffror. Siffrorna från 2011 får vi
            antagligen vänta på i ett år till, men det finns egentligen inget
            i dag som säger att de skulle se ljusare ut.
          </note>
          <note>
            Man kan invända och säga att det här beror på konjunktursvängningarna,
            och visst är det så. Men den här regeringen och de borgerliga
            ledamöter som har varit uppe i debatten företräder uppfattningen
            att tillväxten ska frikopplas från utsläppen, och det har de alltså
            misslyckats med. Sist, när vi hade en ganska dramatisk minskning
            av utsläppen, lät det inte så. Då var det den här regeringens
            förtjänst. Man kanske ska hålla sig till en version av sanningen.
            Jag menar att tron på frikopplingen mellan tillväxt och utsläpp,
            eller för den delen resursanvändning, är naiv. Jag tycker att
            den diskussionen borde föras på allvar.
          </note>
          <note>
            Det går att även inom tillväxtekonomin prioritera vad man vill
            satsa pengar på och vad som ska växa. Där kan man verkligen ställa
            sig frågan hur de borgerliga partierna tänker när de prioriterar
            en ökad privatkonsumtion framför offentliga investeringar och
            offentlig konsumtion. Det vore bättre för såväl svenska jobb som
            miljön och folkhälsan att göra annorlunda.
          </note>
          <note>
            Fru talman! Det jag egentligen begärde ordet för att prata om
            är en skrivelse från regeringen som ligger inlagd i det här betänkandet.
            Skrivelsen är ett svar på den granskning som Riksrevisionen genomförde
            av Sveriges klimatinsatser utomlands, det vill säga statens köp
            av utsläppskrediter inom ramen för CDM och JI, de flexibla mekanismerna
            inom Kyotoprotokollet. Riksrevisionen framför kritik framför allt
            när det gäller de oklara målsättningarna och därmed den oklara
            uppföljningen av uppköpet av krediter.
          </note>
          <note>
            Till att börja med har regeringen inte upprättat någon plan för
            hur utsläppskrediterna ska bidra till att det svenska miljömålet
            uppnås. Det saknas en bana som visar hur utsläppen ska minska
            över tid. Riksrevisionen menar också att det inte görs tillräckliga
            riskanalyser avseende bland annat korruption. Vi anser att regeringen
            snarast ska återkomma med en plan med årsvisa utsläppsminskningar
            och hur de ska fördelas mellan inhemska åtgärder och uppköp av
            CDM-krediter. En sådan plan måste också redovisas fördelad över
            olika sektorer med sektorsvisa mål. Det är något som inte är tillgodosett
            i regeringens skrivelse.
          </note>
          <note>
            Fru talman! Regeringen framför i sin skrivelse att uppköp av
            CDM-krediter är mer kostnadseffektivt än att minska utsläppen
            på hemmaplan. Det menar vi saknar täckning i Riksrevisionens rapport.
            De kommer fram till att det kan vara det och att det sannolikt
            är så på kort sikt, men de skriver att det är svårt att göra rättvisande
            jämförelser. De skjuter även in invändningen att åtgärder i Sverige
            ofta är bestående medan utsläppskrediter bara kan tillgodoräknas
            under ett år.
          </note>
          <note>
            Vi menar att man i samband med detta också måste se att åtgärder
            på hemmaplan i många fall genererar arbetstillfällen och momsintäkter
            och anser att regeringen därför bör återkomma med en uträkning
            av kostnadseffektiviteten där även de aspekterna vägs in.
          </note>
          <note>
            Fru talman! En mer generell kritik av CDM-systemet som varit
            rätt omfattande de senaste åren gäller problemet med additionaliteten
            i projekten. Hela poängen med systemet är ju att de utsläppsminskningar
            som genereras ska vara sådana som inte hade kommit till utan den.
            Stark kritik har riktats mot de CDM-projekt som handlar om att
            förstöra industrigaser som HCFC-22. Det har enligt kritiken inneburit
            ett missbruk av systemet eftersom det blivit lönsamt med produktionsprocesser
            som skapar den restprodukten.
          </note>
          <note>
            Dessa projekt står för en stor del av utsläppskrediterna inom
            CDM-systemet. Även Sverige har sådana i sin portfölj, men man
            har meddelat att de inte kommer att tillgodoräknas. Vi välkomnar
            så klart det beskedet men menar att det finns anledning för regeringen
            att skärpa kontrollen av projekten och deras additionalitet, särskilt
            då dessa krediter med regeringens politik ska stå för en tredjedel
            av de svenska utsläppsminskningarna.
          </note>
          <note>
            Också där vill vi, fru talman, tydligt markera att vi tar avstånd
            från regeringens klimatpolitik. Vi menar att de mål vi sätter
            upp för utsläppsminskningar i Sverige ska gälla minskningar i
            just Sverige, inte att en tredjedel ska ske genom uppköp av CDM-krediter,
            vilket är regeringens politik. Den åsikten delar vi med EU-kommissionen.
            I den färdplan som lades fram för ett konkurrenskraftigt, koldioxidsnålt
            Europa 2050 räknas målen om utsläppsminskningar som inhemska.
          </note>
          <note>
            Som jag sade tidigare ifrågasätter vi påståendet att utsläppsminskningar
            genom CDM-krediter skulle vara mer kostnadseffektivt än åtgärder
            på hemmaplan. Det saknar ordentligt stöd i Riksrevisionens rapport,
            och effekter på sysselsättning vid inhemska åtgärder vägs inte
            in i uträkningarna. Vi menar att regeringens strategi hämmar den
            svenska utvecklingen. Vi måste öka omställningstrycket i Sverige
            och stimulera svensk teknikutveckling. Regeringen måste öppna
            dörren för det gröna race som har påbörjats i världen. Där har
            vi inte en chans om vi inte investerar och använder styrmedel
            här hemma.
          </note>
          <note>
            Det handlar om att såväl minska utsläppen som värna svenska jobb
            och svensk välfärd. Därför måste man byta spår. Vi utesluter inte
            internationella insatser, tvärtom är det helt nödvändigt att Sverige
            tar sitt ansvar också internationellt och är med och bidrar till
            utveckling och tekniköverföring till utvecklingsländerna, men
            det ska inte räknas av mot det svenska utsläppsmålet.
          </note>
          <note>
            Jag vill avsluta med att yrka bifall till reservation 2 i betänkandet.
          </note>
          <note type="speaker">
            Anf. 96 NINA LUNDSTRÖM (FP):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet och avslag på samtliga motioner. Jag kommer
            att specifikt beröra Uppföljnings- och utvärderingsgruppens arbete,
            vilket varit mycket spännande. Jag tänkte i nästa debatt beröra
            utgiftsområde 23 och väljer att beröra de frågorna även här.
          </note>
          <note>
            Fru talman! Bestämmelserna om utskottens uppföljning och utvärdering
            finns numera i regeringsformen för att markera den vikt som läggs
            vid uppföljningen. I utskottens beredning av ärendena ingår att
            följa upp och utvärdera riksdagsbeslut. Uppföljning och utvärdering
            av riksdagsbesluten ingår i riksdagens granskning av rikets styrelse
            och förvaltning.
          </note>
          <note>
            Jag sitter i Uppföljnings- och utvärderingsgruppen i miljö- och
            jordbruksutskottet och vill påtala att det är ett mycket givande
            uppdrag. Jag vill rikta ett tack till gruppen, till ordföranden
            Irene Oskarsson och inte minst till de tjänstemän som genom utredningar
            och sedan i skrift bidrar till att dessa uppföljningar sammanställs.
            Det har varit oerhört intressanta och givande diskussioner när
            det gäller att följa vad som sker inom de olika utgiftsområdena.
          </note>
          <note>
            Miljö- och jordbruksutskottet beslutade den 3 februari 2011 att
            genomföra en uppföljning av statens insatser för biologisk mångfald
            i rinnande vatten. I betänkandet finns en redogörelse. Uppföljningen
            har inriktats på att studera ansvarsfördelningen mellan olika
            aktörer när det gäller biologisk mångfald i rinnande vatten i
            samband med vattenkraft, dammar och regleringsmagasin. Utskottet
            beslutade den 23 augusti att publicera uppföljningsrapporten med
            titeln Biologisk mångfald i rinnande vatten och vattenkraft en
            uppföljning i riksdagens rapportserie. Det har varit mycket stort
            intresse från allmänhet, medborgare, organisationer och föreningar
            att följa detta arbete.
          </note>
          <note>
            Miljö- och jordbruksutskottet har som fortsättning på föregående
            års uppföljning beslutat att följa upp och analysera regeringens
            resultatredovisning för utgiftsområde 20 Allmän miljö- och naturvård
            för 2012. Några av de områden som berörts är kemikalier, havsmiljö,
            hållbara städer och klimat. Vad gäller kemikalier var också Anita
            Brodén inne på hur viktigt det området är. Det handlar om att
            lyfta upp några punkter där det finns specifika synpunkter från
            gruppen.
          </note>
          <note>
            Det finns en tillfredsställelse med att tillsynen ökats, att
            det startats samarbetsprojekt och att regeringen löpande följer
            utvecklingen av insatserna och resultaten av dessa samt att det
            redovisas för riksdagen. Det är också viktigt att satsningarna
            följs upp och utvärderas, att uppnådda resultat redovisas för
            riksdagen och bedöms i förhållande till mål och kostnader.
          </note>
          <note>
            Också havsmiljöarbetet är viktigt, och det är viktigt att Sverige
            fortsatt är pådrivande och målinriktat i havsmiljöarbetet. Det
            är nödvändigt att fisket bedrivs på ett långsiktigt hållbart sätt,
            och det är fortsatt angeläget att åtgärder vidtas mot utkast av
            fisk.
          </note>
          <note>
            Vad gäller hållbara städer finns ett ökat intresse för hållbar
            stadsutveckling. Det handlar om långsiktighet men också om att
            ta till vara de erfarenheter som framkommit.
          </note>
          <note>
            Klimatet har många berört i debatten i kväll, och här gäller
            det att utveckla återrapporteringen och att överskott underställs
            riksdagen för beslut.
          </note>
          <note>
            Det finns således många viktiga områden, och jag skulle vilja
            framhålla att det är ett intressant material att ta del av. Många
            utskott arbetar med uppföljningar, men miljö- och jordbruksutskottet
            har dessutom lång erfarenhet av att följa olika områden. Det är
            lärorikt att stanna upp och blicka ut över de åtgärder som vidtagits.
            Viktigt är att riksdagen får en återrapportering.
          </note>
          <note>
            När det gäller rinnande vatten fanns det ett antal synpunkter
            som kom från uppföljningsarbetet, exempelvis att samarbetet och
            samverkan mellan myndigheterna behöver utvecklas, att det är viktigt
            att uppmärksamma kompetens- och resursbehoven, att det saknas
            fiskvägar vid många vattenkraftverk, att det behövs ett intensifierat
            arbete med tillsyn och omprövning av vattendomar för att bevara
            och återskapa biologisk mångfald i rinnande vatten. Det är viktigt
            att fortsätta utvecklingen av vattenförvaltningen samt att hantera
            vattenkraftsrelaterade frågor.
          </note>
          <note>
            Det har varit mycket lärorikt, och det här är ett sätt för mig
            att lyfta fram uppföljningsarbetet och tala om hur viktigt det
            är.
          </note>
          <note>
            Överläggningen var härmed avslutad.
          </note>
          <note>
            12 § Areella näringar, landsbygd och livsmedel
          </note>
          <note>
            Föredrogs
          </note>
          <note type="speaker">
            Anf. 97 MATILDA ERNKRANS (S):
          </note>
          <note>
            Fru talman! För en tid sedan fick jag frågan: Vad tänker du på
            när du hör ordet bonde? Mitt svar och det första jag kom att tänka
            på var bra mat. På något sätt är väl det en idealbild som dyker
            upp. På något sätt vill vi ju att jorden, skogen, havet, vårt
            ekosystem ska producera bra mat och rent vatten. Men tyvärr är
            det inte fallet.
          </note>
          <note>
            När vi socialdemokrater fokuserar på mervärden som högt ställda
            krav på djurskydd och god miljömässighet är det att ta ansvar
            för nuvarande och kommande generationer, för en hållbar värld.
            Det är för oss ett sätt att rusta jordbruk, skogsbruk och landsbygd
            för att kunna konkurrera på världsmarknaden. Om svenska produkter
            ska tilltala konsumenterna måste de ha kvaliteter som gör att
            de just för att de är tillverkade i Sverige har ett ökat marknadsvärde.
            Vi menar att det är så vi säkrar en värdeburen tillväxt och arbetstillfällen
            i de gröna näringarna.
          </note>
          <note>
            Jag beklagar att den ansvarige landsbygdsministern inte synes
            ha möjlighet att närvara i kammaren för att diskutera detta viktiga
            område. Om jag ska vara lite elak kan jag väl säga att det kan
            vara ett symtom på den passivitet som vi tycker präglar den sittande
            borgerliga regeringen.
          </note>
          <note>
            Fru talman! I Socialdemokraternas budgetmotion konstaterar vi
            att Sverige behöver en ny färdriktning. Vi vill ha ett hållbart
            samhälle där välfärd och möjligheter kommer alla till del. Vi
            vill utveckla Sverige mot ett mer modernt och framåtblickande
            samhälle. Vi har högre ambitioner för Sverige.
          </note>
          <note>
            De borgerliga partierna har i finansutskottet ställt sig bakom
            den ram för utgiftsområde 23 som vi nu debatterar. Beslut om samtliga
            anslag inom ett utgiftsområde ska enligt budgetprocessens regler
            fattas genom ett enda beslut. Vårt förslag på det här området
            överstiger denna nivå och kan därför inte formellt tas upp till
            behandling. Vi vidhåller dock vår uppfattning och anser att anslaget
            inom utgiftsområde 23 borde ha utökats med 110 miljoner kronor,
            som framgår av vår kommittémotion MJ376 och vårt särskilda yttrande
            i detta betänkande.
          </note>
          <note>
            Jag vill här ta tillfället i akt att berätta mer om vilka beslut
            vi hade önskat att Sveriges riksdag beslutat om.
          </note>
          <note>
            Fru talman! Det breda svenska jordbruket har flera, men framför
            allt två stora utmaningar, dels att kunna konkurrera i en allt
            tuffare internationell konkurrens, dels att minska sin klimatpåverkan
            och kemikalieanvändning och producera bra mat.
          </note>
          <note>
            Vi hade gärna sett att Sverige tagit större ansvar på hemmaplan
            för den omställningen. Vår uppfattning är att den stora majoriteten
            av våra brukare av både jord och skog vill ställa om till ett
            mer hållbart brukande. De goda krafterna behöver stödjas. Vi föreslår
            därför att skatten på handelsgödsel återinförs. Handelsgödsel
            bidrar till klimatförstöringen eftersom det orsakar utsläpp av
            dikväveoxid, en lustgas som är en 300 gånger starkare växthusgas
            än koldioxid.
          </note>
          <note>
            Eftersom vi föreslår ett återinförande av handelsgödselskatten
            föreslår vi naturligtvis att återföringen på 110 miljoner kronor
            behålls. Det menar vi är att ta ansvar. Vi menar att det finns
            en poäng med att använda medel från miljöstyrmedel till investeringar
            som också leder till minskade utsläpp. Då kan åtgärderna få dubbel
            effekt.
          </note>
          <note>
            Fru talman! Regeringen föreslår sänkta kontrollavgifter för den
            statliga veterinärkontrollen på slakterierna. Det är ett synnerligen
            oklokt sätt att hantera våra gemensamma pengar. Den dåliga konkurrensen
            i den svenska slakteribranschen gör att vi anser att det är tveksamt
            om de 90 miljonerna verkligen kommer att ge avsedd effekt. Det
            råder också stor osäkerhet om huruvida denna statliga subvention
            kommer att komma bonden eller konsumenterna till del. Vi avvisar
            den därför. Vi tycker att det är klokare att i stället använda
            pengarna på följande sätt:
          </note>
          <note>
            Vi vill tillföra 25 miljoner kronor för att främja produktion,
            konsumtion och handel med ekologiska produkter. Vi socialdemokrater
            har som mål att 30 procent av marken ska vara ekologiskt odlad
            2020. Det kräver ett större engagemang. Under senare år har köttkonsumtionens
            påverkan på klimatet uppmärksammats. Globalt orsakar köttproduktionen
            större utsläpp av växthusgaser än transportsektorn. För ett hushåll
            utgör maten på tallriken en tredjedel av hushållets klimatpåverkan,
            och en stor del av denna kommer från köttet. Vi socialdemokrater
            konstaterar att en måltids klimatpåverkan halveras om den är vegetarisk.
            Vi ser möjligheter med att offentliga verksamheter kan och ska
            kunna gå före genom att upphandla och erbjuda ekologiska produkter
            och genom att introducera vegetariska alternativ. På så sätt bygger
            vi en hemmamarknad för det ekologiska jordbruket och minskar vår
            klimatpåverkan.
          </note>
          <note>
            Vi vill därutöver förstärka anslaget till bekämpande av smittsamma
            husdjurssjukdomar med 10 miljoner kronor. Det skulle kunna underlätta
            att det blir handling av den handlingsplan kring EHEC som lades
            fram av flera myndigheter 2008 men som hittills inte lett till
            något intresse från regeringens sida.
          </note>
          <note>
            Vi menar därutöver att rovdjurspolitiken är beroende av att det
            ersättningssystem som finns fungerar. Det gör det inte i dag.
            Kritiken är hård. Vi vill därför tillföra 10 miljoner kronor till
            rovdjursskadeersättningen.
          </note>
          <note>
            Vi står bakom regeringens förslag om en djurvälfärdsersättning
            till grisuppfödarna, eftersom denna lösning har dubbel effekt.
            Förutom förbättrad lönsamhet förhindrar den också urvattning av
            det svenska mervärdet, eftersom stöd ges till åtgärder som går
            utöver svensk lagstiftning. Men vi ser mycket allvarligt på att
            regeringen finansierar förslaget genom att sänka miljöersättningarna
            i landsbygdsprogrammet. Vi menar att det kan få stora konsekvenser
            för den biologiska mångfalden på landsbygden. Därför förstärker
            vi anslaget för miljöersättningarna med 45 miljoner kronor i svensk
            egenfinansiering. Det gör att Sverige får ökat stöd för miljöersättningar
            från EU med motsvarande belopp, vilket betyder 90 miljoner kronor
            i miljöersättningar till lantbrukare.
          </note>
          <note>
            Fru talman! En förändrad kemikalieanvändning och god miljömässighet
            är viktiga mervärden, men det gäller också djurskyddet. Att urholka
            dessa politikområden, vilket den passiva borgerliga regeringen
            faktiskt gör, är att urholka det svenska mervärdet och långsiktigt
            även den svenska konkurrenskraften.
          </note>
          <note>
            Det behövs en stark djurskyddstillsyn som bygger allmänhetens
            förtroende för mervärdet. På många ställen görs i dag inga planerade
            kontroller. Vissa länsstyrelser har inte ens resurser till de
            akuta kontrollerna. Vi menar att regeringen omgående behöver göra
            en översyn av systemet och återkomma till riksdagen med en plan
            för hur djurskyddet ska kunna upprätthållas. Länsstyrelserna bör
            få förstärkta resurser, och vi menar att kontrollavgifterna kan
            återinföras för att finansiera en ökad tillsyn.
          </note>
          <note>
            Lika viktigt som att odla mervärdena är att synliggöra för konsumenterna
            vilka produkter som är svenska, både i livsmedelsbutiken och i
            restaurangen. Vi vill ha en obligatorisk ursprungsmärkning och
            menar att det är ett klokt sätt att få fler som väljer att köpa
            det som är producerat i Sverige.
          </note>
          <note>
            Vi är kritiska till att regeringen stoppade utgivningen av Livsmedelsverkets
            information kring matens klimatpåverkan. Vi anser att det är rimligt
            och viktigt att en svensk myndighet med ansvar för livsmedel får
            informera medborgarna i landet om den klimatpåverkan som vår konsumtion
            har. De reviderade råden behöver publiceras.
          </note>
          <note>
            Fru talman! Sverige behöver en långsiktig livsmedelsstrategi
            för vilken matproduktion som ska ske i Sverige och hur den ska
            anpassas till klimatåtagandena och klimatförändringen. Den svenska
            livsmedelsproduktionen fortsätter att minska i förhållande till
            konsumtionen. Sverige står inför ett allvarligt problem med vår
            självförsörjningsgrad i en värld där efterfrågan på livsmedel
            hårdnar. Inget EU-land har så låg självförsörjningsgrad som Sverige.
          </note>
          <note>
            En livsmedelsstrategi behöver utformas i ljuset av att vi stöder
            en fri marknad och minskade subventioner. En utredning behöver
            tillsättas som kan svara på vad samhället kan vidta för åtgärder
            på kort och medellång sikt. Den bör också överväga om Sverige
            behöver ha ett långsiktigt livsmedelssäkerhetsmål. Det regeringen
            genomför under namnet Sverige det nya matlandet bör helt enkelt
            enligt vår mening omvärderas och ersättas med ett arbete för att
            ta fram en långsiktig livsmedelsstrategi.
          </note>
          <note>
            Fru talman! Skogen ska vårdas och nyttjas så att vi alla, barn,
            barnbarn och barnbarnsbarn, får del av dess nyttigheter. Som en
            av världens främsta skogsnationer, och den största inom EU, behöver
            Sverige vara en internationell föregångare.
          </note>
          <note>
            Ned över Skandinavien sträcker sig en kil av tajgan som bildar
            ett unikt skogsområde med en rik biologisk mångfald, värdefull
            för hela världen. Samtidigt är skogen en viktig naturresurs med
            vars hjälp vi byggt upp den svenska välfärden och som fortfarande
            är en bas i svensk sysselsättning.
          </note>
          <note>
            Skogen ska förvaltas i balans mellan naturvårdsintresset och
            naturresursen, som ger sysselsättning åt tusentals. Denna samregim
            är en skör balans. Vi menar att den borgerliga regeringen äventyrar
            denna samregim. Produktionsmålet har fått ta överhanden.
          </note>
          <note>
            Regeringen behöver prioritera skydd och skötsel. Det behövs också
            åtgärder som stimulerar till ett mer miljövänligt skogsbruk. Statens
            resurser behöver ökas för att köpa in och bevara värdefull skog
            i syfte att bevara den biologiska mångfalden, något som vi socialdemokrater
            också föreslagit i vår budget.
          </note>
          <note>
            Skogsstyrelsens inventering visar att ungefär en fjärdedel av
            alla avverkningar inte når upp till lagens nivå. Vi anser att
            regelefterlevnaden vid avverkning måste öka och bättre stöd ges
            till skogsägaren inför avverkning för att minska miljöpåverkan.
            Det är dags att pröva frågan om en sanktionsavgift om man inte
            sköter sin miljöhänsyn.
          </note>
          <note>
            Vi menar att en översyn av skogsvårdslagen behöver göras för
            att åter jämställa skogsvårdslagens miljömål och produktionsmål.
          </note>
          <note>
            Fru talman! Jag har nu försökt ge en bild av socialdemokratins
            ansvarstagande på hemmaplan för ett hållbart samhälle där välfärd
            och möjligheter kommer alla till del. Vi vill utveckla Sverige
            till ett mer modernt och framåtblickande land. Det handlar om
            fullt fokus på det som är mervärdena: högt djurskydd, god miljömässighet
            och konsumentinflytande.
          </note>
          <note>
            Jag avslutar med att ställa några enkla frågor till de ledamöter
            som företräder den borgerliga minoritetspolitik som kommer att
            bli Sveriges:
          </note>
          <note type="speaker">
            Anf. 98 KEW NORDQVIST (MP):
          </note>
          <note>
            Fru talman! Jag tänker redogöra för Miljöpartiets motion MJ467
            avseende utgiftsområde 23, Areella näringar, landsbygd och livsmedel
            . Där har vi tilldelat 693 miljoner kronor utöver regeringens
            förslag. Hur de fördelas i detalj finns med i vår motion. Jag
            tänker dra de stora delarna här.
          </note>
          <note>
            En stor del av satsningarna syftar till att uppfylla de nationella
            miljömålen inom utgiftsområdets ramar. Största satsningen sker
            inom miljömålet för den biologiska mångfalden och kulturmiljövärdena
            i åkermark, men stora belopp har även avsatts för att skydda den
            biologiska mångfalden i skogen.
          </note>
          <note>
            Satsningarna på jordbruksområdet finansieras till stor del genom
            återinförd skatt på konstgödsel och kemiska bekämpningsmedel.
            Detta sker enligt principen att förorenaren betalar. Precis som
            föregående talare sade blir det på så vis en dubbel miljönytta.
            Det blir ett slags grön skatteväxling.
          </note>
          <note>
            Varför vill vi då återinföra skatt på konstgödsel? Jo, tillverkningen
            av konstgödselkväve kräver motsvarande en liter olja per kilo
            kväve. Det är alltså fossil energi som alstrar både koldioxid
            och lustgas vid tillverkningen, och vid användningen frigörs lustgas,
            som är en mycket potent och kraftig växthusgas.
          </note>
          <note>
            Ledande miljöforskare som Johan Rockström har påpekat att ett
            av de tre områden där mänsklig verksamhet har överskridit de ekologiska
            ramarna är en rubbad kvävecykel. Industrikvävet står för det allra
            mesta av människans kvävetillförsel, och 85 procent av detta kväve
            används i konstgödsel.
          </note>
          <note>
            Konsekvenserna av detta kväveöverflöd, eller denna kvävekaskad,
            som forskarna kallar det, är klimatpåverkan, övergödning, försurning,
            biologisk mångfald och ozonhål. Till exempel kan vi alla se att
            kväveälskande växter tar överhanden. Jag gissar att det väl är
            en och annan här inne som tycker att det kanske har blivit lite
            väl många maskrosor.
          </note>
          <note>
            Forskarnas slutsats är entydig. Lösningen på samtliga kväveproblem
            är en och densamma, nämligen att minska den mänskliga nybildningen
            av reaktivt kväve. Det är därför vi vill beskatta konstgödselkvävet.
            Det handlar inte om att vi vill bråka och göra livet surt för
            svenska bönder.
          </note>
          <note>
            Den borgerliga regeringen brukar annars, som vi hörde Anita Brodén
            göra i den tidigare debatten, tala sig varm för ekonomiska styrmedel
            i miljöpolitiken som princip. En konsekvens av dyrare konstgödsel
            blir naturligtvis att det ökar incitamentet för lantbrukare att
            lägga om till ekologisk drift. Det ökar också incitamentet för
            att spara kvävet på gården och att använda kvävefixerande växter,
            så kallad biologisk fixering.
          </note>
          <note>
            Förutom kvävet vill vi även beskatta den giftiga tungmetallen
            kadmium. Vi tycker att det är oansvarigt att låta kadmiumhalterna
            öka i våra svenska jordar. Därtill ska vi lägga trycket på bönderna
            att ta emot rötslam från reningsverken ett rötslam som innehåller
            kadmium om än i låga och kanske minskande halter.
          </note>
          <note>
            Regeringen har nu gett myndigheterna i uppdrag att minska EU:s
            gränsvärden för kadmium. Det är bra, men vi får inte slå oss till
            ro med detta. Lägets allvar kräver handling nu. Att bekämpa kadmiumspridningen
            är att värna åkermarken. Det är också att värna folkhälsan. Ett
            annat sätt att värna åkermarken är att ge den status som riksintresse.
          </note>
          <note>
            Vidare vill vi införa ett omställningsstöd till certifierad ekologisk
            produktion. Vi vill också underlätta för konsumtion av ekologiskt
            producerade livsmedel.
          </note>
          <note>
            När det gäller djurskydd vill vi inrätta en djuretisk ombudsman.
            Vi vill också inrätta ett centrum för alternativ till djurförsök.
            Vi ger Jordbruksverket utökade resurser för att stärka djurskyddsarbetet.
          </note>
          <note>
            Regeringens demontering av miljöarbetet vid SLU, Sveriges lantbruksuniversitet,
            vill vi förhindra genom att tillföra medel, 45 miljoner kronor,
            som ska användas till miljöanalysarbete. Vidare vill vi satsa
            117 miljoner kronor på forskning inom Formas, Forskningsrådet
            för areella näringar och samhällsbyggande.
          </note>
          <note>
            Detta var i korthet innehållet i vår budgetmotion.
          </note>
          <note type="speaker">
            Anf. 99 JOSEF FRANSSON (SD):
          </note>
          <note>
            Fru talman! Sverigedemokraterna ser med stor oro på hur svenska
            jordbruksnäringar minskar i omfattning och att nettoimporten av
            det vi äter ständigt tycks öka. Den senaste tiden har det varit
            särskilt akut för Sveriges grisproducenter, där trycket från utländskt
            kött skapat stora lönsamhetsproblem.
          </note>
          <note>
            Det ter sig för mig märkligt hur alliansregeringens målsättningar,
            framför allt gällande miljömålen, fått så stort trumfvärde att
            man mer eller mindre driver ut jordbruket från Sverige. Det finns
            mängder av politiska målsättningar om ekojordbruk, klimat, djurskydd
            och mycket annat, men det finns egentligen ingen målsättning om
            huruvida vi ska ha något jordbruk kvar i Sverige eller om i vilken
            omfattning vi ska vara självförsörjande. Detta är något som jag
            hoppas vi kan komma till rätta med.
          </note>
          <note>
            Som exempel kan man konstatera att Sverige, som redan har kanske
            Europas högsta skatter på diesel, inte bara ska införa generella
            höjningar av koldioxidskatten utan också mer eller mindre avskaffa
            den återbetalning av koldioxidskatt som jord- och skogsbruk har
            fått och som har gjort att många kvarvarande näringar har kunnat
            hålla näsan ovanför vattenytan.
          </note>
          <note>
            Vi i Sverigedemokraterna har därför i vår skuggbudget föreslagit
            en motsatt inriktning där vi i stället höjer återbetalningen av
            den skatt som jord- och skogsbruket betalar på sin energi. Till
            detta vill vi avsätta 200 miljoner kronor, vilket motsvarar ungefär
            50 öre per liter diesel.
          </note>
          <note>
            Detta vill vi göra för att stärka den svenska konkurrenskraften
            för jordbruket. Vi kan konstatera att om vi ställer alltför stora
            krav på det inhemska jordbruket kommer vi att driva näringen utomlands
            för att sedan få importera motsvarande varor men som då framställts
            med mindre hänsyn till miljö och andra värden, såsom djurskydd.
          </note>
          <note>
            Även när det kommer till djurskyddet har vi angelägna problem
            att lösa. Vi kan och ska vara stolta över att vi i Sverige lägger
            stor vikt vid att våra djur ska ha det bra, men även detta har
            resulterat i en konkurrenssnedvridning där det billigare utländska
            köttet flödar in i Sverige kött där djurens status och välvärd
            är sekundär eller ibland obefintlig. Ritualslaktat kött där djuren
            avblodas utan bedövning är på vissa håll mer regel än undantag.
          </note>
          <note>
            Konsumenterna väljer i stor utsträckning det kött som är billigast
            framför det kött där djuren haft det bäst. Det kanske inte är
            någon överraskning för någon, men så ser det ut. Ofta är det också
            svårt för konsumenten att veta om djuren har utsatts för regelrätt
            djurplågeri.
          </note>
          <note>
            Därför vill Sverigedemokraterna att kött från djur som har slaktats
            under bestialiska former utan bedövning ska förbjudas. Men fram
            till att ett importstopp för den här typen av kött är möjligt
            ska köttet åtminstone märkas tydligt.
          </note>
          <note>
            Om vi menar allvar med vår djurskyddspolitik finns det anledning
            att se till att våra bönder kompenseras för de insatser de gör
            för djurvälfärden. Alternativet blir att djuren för varje ny pålaga
            från oss politiker faktiskt får det sämre, eftersom det kött vi
            lägger på tallriken i än större utsträckning importeras från länder
            där djurvälfärden är långt sämre.
          </note>
          <note>
            Sverigedemokraterna vill därför anslå pengar till djurvälfärdsersättning,
            och de pengarna har vi i denna budget riktat speciellt till grisnäringen
            på grund av de akuta lönsamhetsproblem som vi har sett inte minst
            under det gångna året. I en mer långsiktig strategi vill vi dock
            att även andra animalieproducenter ska kunna kompenseras för en
            mer kostsam djurvälfärd.
          </note>
          <note>
            Detta tror vi är nödvändigt för att legitimera de högre krav
            som svensk lagstiftning stipulerar, och vi tror att det starkt
            skulle bidra till att djurskyddskraven också efterlevs.
          </note>
          <note>
            Sedan länsstyrelserna tog över kontrollen av djurskyddstillsynen
            från kommunerna kan man utläsa att effektiviteten har ökat gällande
            interventionerna, och det finns skäl att tro att bedömningarna
            har blivit mer rättvisa.
          </note>
          <note>
            Dock kan man se att kontrollerna till antalet har blivit betydligt
            färre. Därför har Sverigedemokraterna ett utökat anslag på 45
            miljoner till länsstyrelserna, avsett att öka antalet djurskyddskontroller.
          </note>
          <note>
            Regeringen har deklarerat att man, likt Sverigedemokraterna,
            vill sänka avgifterna för veterinärkontroll på landets slakterier.
            Regeringen har föreslagit 90 miljoner kronor för det ändamålet.
          </note>
          <note>
            Då vi lät riksdagens utredningstjänst utreda kostnaderna för
            att hamna på EU:s föreskrivna miniminivå fick vi svaret att det
            skulle kosta 100 miljoner kronor, vilket också blev den summa
            som vi föreslog för ändamålet. Men eftersom regeringen redan hade
            aviserat de första 90 miljonerna blev således Sverigedemokraternas
            tilläggsanslag mellanskillnaden, det vill säga 10 miljoner.
          </note>
          <note>
            Även denna satsning har som syfte att stärka den svenska konkurrenskraften.
          </note>
          <note>
            Fru talman! I betänkande MJU2 behandlas en motion från Sverigedemokraterna
            som tar upp odlat kött. Vi menar att detta är en teknik som Sverige
            borde satsa på. Tekniken går kort och gott ut på att man tar stamceller
            från ett djur vars kött man vill framställa och låter cellerna
            växa i en bioreaktor där man tillsätter nödvändig näring med mera.
            Om denna teknikform blir lyckad skulle det kunna lösa många praktiska
            och etiska problem som livsmedelsproduktionen i dag brottats med.
          </note>
          <note>
            I den vetenskapliga tidskriften Environmental Science &amp; Technology
            har man publicerat resultat som är högst intressanta. De pekar
            på 745 procent lägre energiåtgång genom detta framställningssätt,
            7896 procent lägre utsläpp av drivhusgaser, 8296 procent lägre
            vattenåtgång och 99 procent mindre åtgång av areal jämfört med
            kött från konventionellt uppfödda djur.
          </note>
          <note>
            Frigörandet av jordbruksareal är givetvis väldigt intressant,
            då det på allvar skulle kunna ges utrymme för produktion av energi-
            och oljegrödor för att konkurrera med den fossila oljan.
          </note>
          <note>
            Sverigedemokraterna anser därför att denna forskningsgren på
            grund av sin potential ska pekas ut som särskilt viktig.
          </note>
          <note type="speaker">
            Anf. 100 KEW NORDQVIST (MP) replik:
          </note>
          <note>
            Fru talman! Jag har tittat på Sverigedemokraternas särskilda
            yttrande om utgiftsområde 23. Det står mycket vackert där, som
            att Sverigedemokraterna ser människan som en del av naturen och
            inser att vi är helt beroende av denna för att kunna fortsätta
            vår existens på jorden.
          </note>
          <note>
            Det är jättefint!
          </note>
          <note>
            Ni slåss för den konservativa principen om ett varsamt framåtskridande.
            Ni står också bakom förvaltarskapstanken som särskilt vägledande
            inom just miljöområdet och säger: Slutmålet för vår miljöpolitik
            är ett ekologiskt hållbart samhälle.
          </note>
          <note>
            Fint!
          </note>
          <note>
            Förra året ville ni ha konstgödselskatt, men det vill ni inte
            i år. Har du någon förklaring till det? Hur motiverar ni det,
            mot bakgrund av de vackra orden? För mig går det inte ihop riktigt.
            Kan jag få en förklaring?
          </note>
          <note type="speaker">
            Anf. 101 JOSEF FRANSSON (SD) replik:
          </note>
          <note>
            Fru talman! Jo, det är ganska enkelt att klargöra detta. Vi tror
            att om vi driver ut jordbruket från Sverige, med all den skatt
            som existerar i ett enda land på hela denna jord, mig veterligen,
            kommer vi att missa andra mål.
          </note>
          <note>
            För mig och Sverigedemokraterna är det naturligtvis viktigt att
            vi har kvar ett jordbruk i Sverige där vi kan ha våra värden,
            med till exempel djurskyddshänsyn och andra miljömål. Driver vi
            ut jordbruket från Sverige tappar vi kontrollen.
          </note>
          <note type="speaker">
            Anf. 102 KEW NORDQVIST (MP) replik:
          </note>
          <note>
            Fru talman! Jag kan bara konstatera att ni då har ändrat er radikalt
            mot förra året.
          </note>
          <note>
            Jag vill kommentera detta med avblodning utan bedövning: Det
            är förbjudet i Sverige.
          </note>
          <note>
            Sedan tycker jag att du ska köpa ekologiskt kött, så slipper
            du oroa dig utan kan lugnt lita på att djuren har haft det bra.
          </note>
          <note>
            Odlat kött har jag väl inga problem med bara det märks.
          </note>
          <note>
            Men jag har en fråga om något annat som jag undrade över. Det
            gäller detta med diesel. Ni vill ju återföra 200 miljoner där.
            Hur skulle det gå till?
          </note>
          <note>
            För övrigt finner jag att det går stick i stäv med era tankar
            om ett hållbart ekologiskt samhälle. Men hur ska det gå till?
            Ska man samla kvitton?
          </note>
          <note type="speaker">
            Anf. 103 JOSEF FRANSSON (SD) replik:
          </note>
          <note>
            Fru talman! Om jag inte är helt felunderrättad vilket jag inte
            tror att jag är pågår det redan i dag en återbetalning av dieselskatt
            för skogsbruks- och jordbruksnäringar. Det ser jag inga konstigheter
            med.
          </note>
          <note>
            Däremot kan jag nämna något beträffande avblodning utan bedövning.
            Det stämmer att det är förbjudet i Sverige, och så hoppas jag
            att det kommer att förbli. Men det är inte många länder i EU där
            det verkligen är förbjudet. Jag tror att Holland alldeles nyligen
            införde förbudet.
          </note>
          <note>
            Det fanns en rapport från EU som, om jag inte missminner mig,
            sade att ungefär 75 procent av Europas nötkött i dag slaktas med
            den här formen av ritualslakt.
          </note>
          <note type="speaker">
            Anf. 104 JENS HOLM (V):
          </note>
          <note>
            Fru talman! Jag tycker att vi pratar om ett viktigt betänkande.
            Det handlar inte minst om maten. I maten finns det en stor potential
            att göra rätt. Men det vi äter kan också leda till stor negativ
            påverkan på den biologiska mångfalden och inte minst klimatet.
          </note>
          <note>
            Maten står för ungefär en fjärdedel av hushållens utsläpp av
            växthusgaser. Vi i Vänsterpartiet tycker att det är väldigt viktigt
            att vi politiker gör vad vi kan för att minska den andelen.
          </note>
          <note>
            Bara för några veckor sedan kom det en rapport från Naturvårdsverket
            som heter Köttkonsumtionens klimatpåverkan . När det gäller livsmedel
            är det till största delen animalier som påverkar klimatet negativt.
          </note>
          <note>
            Naturvårdsverket konstaterar att köttkonsumtionen i Sverige har
            ökat med 50 procent sedan 1990 och att köttkonsumtionen står för
            mer än hälften av alla utsläpp motsvarande personbilarna i Sverige.
            Det är med andra ord en väldigt stor andel.
          </note>
          <note>
            Det är precis som, vill jag minnas, Klimatberedningen konstaterade,
            att vi just inte har några styrmedel vad gäller köttkonsumtionen.
            Vi har liksom inget sätt att påverka den faktorn i Sverige. När
            det gäller andra faktorer bostäder, bilar, transporter och så
            vidare har vi ändå styrmedel, och det är någonting som man talar
            om.
          </note>
          <note>
            Vi i Vänsterpartiet tycker att det är viktigt att vi ser till
            att minska de här utsläppen. Därför har vi öronmärkt pengar för
            att vi vill minska köttkonsumtionen i Sverige. Det betyder inte
            att vi vill att människor ska äta mindre, men vi tycker att människor
            ska äta mer vegetariskt. Vi har också avsatt särskilda pengar
            till Livsmedelsverket och till andra direkta insatser till lantbrukare
            för att de ska få det lättare att gå över till ekologisk produktion.
          </note>
          <note>
            Vi tycker egentligen att satsningen Sverige det nya matlandet
            är en intressant satsning. Det är ungefär 90 miljoner varje år
            som går till den satsningen. Men vi vill inte att Sverige det
            nya matlandet bara ska vara en direkt eller indirekt subvention
            till livsmedelsindustrierna i Sverige, utan vi tycker att det
            är viktigt att det ska finnas ett miljömässigt och klimatmässigt
            tydligt mervärde i den satsningen.
          </note>
          <note>
            Vi vill ha kvar satsningen, men vi vill fylla den med ett mycket
            mer offensivt innehåll. Vi tycker att en satsning på ekologisk
            produktion och en satsning på minskad köttkonsumtion skulle rymmas
            väl inom satsningen Sverige det nya matlandet.
          </note>
          <note>
            Till exempel skulle våra offentliga institutioner, äldreboenden,
            skolor, sjukhus och så vidare kunna anamma kampanjen för vegetariska
            måndagar, så att de åtminstone en dag i veckan serverar vegetarisk
            mat. Vi tror också att det är fullt möjligt att genom den offentliga
            upphandlingen öka andelen ekologiskt producerad mat och vegetariska
            alternativ.
          </note>
          <note>
            Vi tycker självklart att det är viktigt att avskaffa alla subventioner
            till köttindustrin. Precis som Socialdemokraterna anförde tidigare
            motsätter också vi i Vänsterpartiet oss subventionen på 90 miljoner
            kronor till slakterierna, då man tar bort avgiften för den officiella
            veterinärkontrollen.
          </note>
          <note>
            Vi tycker också att det vore intressant att utreda möjligheten
            att införa en avgift på animaliska produkter, kanske en köttskatt.
            Om man skulle göra det tycker vi att det är viktigt att de pengar
            som man drar in finns kvar inom livsmedelssektorn. De pengar man
            skulle dra in från en köttskatt kan exempelvis gå till att göra
            vegetarisk mat billigare.
          </note>
          <note>
            Det finns andra delar i det här betänkandet som jag tycker är
            viktiga. Det handlar om djuren. Djuren är en grupp i samhället
            som har fått ta mycket stryk av den borgerliga politiken.
          </note>
          <note>
            För ett par år sedan infördes en ny organisation för djurskyddskontrollerna.
            Ansvaret flyttades från kommunerna till länsstyrelserna. Vi i
            Vänsterpartiet har egentligen inget problem med att länsstyrelsen
            blir huvudman. Men sättet man gjorde detta på det var en ny organisation
            som var underfinansierad var helt oacceptabelt.
          </note>
          <note>
            Vi kan titta på antalet djurskyddskontroller som görs nu jämfört
            med när det låg på kommunerna. Det görs bara hälften så många
            djurskyddskontroller i dag som tidigare.
          </note>
          <note>
            Jag tycker att det är bra att regeringen har anslagit ett mindre
            bidrag för att man ska kunna göra fler och bättre djurskyddskontroller,
            men det behövs mer pengar, vilket är något som vi i Vänsterpartiet
            har budgeterat för. Inte minst tycker vi att det är viktigt att
            man, när man gör djurskyddskontroller, ska kunna ta ut en kontrollavgift,
            så att den här verksamheten åtminstone delvis kan vara självfinansierande.
          </note>
          <note>
            En annan viktig del när vi pratar om djurskyddet är behovet av
            en djuretisk ombudsman. Jag tänker på det inte minst när jag tittar
            på förslaget till en ny djurskyddslag. Det är en ganska imponerande
            utredning. Den är väldigt fyllig, och det är många förslag. Nästan
            alla de här förslagen handlar om att man ger uppdrag till Jordbruksverket.
            Jordbruksverket ska återkomma med nya föreskrifter. Jordbruksverket
            ska återkomma med nya riktlinjer och så vidare.
          </note>
          <note>
            Tänk om vi hade haft kvar Djurskyddsmyndigheten! Det var den
            myndighet som fanns just för att man skulle driva de här frågorna.
            Den lade den borgerliga regeringen ned 2007. Tänk om vi hade haft
            kvar den myndigheten! Då skulle arbetet för att stärka djurskyddet
            gå otroligt mycket lättare. Det är därför vi i Vänsterpartiet
            föreslår en djuretisk ombudsman. Det är något liknande den tidigare
            Djurskyddsmyndigheten. Det är inte exakt likadant. Vi har också
            lärt av en del brister som fanns med den tidigare myndigheten.
          </note>
          <note>
            Vi vill ha en handlingsplan för att minimera antalet djurförsök.
            Vi ser att det är fler och fler djur som utnyttjas och dödas i
            djurförsök. Det tycker vi i Vänsterpartiet är oacceptabelt. Sverige
            har sagt i tidigare sammanhang att man ska minimera antalet djurförsök.
            Ja, men då behöver vi en handlingsplan för det. Vi behöver också
            ett center för att minska, ersätta och förfina reduce, replace,
            refine djurförsöken. Det här är någonting som vi har anslagit
            pengar till, så det är bara att sätta i gång och arbeta med det
            om våra förslag går igenom.
          </note>
          <note>
            Vi pratade tidigare om att det inte händer särskilt mycket på
            klimatområdet när vi tittar på vad den borgerliga regeringen föreslår.
            Jag tycker att det är samma passivitet vad gäller miljö- och jordbrukspolitiken
            och djurskyddspolitiken över lag.
          </note>
          <note>
            Fördelen är att det finns alternativ här i politiken. Vi i Vänsterpartiet
            har vårt särskilda yttrande. Miljöpartiet och Socialdemokraterna
            har sina förslag. Det finns färdiga förslag för hur man ska kunna
            gå från en passivitet till mer av aktivism på det här området.
            För att vi inte ska dra ut på den här debatten mer vill jag bara
            hänvisa till Vänsterpartiets särskilda yttrande.
          </note>
          <note type="speaker">
            Anf. 105 BENGT-ANDERS JOHANSSON (M):
          </note>
          <note>
            Fru talman! Först vill jag yrka bifall till förslaget i betänkandet.
          </note>
          <note>
            Jag tänkte att jag skulle uppehålla mig vid några knutpunkter
            i betänkandet. Det kommer att handla om maten. Jag har förstått
            att det är många andra som också har fastnat för just maten som
            utgångspunkt i resonemanget. Jag ska säga något om landsbygdsutvecklingen
            och en del om skogen.
          </note>
          <note>
            Låt mig börja med Sverige det nya matlandet, som i grund och
            botten hämtar sin energi från matens betydelse för oss människor.
            Måltidsupplevelsen jag tror inte att det är många som har tänkt
            på det är en av de få upplevelser som attraherar samtliga våra
            fem sinnen. Tänk efter! Det är få andra upplevelser där man kommer
            i närheten av detta. Förutom att måltiden är livsuppehållande
            är den alltså oerhört engagerande för den enskilde individen.
          </note>
          <note>
            Det är därför det är så viktigt att man inom ramen för Sverige
            det nya matlandet har fokus på fem områden, nämligen den offentliga
            sektorn, primärproduktionen, förädlad mat, matturism och restaurang.
          </note>
          <note>
            Inte minst det första, fru talman, är viktigt. Där finns det
            ju många människor som inte själva styr över valet av sin mat.
            Det handlar om att öka engagemanget där.
          </note>
          <note>
            Men förutsättningen för att vi ska ha livsmedel är bland annat
            att vi har en jordbruksproduktion. Därför är det viktigt att vi
            slår vakt om jordbruksproduktionen. Det är också därför som alliansregeringen
            har sett till att skapa bättre förutsättningar för att kunna producera
            just livsmedel.
          </note>
          <note>
            Vi har minskat administrationen med ungefär 10 procent mellan
            åren 2006 och 2010. Vi har sänkt kontrollavgifterna för slakterier,
            vilket mycket glädjande har fått till följd bland annat att småslakterierna
            har ökat med 25 procent. Dessutom kommer vi att införa en så kallad
            suggpeng, eftersom vi ligger i ofas när det gäller den kostnadsbild
            som de svenska djurbönderna har.
          </note>
          <note>
            Dessutom har vi mindre utsläpp av växthusgaser. Flera av de tidigare
            föredragshållarna vi kan kalla dem så har sagt att det har blivit
            sämre. Men faktum är att jordbruket har minskat med 13 procent
            från 1990 till 2009. Skogen har minskat med 17 procent. Även det
            senaste mätbara året har skogen minskat, även om jordbruket har
            ökat 1 procent. Det verkar som att de föregående talarna inte
            har läst de här papperen.
          </note>
          <note>
            När det gäller jordbrukspolitiken är den ju samfälld inom hela
            EU, och därför är det oerhört viktigt att vi har fokus på de pågående
            jordbruksförhandlingarna och ser till att vi får en mindre budget.
            Ju större budget vi har för jordbruket, desto större blåser vi
            upp den här delen.
          </note>
          <note>
            Det handlar också om att få en utjämning mellan olika länder,
            för i dag är det en oerhörd snedfördelning. Inom ramen för den
            gemensamma jordbrukspolitiken är det också, tycker vi från moderat
            håll, väldigt viktigt att vi fokuserar på produktionsjordbruket,
            eftersom de är mest konkurrensutsatta. Därför gäller det att få
            bort marknadsstörande mekanismer inom jordbruket. Sådana snedvrider
            alltid konkurrensen och gör att politiken kan allokera saker och
            ting där det inte alltid är det bästa.
          </note>
          <note>
            Som har nämnts här tidigare handlar det i jordbruket också väldigt
            mycket om djurskydd. Jag kan glädjande nog säga att vi nu stärker
            detta ytterligare inför 2012 och framåt. En nyligen presenterad
            djurskyddsutredning med väldigt många intressanta idéer kommer
            nu att gå ut på remiss. Allt kommer förmodligen inte att kunna
            genomföras, men mycket av det kommer att kunna lända till efterrättelse.
          </note>
          <note>
            Det är också intressant att se att vi nu har skapat ett nationellt
            centrum för djurvälfärd, eller animal welfare, där vi också har
            ett engagemang för att försöka få den motsvarighet som ska bildas
            inom EU att landa just i Sverige. Vi har nämligen väldigt mycket
            att tillföra här, och det tror jag är en oerhörd tillgång både
            för Sverige och inte minst för EU.
          </note>
          <note>
            Inom ramen för Sverige det nya matlandet har vi också fisket.
            Vi kan konstatera att vi har en helt ny havsmyndighet som har
            varit i gång i snart ett halvår och som har tagit över fiskefrågorna.
            Vi har väldigt stora förväntningar på att denna nya myndighet
            kan bli än mer effektiv när det gäller fiskefrågorna.
          </note>
          <note>
            Men också här handlar det om den gemensamma fiskepolitiken inom
            EU där vi inte själva fullt ut råder över verksamheten. Vi har
            kämpat tappert när det gäller utkastförbud, vilket nu är på gång
            att kunna genomföras. Vi har också kämpat för att minska flottan,
            eftersom vi har haft en otrolig överkapacitet i förhållande till
            den mängd fisk som varit tillgänglig för att plocka upp.
          </note>
          <note>
            Vi har också samfällt, vågar jag påstå, inom hela riksdagen och
            med regeringen drivit frågan om att skapa vettiga avtal med tredjeland
            i den mån EU fiskar i andra länder. Detta är viktigt.
          </note>
          <note>
            Där vi själva kan påverka har vi också utmejslat behovet av att
            slå vakt om det kustnära fisket och det småskaliga fisket och
            se till att den förädling som sker där kan fortgå genom den administrations-
            och skatteminskning som vi har gjort och som har skapat förutsättningar
            för dessa många nya småföretag.
          </note>
          <note>
            Fru talman! När det gäller landsbygdsutveckling kan jag glädjande
            nog konstatera att den massiva satsningen på bredband fortsätter
            att öka. Det underlättar för företagande på landsbygden men också
            för privatpersoner att kunna bo, leva och verka där, vilket i
            sig skapar en grund för en levande landsbygd.
          </note>
          <note>
            Skogen är oerhört mångfasetterad. Vi talar om bränsle, papper,
            möbler, bostäder, förpackningar med mera. Jag vet snart inte något
            område där inte skogen är med. Kläder nämnde jag inte, men till
            och med kläder gör man numera av skogen. Snart kan vi väl äta
            den också. Det kanske vi kan göra i framtiden, men det är lite
            svårare just nu.
          </note>
          <note>
            Det som är viktigt när det gäller skogen är att den har ett exportvärde
            på 128 miljarder. Det är väldigt få sektorer som når upp till
            detta. I skogen växer dessutom bär och svamp. Skogen används till
            och med som grön medicin för människor. Dessutom har vi det vilda.
            Detta ihopkopplat med Matlandet Sverige skapar en helhet som ger
            oss fantastiska förutsättningar i vårt land om vi bara har förstånd
            att använda det på rätt sätt.
          </note>
          <note>
            Det är därför som Skogsriket som nu lanseras är så oerhört viktigt:
            Väldigt mycket av vårt välstånd grundar sig i den svenska skogens
            tillväxt.
          </note>
          <note>
            Fru talman! Alliansregeringen lämnar ifrån sig en stark budget
            som skapar en helhet som hänger ihop. En del har varit uppe och
            talat sig varma för en livsmedelsstrategi. Jag vågar påstå att
            det vi presenterar är vida överlägset en livsmedelsstrategi. I
            mina öron låter en livsmedelsstrategi mer som att ta fram en femårsplan
            i ett fornt öststatsland, något som jag definitivt inte tror på.
          </note>
          <note>
            Däremot har vi en socialdemokrati som vill försvåra för det svenska
            jordbruket genom att höja handelsgödselskatten och kontrollavgifterna
            och ha centrala produktionsmetoder för det svenska jordbruket.
            Man vill även höja lastbilsskatten etcetera.
          </note>
          <note>
            Varje enskild punkt är ett direkt slag mot det svenska jordbruket,
            och jag beklagar att ni inte har kommit till större insikt. Går
            man sedan till hela den övriga oppositionen ska jag bara nämna
            att det i budgeten inte finns en enda post som är identisk mellan
            de oppositionspartier vi har i Sveriges riksdag för närvarande.
            Det finns inte heller en enda enskild utgiftspost där man har
            yrkanden från alla oppositionspartierna.
          </note>
          <note>
            Med detta, fru talman, vill jag lyckönska de svenska areella
            näringarna till att ha en alliansregering som skapar förutsättningar
            för en utveckling, en tillväxt och en fortsatt möjlighet att producera
            både bra livsmedel och bra skog för mänsklighetens bästa.
          </note>
          <note>
            (Applåder)
          </note>
          <note type="speaker">
            Anf. 106 MATILDA ERNKRANS (S) replik:
          </note>
          <note>
            Fru talman! Det var inte många spår av nya moderater i Bengt-Anders
            Johanssons anförande. Vi kan ganska snabbt konstatera att när
            det gäller det här området har den moderata politiken inte riktigt
            klarat av att förnya sig.
          </note>
          <note>
            Jag tänkte ställa en ganska enkel fråga som rör Moderaternas
            syn på det ekologiska jordbruket. Det verkar sitta långt inne,
            eller hur kan Bengt-Anders Johansson och Moderaterna annars förklara
            att vi har fått vänta i snart över ett år på regeringens förslag
            när det gäller det ekologiska jordbruket? Just nu vet vi inte
            om det kommer alls, så det vore bra att få veta om man tänker
            lägga fram någon proposition om ekologiskt jordbruk. Det kanske
            skulle kunna ge något svar på någon av de frågor som jag ställde
            i mitt huvudanförande, nämligen vilket ansvar man tar på hemmaplan
            för de svenska klimatåtagandena också när det gäller jord- och
            skogsbruk. Det var inget Bengt-Anders Johansson berörde i sitt
            anförande.
          </note>
          <note>
            Jag antar att det som Moderaterna nu tydligen hävdar är svensk
            livsmedelsstrategi är Matlandet Sverige-satsningen. Det känns
            ganska fattigt och kortsiktigt om man drar ut det här på lite
            längre sikt. Annars kanske Bengt-Anders Johansson kan säga vad
            i Matlandet Sverige-satsningen som faktiskt tar ansvar för klimatåtagandet
            när det gäller exempelvis jordbruket. Vilka delar pekar på hur
            vi ska se på självförsörjningsgraden och så vidare, och hur ska
            vi klara av att anpassa vårt jordbruk i ett förändrat klimat?
          </note>
          <note>
            Det skulle jag med nöje höra Bengt-Anders Johansson från Moderaterna
            lägga ut texten om i sin replik.
          </note>
          <note type="speaker">
            Anf. 107 BENGT-ANDERS JOHANSSON (M) replik:
          </note>
          <note>
            Fru talman! Här har vi möjligen skiljelinjen mellan alliansregeringen
            och Socialdemokraterna och delar av oppositionen, nämligen om
            vi ska centralstyra produktionssättet eller om vi ska låta marknaden
            i större utsträckning hålla sig till det.
          </note>
          <note>
            Jag kan konstatera att det har blivit en väldigt stark efterfrågan
            på ekologiska produkter, till och med så stor att det i vissa
            delar är svårt att mätta marknaden. Detta är en typisk signal
            till produktionsjordbruket att det kan vara idé att gå över till
            ekologisk produktion. Men att från politiskt håll styra att det
            ska vara si eller så mycket, det tycker vi från moderat håll inte
            är vad vi vill värna om.
          </note>
          <note>
            Dessutom är det en försvinnande liten del av den totala livsmedelsåtgången
            i landet som odlas ekologiskt, och därför får vi inte kasta ut
            barnet med badvattnet genom att bara titta på det ena. Vi måste
            se till att bredden på den svenska livsmedelsproduktionen fungerar,
            och det gör den.
          </note>
          <note>
            När det gäller klimatet påstår jag att det vi har åstadkommit
            här faktiskt är en fortsatt sänkning av våra växthusgasutsläpp,
            och det vittnar ändå om att vi går i rätt riktning.
          </note>
          <note>
            Att däremot, som man vill göra från exempelvis Socialdemokraternas
            sida, ytterligare skattebelasta en redan väldigt hårt ansatt näring,
            nämligen det svenska jordbruket, är direkt kontraproduktivt, om
            vi vill ha kvar produktionen i Sverige.
          </note>
          <note type="speaker">
            Anf. 108 MATILDA ERNKRANS (S) replik:
          </note>
          <note>
            Fru talman! Jag hade önskat att Bengt-Anders också hade lyssnat
            på det anförande som jag höll, där jag bland annat sade att vi
            stöder en fri marknad och minskade subventioner.
          </note>
          <note>
            Sedan kan jag konstatera att Bengt-Anders kanske inte har tagit
            del av nyheterna i dag, men det är faktiskt inte så att utsläppen
            av växthusgaser har minskat i Sverige. Vi konstaterade just att
            de ökade under 2010. Det här, menar jag och Socialdemokraterna,
            har vi faktiskt ett ansvar för att inarbeta och låta genomsyra
            all politik om vi ska klara våra åtaganden.
          </note>
          <note>
            Jag vet inte, men jag tror inte att jag fick något svar på om
            det kommer någon proposition om det ekologiska jordbruket. Om
            jag fick ett svar var svaret troligen att det där kan vi nog glömma,
            för Moderaterna vill inte styra politiskt och man tycker att det
            ekologiska jordbruket är en sådan försvinnande liten del att man
            inte behöver lägga något större engagemang bakom det.
          </note>
          <note>
            Jag vill bara markera att vi socialdemokrater tycker tvärtom.
            Vi tycker att det ekologiska jordbruket är oerhört viktigt, att
            det hör framtiden till. Vi ser också att allt fler efterfrågar
            ekologiska produkter. Jag skulle verkligen uppskatta om det kunde
            komma förslag om det ekologiska jordbruket.
          </note>
          <note>
            Bengt-Anders Johansson har ju rätt i att lejonparten av det svenska
            jordbruket är konventionellt jordbruk. Min och Socialdemokraternas
            uppfattning är att den stora merparten av våra bönder och jordbrukare
            vill ställa om till ett mer hållbart jordbruk. Vi tycker att det
            är en väldigt viktig ambition som vi faktiskt vill understödja.
            Om jag uppfattar Bengt-Anders Johansson, Moderaterna, rätt är
            inte det här någonting som ni lägger speciellt mycket engagemang
            i. Annars kan du väl svara på hur Matlandet Sverige-satsningen,
            som är er strategi, hjälper bönderna att faktiskt ställa om till
            ett mer hållbart jordbruk i stort.
          </note>
          <note type="speaker">
            Anf. 109 BENGT-ANDERS JOHANSSON (M) replik:
          </note>
          <note>
            Fru talman! Växthusgaserna har ökat. Då ska vi ha klart för oss
            att när det gäller de siffror som nu presenteras, där man pratar
            om en höjning, jämför man åren 2009 och 2010. Vad är det då som
            har hänt?
          </note>
          <note>
            Först och främst jämför man en lågkonjunktur, 2009, med en högkonjunktur,
            2010, vilket gör att det är väldigt mycket verkstadsindustri som
            har dragit ifrån. Det är där den här ökningen kommer.
          </note>
          <note>
            Dessutom hade vi en osedvanligt både kall och lång vinter. Vi
            bor i ett sådant klimat att jag utgår från att vi är överens om
            att vi ändå ska kunna värma våra hus, även om vi naturligtvis
            kan värma dem mer klimatsmart. Under de förutsättningarna tror
            jag att även Socialdemokraterna, bara de tänker till lite till,
            inser att trenden är helt korrekt. Att ett enskilt år poppar upp
            när man gör en jämförelse är sådant som händer mot bakgrund av
            både lågkonjunktur och kall vinter.
          </note>
          <note>
            När det gäller en proposition för ekologisk odling kan jag inte
            säga när den kommer. Däremot vet jag att man i Regeringskansliet
            diskuterar vilken inriktning man ska ha för framtiden.
          </note>
          <note>
            Om det nu är så oändligt viktigt som Socialdemokraterna säger
            att alla ska gå över till ekologisk odling jag hävdar nämligen
            att det konventionella jordbruket i Sverige är väldigt miljöanpassat
            i jämförelse med många andra länder och därför vill jag inte ställa
            de här två mot varandra är jag väldigt förvånad över att inte
            Socialdemokraterna vill förbjuda konventionell odling. Det måste
            ju vara det enda rätta om det är så fel att ha en konventionell
            odling. Det måste det ju vara eftersom ni vill öka den ekologiska.
          </note>
          <note type="speaker">
            Anf. 110 ANITA BRODÉN (FP):
          </note>
          <note>
            Fru talman! Vi har i dag påmints om de utmaningar i form av klimatförändringar
            och den pågående förlusten av biologisk mångfald som vi står inför.
            Jordbruket är en av de främsta källorna till utsläpp av de farligaste
            växthusgaserna dikväveoxid och metan, samtidigt som jordbruket
            är en av de sektorer som drabbas hårdast vid klimatförändringarna.
            Dessutom är jordbruket tillsammans med skogsbruket ett av de viktigaste
            redskapen för att aktivt kunna minska utsläppen och den globala
            uppvärmningen. Så komplicerat är det.
          </note>
          <note>
            Nu när CAP, den gemensamma jordbrukspolitiken, ska formas är
            det viktigt att vi har med jordbruket på det här sättet, att vi
            inrymmer klimatfrågan, miljöfrågan. I arbetsgrupperna i Durban,
            som vi också har hört talas om i dag, arbetade man med jordbruket
            och med skogsbruket. Man gjorde framsteg. Jag tycker att det är
            viktigt att påminna också i denna debatt om de nödvändiga framstegen.
          </note>
          <note>
            Fru talman! Befolkningsökningen ger ytterligare en utmaning.
            Vi är nu 7 miljarder människor på jorden och vi förväntas enligt
            beräkningar från FN att bli 1011 miljarder människor om 35 år.
            Det innebär att livsmedelsproduktionen nära nog måste fördubblas.
          </note>
          <note>
            Att lösa de utmaningarna tillsammans med klimattänket kräver
            att vi får producera mer matråvaror med mindre land, mindre vatten,
            mindre energi och en mindre mängd kemikalier. Kraftigt ökade forsknings-
            och utvecklingsinsatser behövs för att långsiktigt kunna få hållbara
            produktions- och energilösningar i EU, men också globalt.
          </note>
          <note>
            Nationellt har Matlandet Sverige lyft fram intresset för mat,
            kultur och livsmedelsförädling. Det är positivt. Satsningar på
            näringsriktig mat i skolor, på kvalitetshöjningar i äldreboenden
            och offentliga inrättningar är ett arbete som har påbörjats och
            som behöver utvecklas ytterligare.
          </note>
          <note>
            Lagen om offentlig upphandling fungerar fortfarande inte tillfredsställande.
            Den utbildningssatsning som nu sker kan förhoppningsvis ge den
            vägledning som behövs för att vi ska kunna utveckla de inköpsmetoderna
            på ett mycket effektivare och bättre sätt.
          </note>
          <note>
            Det är inte acceptabelt att enbart ställa ekonomiska krav vid
            upphandling. Krav ska också kunna ställas på exempelvis god djuromsorg,
            miljö- och klimataspekter.
          </note>
          <note>
            Det konsumentråd som nu har tillsatts har till syfte att ge konsumenter
            bra underlag för medvetna val. Det är en kärnpunkt och en mycket
            viktig frågeställning.
          </note>
          <note>
            Fru talman! Jag har nämnt Miljömålsberedningens arbete i ett
            tidigare anförande. Därför vill jag bara snabbt påminna om att
            det nu arbetas intensivt med jordbruket och skogsbruket, med markanvändning
            över huvud taget. Det är nyckelområden.
          </note>
          <note>
            Jag vill också i det här sammanhanget påminna ledamöterna om
            det som också har nämnts här, Sveaskogslösningen. Den lösningen
            vad gällde utbyte av skog var det som jag tror att också Irene
            Oskarsson nämnde. Det är inte fullkomligt än, men det är en otroligt
            bra satsning som vi lyckades genomföra. Budgetmässigt är den genial.
            Vi sparar på tio års sikt 10 miljarder kronor för Sveriges statskassa
            enligt gjorda beräkningar. Det kostar oss 200 miljoner kronor.
            Jag tycker att det är viktigt att vi har de här sambanden klara
            för oss.
          </note>
          <note>
            Fru talman! I slutet av november presenterade utredare Eva Eriksson
            förslag på en ny djurskyddslag. Den har berömts här i dag. Jag
            tycker också att det känns roligt att få lyfta fram den här viktiga
            utredningen. Den vilar på etisk grund. Den tar ett folkhälsoperspektiv.
            Men den har också och det tycker jag är viktigt att få förtydliga
            en lägre detaljeringsgrad. Man hänskjuter till facknämnder, till
            bland annat Jordbruksverket, att skriva föreskrifter. Det är själva
            syftet. Det är så utredaren önskar att vi ska arbeta med detta.
          </note>
          <note>
            I förslaget tas både det fysiska och det psykiska lidandet för
            djuren upp. Krav ställs på att den som handhar djur ska vara 16
            år, men det ställs också krav på kompetens och utbildning. Jag
            är också nöjd med att man har kunnat definiera vad som är ett
            naturligt beteende. Det blir en viktig utgångspunkt för vårt fortsatta
            djurskyddsarbete.
          </note>
          <note>
            Förslag finns också om, vilket jag vet att kammaren är överens
            om, att förbjuda sexuellt umgänge med djur. Det ska bli en lagstiftning
            om det. Det finns också förslag på att avel som medför lidande
            förbjuds och att grävlingsanvändning vid jaktträning förbjuds.
          </note>
          <note>
            Fru talman! Under åtskilliga år i kammaren, under mina snart
            tio år i riksdagen, har en mängd motioner väckts om kattproblem.
            De har gällt den mängd katter som finns som driver herrelösa omkring.
            Tidigare regeringar har inte lyckats lösa problemen, men nu finns
            ett förslag vad gäller kastrering och märkning av katter. Förhoppningsvis
            kommer vi framåt i frågan. Det tycker jag inte är passiv politik
            utan en aktiv politik.
          </note>
          <note>
            Vi har också i denna kammare diskuterat överflyttningen av djurskyddskontrollerna.
            Frågan har tagits upp här. Ibland har oppositionen raljerat om
            att vi lät länsstyrelsen ta över kontrollen. Vi såg att det behövdes
            mer smörjmedel, och därför gav vi extra medel. Nu är det intressant
            att vi för ett par veckor sedan kunde läsa Statskontorets fristående
            utredning. Där konstaterade man tre saker, nämligen att det var
            rätt beslut, att det är träffsäkrare och att det är högre kvalitet.
            Jordbruksverkets kontrollsystem Oskar har också blivit en hjälp
            i arbetet. Oskar är inte en person utan står för offentlighet,
            samsyn, kontroll, analys och rutiner. Här finns verktyg och redskap
            för att hjälpa till vid kontrollerna. Precis det som avsågs med
            beslutet som alliansregeringen fattade har nu besannats, trots
            högljudda protester från oppositionen.
          </note>
          <note>
            Fru talman! Låt mig säga några ord om landsbygden. Den frågan
            har också tagits upp här i talarstolen. Den landsbygdsstrategi
            som regeringen antog under förra mandatperioden var oerhört viktig,
            inte minst den process som fördes i samtliga departement för att
            involvera landsbygdsperspektivet i allt arbete. Nu sker en nystart.
            Det ska villigt erkännas att arbetet stagnerade en period. Nu
            sker en nystart som jag välkomnar, precis som det viktiga arbete
            som sker, och kommer att ske framgent, inom de regionala serviceprogrammen
            ute i hela landet. 35 miljoner tillsätts, bland annat för att
            arbeta fram innovativa servicelösningar och stärka utvecklingen
            för lokal service.
          </note>
          <note>
            Jag välkomnar också beslutet att Statskontoret kommer att ta
            fram ytterligare underlag för servicecentrum i varje kommun. Det
            var ett av förslagen i den så kallade Högdahlsutredningen.
          </note>
          <note>
            Det är viktigt med levande, livskraftiga landsbygder med ökade
            möjligheter för människor att leva och bo, ha god service och
            kommunikationer. Därför är bredbandsstrategin så otroligt viktig.
            90 procent av alla hushåll ska senast 2020 ha 100 megabits kapacitet.
            En halv miljard har tillsatts för detta. Det här kommer att betyda
            otroligt mycket.
          </note>
          <note>
            Fru talman! Jag vill avslutningsvis räkna upp en del satsningar,
            lite grann för att ta udden av påståendet att regeringen skulle
            vara passiv. Jag anser att regeringen är mycket aktiv.
          </note>
          <note>
            Jag har nämnt bredbandssatsningen. Matlandet Sverige har ni hört
            flera nämna. Det här har genererat mer än 200 livsmedelsprojekt.
            Eldrimner vill jag lyfta fram i sammanhanget, som har beviljats
            anslag om 35 miljoner fram till 2013. Det handlar om ökade turistsatsningar.
            Vidare är det Skogsriket, bättre betalt till bonden genom bland
            annat en djurvälfärdspeng, lokal serviceutveckling, ökade krediter
            för att kunna bygga på landsbygden, och sist, men inte minst,
            fru talman, gigantiska infrastruktursatsningar, gynnande av landsbygdens
            folk och slutligen de skolreformer som har genomförts där de praktiska
            kunskaperna äntligen uppvärderas av en regering med välskött ekonomi
            och stora forskningsambitioner.
          </note>
          <note>
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note>
            Jag vill också passa på att önska god jul till fru talmannen,
            kammarens kansli och till miljö- och jordbruksutskottets kansli.
            Till alla mina kolleger och vänner i opposition och i majoritet
            en riktigt god jul!
          </note>
          <note type="speaker">
            Anf. 111 KEW NORDQVIST (MP) replik:
          </note>
          <note>
            Fru talman! Jag vill inte förlänga debatten så värst mycket,
            men det finns två saker jag vill kommentera.
          </note>
          <note>
            Den ena saken gäller kommentaren att vi globalt ser en fördubblad
            produktion av livsmedel livsmedelsförsörjningen. Kommentaren bygger
            på en extrapolering av det vi har i dag, att det är vårt mönster
            som kommer att gälla för alla människor. Det måste vi ta i beaktande.
          </note>
          <note>
            Jag blev uppvaktad av Eldrimner i veckan. De var mycket bekymrade
            för sin ekonomiska situation. Kan regeringens förlängda arm i
            jordbruksutskottet titta på vad som gäller? Det låter betryggande
            med 35 miljoner till 2013. Så lät det inte då.
          </note>
          <note type="speaker">
            Anf. 112 ANITA BRODÉN (FP) replik:
          </note>
          <note>
            Fru talman! I den bedömning som har gjorts av beräkningarna för
            att klara en växande befolkning på vår jord har nämnts hela 70
            procent. Jag nämnde i mitt anförande en nära nog dubblering. Vi
            vet givetvis inte. Vi har talat om olika typer av kosthållning
            och mathållning. Här kommer det att ske en enorm utveckling. Förhoppningsvis
            kan vi ge kommande generationer friska hav, friskt vatten och
            möjlighet att äta våra fiskar som god och näringsriktig föda.
          </note>
          <note>
            Sedan var det frågan om Eldrimner. Jag vet att i projektet Matlandet
            Sverige har det givits 80 miljoner under fyra år. 230 projekt
            har fått tillsammans 138 miljoner. Eldrimner har beviljats ett
            anslag på 35 miljoner till 2013. Det är de uppgifter som jag har
            fått, och jag hoppas att de är korrekta. Sedan har vi en tät kontakt
            med Eldrimner. De har till och med haft möjlighet att besöka oss
            i miljö- och jordbruksutskottet och föra en dialog med oss. Det
            kan vi säkert fortsätta att göra.
          </note>
          <note type="speaker">
            Anf. 113 STAFFAN DANIELSSON (C):
          </note>
          <note>
            Fru talman! Varav hjärtat är fullt jag kommer att tala något
            drygt, men givet det ska jag korta så gott jag kan.
          </note>
          <note>
            Centerpartiet och Alliansen har en stark vision för att utveckla
            landsbygden och lantbruket, vilket sker genom en rad åtgärder
            för ökad konkurrenskraft, genom bland annat programmen Sverige
            det nya matlandet och Skogsriket och genom insatser för att utveckla
            fiske och vattenbruk.
          </note>
          <note>
            De gröna näringarna är näringar med stor betydelse för jobben
            och ekonomin i Sverige och utgör landsbygdens ryggrad. Produktionen
            av bioenergi från jord och framför allt skog svarar i dag för
            cirka en femtedel av Sveriges tillförda energi. I reda pengar
            tillför de gröna näringarna Sveriges ekonomi långt över 200 miljarder
            kronor, och till exempel livsmedelsindustrin är Sveriges fjärde
            största industribransch med över 50 000 sysselsatta.
          </note>
          <note>
            Alliansregeringen har från och med sitt tillträde genomfört en
            rad insatser för att öka det svenska jordbrukets konkurrenskraft.
            Den världsunika handelsgödselskatten har tagits bort liksom en
            hel del avgifter och kontrollkostnader. Regeringen för en ständig
            kamp för att minska byråkratin och förenkla regelverken.
          </note>
          <note>
            De övergripande målen för utgiftsområdet är ett konkurrenskraftigt
            näringsliv och resurseffektiva gröna näringar som utmärks av bland
            annat hög etik. Regeringen föreslår nu ett nytt mål, att de gröna
            näringarna ska bidra till en globalt hållbar utveckling. Det är
            alldeles utmärkt. Det aktualiserar också frågan om det inte behövs
            ett bredare anslag vad gäller riksdagens mer precisa mål för jordbruket.
            Låt mig resonera lite om detta.
          </note>
          <note>
            Sverige är tillsammans med åkerfattiga Norge bland de länder
            i Europa som nu har lägst självförsörjningsgrad på livsmedel,
            endast lite över 50 procent. Det är en dramatisk utveckling som
            har skett, med bäring på miljö, resurshushållning, sysselsättning
            och sårbarhet.
          </note>
          <note>
            Utvecklingen strider dock inte mot något direkt politiskt uppsatt
            mål, mer än att jordbruket ska ha en god konkurrenskraft. Det
            har man inte haft om man har backat så mycket. Huvudfokus riktas
            i stället ofta mot hur just det ekologiska jordbrukets andel av
            den krympande produktionen ska kunna nå uppsatta mål det har redan
            diskuterats mycket här i dag och hur den offentliga sektorn ska
            förmås att köpa 25 procent ekologiska livsmedel var de än är producerade.
          </note>
          <note>
            Riksdagens mål om och stora fokus på ekojordbrukets utveckling
            har varit framgångsrikt, eftersom ekoproduktionen med rejäla stöd
            till rådgivning, marknadsföring och miljö samt med växande efterfrågan
            och merpriser har mångdubblats under 25 år så att den nu svarar
            för 45 procent av produktionen och är en viktig nisch. Detta väcker
            respekt. Ekologisk produktion är ett bra miljöalternativ som kommer
            att fortsätta att utvecklas.
          </note>
          <note>
            Det är samtidigt lika uppenbart att detta inte har stärkt jordbrukets
            konkurrenskraft i dess helhet mot importen, utan världens mest
            djur- och miljövänliga jordbruksproduktion i Sverige har i stället
            minskat med upp till en tredjedel på några decennier. Detta är
            inte alls i överensstämmelse med vårt nya mål, att Sverige i en
            värld där livsmedelsproduktionen, som Anita Brodén sade, behöver
            öka med 70 procent till år 2050 själv lägger ned och i stället
            ökar importen från andra länder.
          </note>
          <note>
            Fokus i jordbruksdebatten torde i detta läge behöva riktas mot
            hur den dominerande miljövänliga produktionen i Sverige, den konventionella,
            ska kunna återta sin konkurrenskraft och vända utvecklingen. Detta
            borde också, menar jag, på sikt återspegla sig i riksdagens mål.
            Mål styr och har betydelse!
          </note>
          <note>
            För att ytterligare understryka denna frågas vikt vill jag hänvisa
            till FAO, FN:s jordbruksorgan, som i en ny rapport visar på de
            väldiga utmaningarna för världens och Sveriges jordbruk. Matproduktionen
            i världen behöver nära fördubblas under det kommande halvseklet
            om vi ska kunna mätta dem som hungrar i dag. Vattenresurserna
            är redan hårt utnyttjade och ytterligare markresurser begränsade.
            FAO:s bedömning är att den absolut största delen av den ökning
            av matproduktionen som bedöms helt nödvändig ska komma från produktivitetsförbättringar.
          </note>
          <note>
            FAO har inte fokus på att förbjuda handelsgödsel i en värld som
            svälter, Kew Nordqvist.
          </note>
          <note>
            Jordbruksminister Eskil Erlandsson och regeringen har viktiga
            satsningar i årets budget. Bredband på landsbygden får en glädjande
            satsning på 300 miljoner kronor. Regeringen har tidigare låtit
            staten stå för 12 miljoner i kontrollkostnader för veterinärer
            på mindre slakterier en värdefull kostnadsminskning för dem som
            slaktar där. I detta betänkande ställer sig Alliansen bakom regeringens
            förslag att även slakten vid större slakterier ska få samma typ
            av kostnadsreducering, 90 miljoner kronor. Regeringen vill också
            införa en djurvälfärdsersättning riktad till grisuppfödningen
            på 90 miljoner kronor per år inklusive EU-stöd för att kompensera
            för de högre djuromsorgskostnaderna och ge näringen stöd så att
            den negativa trenden kan brytas.
          </note>
          <note>
            Socialdemokraterna och Vänsterpartiet motsätter sig i detta mycket
            kärva läge för svensk gris- och annan köttproduktion förslaget
            att minska kontrollavgifterna för slakterierna med 90 miljoner,
            vilket jag djupt beklagar. Varför ska just svenska bönder ha högre
            kontrollkostnader än andra i EU?
          </note>
          <note>
            I tidningen Land i fredags redovisas att ytterligare något eller
            några stora slakterier står inför nedläggning på grund av den
            överkapacitet som råder sedan antalet slaktade grisar i Sverige
            på några decennier minskat från 4 miljoner per år till nu 2,5
            miljoner per år. Grisarna i Danmark, som har mindre ytor, får
            mindre halm, har avklippta svansar och där suggorna ofta är fixerade,
            har under samma tid ökat från 20 miljoner grisar till 28 miljoner.
            Livsmedelsindustrijobben i Sverige flyttar alltså till bland annat
            Danmark, och sedan köper Ica, Coop och offentliga sektorn in alltmer
            gris- och nötkött från länder där djuren inte alls haft det så
            som vi kräver att djuren ska ha det i Sverige. Jag tycker att
            ordet dubbelmoral ligger nära till hands.
          </note>
          <note>
            Särskilt nära ligger det tyvärr till hands när man läser de före
            detta rödgrönas motioner här i dag. Det är mycket tal om att det
            är viktigt att öka den svenska livsmedelsproduktionen, att det
            är viktigt med ett ännu starkare och bättre djurskydd i Sverige,
            att det är viktigt med mer kontrollanter och kanske en ny djurombudsman,
            för att kontrollera de allt färre svenska grisarna och kossorna.
            Det är mycket tal om att lägga ytterligare bördor på det moderna
            miljövänliga jordbruket, som ni sedan använder till allehanda
            behjärtansvärda ändamål. Det som ni lyfter fram främst är att
            ni vill ytterligare öka stödet till just det ekologiska jordbruket,
            trots att Sverige redan ligger i EU-täten vad gäller både stödnivåer
            och ekoutveckling, och ni tar pengarna från det jordbruk som redan
            tappat så mycket.
          </note>
          <note>
            Effekten av en sådan politik blir att den svenska livsmedelsproduktionen,
            mest miljö- och djuromsorgsvänlig i världen, får sänkt konkurrenskraft
            och minskar. Hur kan detta gagna vårt lantbruk, vår landsbygd,
            djurens väl och ve samt jobb i den svenska livsmedelsindustrin?
          </note>
          <note>
            Det är förvånande att Socialdemokraterna, som ju brukat gilla
            jobb och industri i Sverige, är med på detta skattehöjartåg, med
            förmenta miljöargument. Vad jag förstår accepterar Miljöpartiet
            däremot att de 90 miljonerna i veterinärkostnader avlastas grisproducenterna,
            vilket MP i så fall ska ha heder för.
          </note>
          <note>
            Det är ändå positivt att ni i Socialdemokraterna vill vara med
            och ta fram en livsmedelsstrategi, att ni vill diskutera målen
            för jordbruket och att ni lyfter fram vikten av tillgång till
            livsmedel mot bakgrund av Sveriges allt lägre självförsörjningsgrad.
            Men mot bakgrund av dessa era goda ambitioner blir era kostnadsökningsförslag
            alldeles obegripliga.
          </note>
          <note>
            Jag vill också säga något om handelsgödselskatten. Den infördes
            1995 av regeringen Göran Persson för att bönderna skulle betala
            en del av Sveriges EU-avgift. Dieselskatten höjdes i samma syfte
            med 600 miljoner kronor. Miljöargumenten var inget annat än påklistrade
            utanpåverk.
          </note>
          <note>
            Sverige använder växtnäringstillförsel på ett internationellt
            sett balanserat sätt där tillförda gödselmängder motsvaras av
            ökad skörd. Handelsgödselpriset har genom oljeprisets uppgång
            ökat med 40 procent sedan 2005, det vill säga långt mer än den
            skatt som ni vill lägga ovanpå denna ökning, och ger redan tillräckligt
            starka incitament att gödsla försiktigt. Ändå vill oppositionen
            ovanpå redan gjorda prishöjningar införa en skatt på handelsgödsel
            unikt i världen på 300 miljoner kronor för just svenska bönder.
            Dess miljöeffekter är utomordentligt begränsade, annat än att
            den medverkar till att lägga ned jordbruksproduktion i Sverige
            som ersätts av ökad produktion i andra länder där läckagen är
            större, ofta också till vårt gemensamma innanhav Östersjön. Den
            skatt ni föreslår är direkt kontraproduktiv.
          </note>
          <note>
            Det svenska jordbrukets driftsöverskott ligger på 45 miljarder
            kronor. Jordbrukets marginaler ligger enligt Konkurrensverket
            10 procent lägre än EU-snittet, och produktionen minskar. Socialdemokraterna
            och Vänsterpartiet vill ta nära 400 miljoner kronor från detta
            driftsöverskott, ca 10 procent. Det skulle, om det genomfördes,
            komma ovanpå den höjning av jordbrukets koldioxidskatt för dieselolja
            med ca 500 miljoner som kommer att ske 2013 och 2015, trots att
            jordbrukets dieselkostnad redan ligger i EU-täten. Det innebär
            en kostnadschock med nära 1 miljard för ett jordbruk som redan
            krymper. Hur kan det öka det svenska jordbrukets konkurrenskraft
            och göra att det kan stå emot importen? Den frågan riktar jag
            till socialdemokrater, vänsterpartister och miljöpartister.
          </note>
          <note>
            Det finns mycket mer att säga om detta viktiga område i statsbudgeten.
            Men jag får hänvisa till mina allianskollegers fylliga tidigare
            och kommande inlägg, som tillsammans ger en god helhetsbild.
          </note>
          <note>
            Jag har sökt att visa hur Alliansen på olika sätt ökar jordbrukets
            konkurrenskraft så att både volymproduktion och viktiga nischer
            kan växa. Detta gagnar miljömålen i Sverige liksom det vi vill
            om en levande landsbygd och en god djuromsorg.
          </note>
          <note>
            Jag har också gått igenom varför de rödgrönas förslag på några
            viktiga punkter är direkt kontraproduktiva mot detta. Jag följer
            nära försvarsområdet, där Socialdemokraterna i år ökat sitt budgetförslag
            med 2 000 miljoner, 2 miljarder, jämfört med förra året. Jag hoppas
            att de skatte- och avgiftshöjningar som skiljer i år på detta
            område inte är med nästa år. Liksom på försvarsområdet är det
            väldigt bra om vi kan ha en bred samsyn även om de gröna näringarnas
            och jordbrukets förutsättningar och utveckling.
          </note>
          <note>
            Herr talman! Med detta yrkar jag bifall till utskottets förslag
            i betänkandet.
          </note>
          <note type="speaker">
            Anf. 114 KEW NORDQVIST (MP) replik:
          </note>
          <note>
            Herr talman! Efter detta lite för mig provocerande anförandet
            kan jag konstatera att om jag vore centerpartist skulle jag passa
            mig för att tala om nisch och 5 procent.
          </note>
          <note>
            Sanningen är att den ekologiska mjölken är på 11,6 procent enligt
            färsk statistik från Svensk Mjölk. Enligt Jordbruksstatistisk
            årsbok 2011 är den certifierade ekoarealen 11 procent. Plussar
            vi på den areal som är under omställning är vi uppe i 14 procent.
            Jag tror att vi ska korrigera siffrorna lite.
          </note>
          <note>
            Det är intressant att notera att även utskottets vice ordförande
            kallar det för försvinnande lite. Jag tycker att man ska se det
            ekologiska jordbruket som spjutspetsen.
          </note>
          <note>
            Jag blev provocerad av det som sades om det miljövänliga moderna
            konventionella jordbruket. Jag skulle i stället vilja säga: det
            mindre miljöovänliga jordbruket.
          </note>
          <note>
            Anledningen till att jag säger det är att det inte klarar miljömålen.
            Det har övergött Östersjön. Det bidrar till ett sämre klimat på
            jorden framför allt på grund av konstgödsel men också på grund
            av sojaimport och skövlad regnskog.
          </note>
          <note>
            Att andra skitar ned värre legitimerar inte att vi inte gör vad
            vi kan.
          </note>
          <note>
            Vi är tvungna att ha en styrning eftersom miljön inte har något
            pris. Annars barkar det åt pipsvängen.
          </note>
          <note>
            Jag har inte någon direkt fråga, utan detta var snarare en kommentar
            till Staffan Danielssons anförande. Naturligtvis är också jag
            för ökad självförsörjningsgrad.
          </note>
          <note type="speaker">
            Anf. 115 STAFFAN DANIELSSON (C) replik:
          </note>
          <note>
            Herr talman! Det kom på slutet. Du är svaret skyldig i just den
            frågan. Jag har all respekt för ekoprodukter. Det är en viktig
            nisch. Det ligger på 45 procent om du väger ihop svensk matproduktion.
          </note>
          <note>
            Jag är medveten om att ekoproduktion med stallgödsel lämpar sig
            bäst och fungerar bäst för mjölk. De flesta större nya mjölkgårdar
            med 100, 200 eller 500 kor är ekogårdar. De får ett betydande
            stöd för att kunna etablera sig.
          </note>
          <note>
            Där är vi överens. Mjölk passar ändå bäst om man har stora arealer.
            Det har inte familjelantbruk. De kan inte gå över, utan är begränsade
            av detta.
          </note>
          <note>
            Min fråga är: Hur ser du på det dominerande jordbruket i Sverige?
            Det är bäst i världen. Vi har strängast miljö- och djuromsorgsregler.
            Vi använder växtnäring mest försiktigt.
          </note>
          <note>
            Vi vet att över 900 miljoner hungrar i världen. Vi måste öka
            vår produktion kraftigt. Behovet är störst för Afrikas magra jordar.
            De kräver handelsgödsel och växtnäringstillförsel för att svara
            och ge avkastning. Det var vad vi löste våra hungerproblem med
            på 1800-talet.
          </note>
          <note>
            Min fråga är: Du vill lägga mer tyngd på det miljövänliga svenska
            jordbruket och mer än vad andra länders liknande jordbruk har.
            Detta leder till att det minskar. Det har minskat med en tredjedel
            på några decennier. Vi är snart nere på 50 procents självförsörjningsgrad.
            Du vill öka belastningen ytterligare på detta.
          </note>
          <note>
            Du vill ge lite mer stöd till ekoproduktion. Okej, det kan kanske
            öka till 10 procent av det krympande svenska jordbruket i övrigt.
            Men är inte det allra värsta att jordbruket och livsmedelsindustrin
            i Sverige minskar och att vi ökar importen? Är inte det värst
            för hur vi i Sverige kan ta vårt ansvar för miljö och matförsörjning
            i världen?
          </note>
          <note type="speaker">
            Anf. 116 KEW NORDQVIST (MP) replik:
          </note>
          <note>
            Herr talman! Det befinner sig på ett sluttande plan sedan 40
            år tillbaka. Det kan näppeligen vara Miljöpartiets fel.
          </note>
          <note>
            När det gäller global livsmedelsförsörjning är det en rad åtgärder
            som man måste ta till innan. Tanken att vi i västvärlden ska försörja
            resten av världen med livsmedel tror jag är helt fel. Det är till
            allra största delen en fördelningsfråga.
          </note>
          <note>
            Vi har fattigdom och demokrati. Vi har utbildning och kunskap.
            Sådana frågor är väsentliga att få med. Det handlar om jämställdhet.
            FAO hade en rapport om jämställdhet. Du vet mycket väl att om
            kvinnor i Afrika får samma förutsättningar som män är det 150
            miljoner färre som behöver svälta.
          </note>
          <note>
            Det handlar om svinn på 40 procent. Är det rimligt att 80 procent
            av vår produktion ska bli foder? Jag bara ställer frågorna. Hur
            mycket ska vi ha av hästar och husdjur?
          </note>
          <note>
            Vatten är begränsande. Det är ekologiskt jordbruk vi ska ha i
            Afrika. Det säger FAO:s rapportör de Schutter. Ekologiskt jordbruk
            passar där. Vi får fördubblingar av skörden. Det är inte för att
            man tillför mineralgödsel eller västerländsk teknik.
          </note>
          <note>
            Man utnyttjar naturen och använder mullhaltshöjande medel. Man
            lär människor att göra komposter och gör terassodlingar. Det finns
            en hel del saker.
          </note>
          <note>
            Det är som att Peak Oil och Peak Phosphorus inte finns. Vi måste
            ha en beredskap för det. Det är så det fungerar.
          </note>
          <note type="speaker">
            Anf. 117 STAFFAN DANIELSSON (C) replik:
          </note>
          <note>
            Herr talman! Nej, det håller inte, Kew, enligt min bestämda uppfattning.
            Det är en väldigt allvarlig fråga som vi nu diskuterar. Det är
            900 miljoner människor som hungrar i världen. Vi måste försörja
            dem. Världens befolkning växer. Där har vi läget.
          </note>
          <note>
            Min uppfattning är att utan modern teknik även i denna näring
            genom växtnäringstillförsel och andra metoder klarar vi inte detta.
            Du säger att Sverige inte ska försörja u-länderna med mat. Vi
            är helt överens om det. Men Sverige importerar hälften.
          </note>
          <note>
            Det kanske inte kommer från utvecklingsländerna. Men vi importerar
            ändå. Det måste vi bryta. Att bryta det genom att öka den viktiga
            nischen ekoproduktion, som vi med stort engagemang och kraft har
            lyckats mångdubbla från nästan ingenting till 5 procent på 25
            år, och tro att detta kan stoppa det går inte i närtid.
          </note>
          <note>
            Vi måste inrikta oss på det jordbruk vi har, de bönder vi har
            som sliter, kämpar och investerar men som får lägga av allt oftare.
            Det är min kritik mot er och era kompisar. Ni vill lägga en kostnadschock
            på jordbruket som redan har små marginaler och krymper.
          </note>
          <note>
            Det handlar om jobben. Det vill jag säga till Socialdemokraterna.
            Matilda Ernkrans kommer snart här. När svenskt jordbruk lägger
            ned blir det mindre jobb i livsmedelsindustrin, och vi ökar importen.
            Det vill vi väl inte.
          </note>
          <note>
            Ska vi klara det måste vi rikta fokus mot det moderna miljövänliga
            jordbruket. Jag tycker att det är ett bra miljöalternativ. Ekoproduktion
            är också ett mycket bra miljöalternativ. Vi har två goda alternativ
            att välja i Sverige.
          </note>
          <note>
            Ska vi klara vårt ansvar globalt och inte öka den import som
            väller in måste vi rikta fokus och stärka konkurrenskraften hos
            det jordbruk som nu minskar.
          </note>
          <note type="speaker">
            Anf. 118 MATILDA ERNKRANS (S) replik:
          </note>
          <note>
            Herr talman! Det handlar om jobben, Staffan Danielsson. De gröna
            näringarna är oerhört viktiga för att bygga jobb och skapa välfärd
            i hela vårt land absolut! Just av den anledningen är det oerhört
            viktigt att vi inte fastnar i ett konservativt stillastående utan
            faktiskt tar ansvar för hur jobben och välfärden ska produceras
            också i framtiden i vårt land.
          </note>
          <note>
            Jag respekterar Staffan Danielsson. Jag kan också förstå om man
            som centerpartist känner ett behov av att ta ut sin frustration
            på någon. Men du är en klok man, Staffan Danielsson. Visst vet
            du precis som jag att din frustration egentligen handlar om att
            ta ut den på dina kompisar Moderaterna i alliansregeringen! Det
            kan i alla fall vi som har lyssnat på anförandena och replikskiftena
            i debatten i dag konstatera. Du har en moderat kollega som här
            i riksdagens kammare står och säger att man inte vill styra från
            politiskt håll, att man inte ska centralstyra någonting och att
            det ekologiskt hållbara är en försvinnande liten del. Och så kommer
            centerpartisten Staffan Danielsson upp i talarstolen och låter
            som att du befinner dig på en helt annan planet!
          </note>
          <note>
            Jag välkomnar att också Centerpartiet tycker att det ekologiska
            jordbruket är viktigt. Men det är inte mig du ska övertyga. Det
            är inte oss socialdemokrater du ska övertyga, Staffan Danielsson.
            Det är dina kompisar i alliansregeringen. Börja med Bengt-Anders
            Johansson från Moderaterna! Eller börja med att ta ansvar för
            Centerpartiets egna misslyckanden! För inte har antalet bönder
            ökat under de här fem åren, Staffan Danielsson. Den svenska försörjningsgraden
            har inte ökat. Det har inte blivit ett förbättrat djurskydd och
            en förbättrad djurtillsyn. De svenska mervärdena har urholkats.
          </note>
          <note>
            Anser du att Matlandet Sverige ökar svensk självförsörjningsgrad?
            Hur svarar Matlandet Sverige på hur Sverige kan bidra till att
            minska trycket på markanvändning för att på så sätt se till att
            mätta världens befolkning?
          </note>
          <note type="speaker">
            Anf. 119 STAFFAN DANIELSSON (C) replik:
          </note>
          <note>
            Herr talman! Vad gäller ekoodlingen tror jag att Matilda Ernkrans,
            jag och Bengt-Anders Johansson kan vara överens om att det är
            viktig del, men att det är en nisch. Det var ungefär så jag uppfattade
            det som Bengt-Anders sade. Den kommer nog att öka. Den har ökat
            från nästan 0 till 5 procent på 25 år. Vi kan säkert öka den mer.
            Men om vi ska klara att vända utvecklingen där det svenska jordbruket
            minskar så är det det vanliga miljövänliga jordbruket som vi måste
            koncentrera oss på.
          </note>
          <note>
            Jag noterade att Matilda Ernkrans i sitt inlägg tidigare framför
            allt lyfte fram vikten av satsningar på den ekologiska nischen.
            Vi är överens om det, men blir det inte fel om fokus håller sig
            kvar där och inte på det jordbruk som backar?
          </note>
          <note>
            Alliansen kämpar för konkurrenskraft. Alliansregeringen försöker
            verkligen att vända trenden. Men den är svår att vända, och vi
            har inte lyckats sedan 2006 det är bara att se av statistiken.
            Men vi har gjort en rad insatser för att öka konkurrenskraften.
          </note>
          <note>
            I betänkandet föreslår vi 90 miljoner i sänkta kontrollavgiftskostnader
            på slakterierna och en djurvälfärdsavgift. Vi är överens om avgiften;
            det är bra. Men hur kan ni gå emot att man stöttar gris- och annan
            köttuppfödning som blöder och minskar genom att man inte avlastar
            dem med 90 miljoner kronor? Jag begriper inte det.
          </note>
          <note>
            Ni vill återinföra handelsgödselskatt med 300 miljoner. Ni vill
            inte ge 90 miljoner i avlastning. Stora skattehöjningar på diesel
            är redan på gång. Hur tror ni att konkurrenskraften hos jordbruket
            ska kunna öka så att man vänder utvecklingen? Er politik kommer
            tyvärr att öka takten med vilken jordbruk och slakterier läggs
            ned och livsmedelsindustrijobben minskar. Vi köper vår mat från
            Holland, Polen och Danmark i stället.
          </note>
          <note>
            Det är därför jag med engagemang tar i för att få er att inse
            att vi liksom på försvarsområdet borde göra en revival.
          </note>
          <note type="speaker">
            Anf. 120 MATILDA ERNKRANS (S) replik:
          </note>
          <note>
            Herr talman! Jag vill bara upprepa att jag respekterar Staffan
            Danielsson. Jag förstår att du behöver ta ut din frustration på
            någon, men det är absolut missriktat att ta ut denna frustration
            på oss socialdemokrater.
          </note>
          <note>
            Du erkänner själv att ni inte har lyckats. Om man har misslyckats
            tycker jag att man borde vända sig till sig själv och dem som
            man samarbetar med. Ägna ditt engagemang och din frustration åt
            att göra någonting bättre för svenskt jordbruk! Det kanske skulle
            kunna vara en framgångsrik väg. Vi socialdemokrater föreslår att
            Sverige plockar fram en långsiktig svensk livsmedelsstrategi just
            därför att vi tycker att det är så viktigt. Jobben inom de gröna
            näringarna är oerhört viktiga för svensk välfärd. Vi måste ta
            oss an framtiden genom att klara av att tala om vilken mat vi
            ska producera i det här landet och hur vi ska inlemma det i våra
            klimatåtaganden. Hur ska vi kunna minska trycket på markanvändningen
            så att vi på så sätt kan ta vårt ansvar för att man kan odla mat
            på den uppodlade mark som i dag finns i vår värld? Det om någonting
            skulle göra det lättare att föda människor som svälter i dag.
          </note>
          <note>
            Vi har tagit ansvar genom att föreslå obligatorisk ursprungsmärkning.
            Vi har tagit ansvar genom att tycka att konsumentinflytandet ska
            stärkas och genom att tycka att Livsmedelsverket ska få dela ut
            de råd som man har plockat fram och som denna regering och din
            centerpartistiska ministerkollega har stoppat.
          </note>
          <note>
            Så snälla Staffan Danielsson jag förstår att du är frustrerad.
            Men det är oklokt att rikta denna frustration mot oss socialdemokrater.
            Vi har dessutom sagt att vi tänker tillföra området 110 miljoner
            kronor ytterligare. Det vore väl jättebra om Centerpartiet, Staffan
            Danielsson och vi vore överens om det? Rikta inte din frustration
            mot Socialdemokraterna! Rikta den inåt mot dig själv och de moderater
            som du samarbetar med!
          </note>
          <note>
            När kommer den svenska långsiktiga livsmedelsstrategin?
          </note>
          <note type="speaker">
            Anf. 121 STAFFAN DANIELSSON (C) replik:
          </note>
          <note>
            Herr talman! Det är sent, och jag ber om ursäkt för att detta
            drar ut på tiden. Men det är en viktig debatt, och jag uppskattar
            att vi diskuterar viktiga frågor. Jag respekterar Matilda Ernkrans
            och självfallet också det tidigare stora nu lite mindre men dock
            fortfarande stora partiet. Dock har ni inte alltid rätt.
          </note>
          <note>
            Som har framgått här är jag frustrerad över att världens bästa
            livsmedelsproduktion med den bästa djuromsorgen och största miljöhänsynen
            minskar och att vi köper mer från andra länder, som läcker mer
            och har sämre omsorg. Det tror jag att vi allihop känner.
          </note>
          <note>
            Jag är helt nöjd med samarbetet i Alliansen, där vi försöker
            öka konkurrenskraften hos jordbruket med en rad åtgärder. Vi har
            tagit bort handelsgödselskatten. Vi inför en djurvälfärdsersättning
            hoppas vi på 90 miljoner. Vi tar bort kontrollkostnaden i slakterierna
            på 90 miljoner.
          </note>
          <note>
            Det jag är glad för i det här läget är att vi har en alliansregering.
            Det skulle vara illa för svenskt jordbruk om ni kom till makten
            och kunde höja skatten på handelsgödsel med 300 miljoner. Det
            har inte någon miljöeffekt, och det gör att andra länders bönder
            tjänar på det hela. Ni vill inte heller avlasta slakterierna genom
            att ta bort kontrollkostnaden. Det är 390 miljoner. Sedan kommer
            500 miljoner om några år i dieselskattehöjning. Då är det nästan
            1 miljard. Det svenska jordbrukets nettoinkomst är 45 miljarder.
            Tror ni att denna kostnadschock skulle stoppa importökningen och
            stärka jordbruket?
          </note>
          <note>
            Min frustration är i detta avseende riktad mot era förslag som
            när det gäller det här tyvärr är helt kontraproduktiva. Vi hörde
            Kew Nordqvist och Miljöpartiet här säga att konstgödsel är något
            förfärligt och nästan borde förbjudas. Ni går lite på det tåget,
            och det känner jag inte riktigt igen från det moderna industriparti
            som Socialdemokraterna har varit tidigare. Då ville ni främja
            sysselsättning och jobb i Sverige och hatade att det flyttar utomlands.
            Det gör det med denna politik.
          </note>
          <note>
            Jag hoppas att vi får en bättre debatt och att vi står närmare
            varandra nästa år.
          </note>
          <note type="speaker">
            Anf. 122 IRENE OSKARSSON (KD):
          </note>
          <note>
            Herr talman! Inget är så livsnödvändigt som luft att andas och
            mat på bordet. Alltså är de två betänkanden vi har behandlat här
            i kväll från miljö- och jordbruksutskottet de mest centrala betänkandena
            i den här kammaren icke förty beroende av allt annat vi också
            gör
          </note>
          <note>
            Jag vill börja med att likt mina allianskolleger lyfta fram ett
            antal punkter som regeringen har gjort och jobbar med. Det tycks
            vara så att bara för att man inte kommer med små skjutkanoner
            varje dag och lägger någon liten ny idé på bordet så gör man ingenting.
            Jag tycker snarare att långsiktighet och uthållighet är att göra
            saker att se till att det får effekt.
          </note>
          <note>
            Jag tror att den satsning som alliansregeringen startade under
            den förra mandatperioden, nämligen Sverige det nya matlandet,
            även om en del i den här kammaren raljerar över det, är ett sätt
            att få upp kompetens och kunskap om vad svenska mervärden är och
            vad de kan göra. Därmed kan man få en ökad konsumtion av svenska
            produkter.
          </note>
          <note>
            Nu har Jens gått, och det kan ju vara så att han har andra viktiga
            uppdrag. Det kan också vara så att vi klarar av att minska köttkonsumtionen
            en del och öka svensk produktion. Det ena behöver inte utesluta
            det andra.
          </note>
          <note>
            Vill vi också se ett landskap som fungerar och en biologisk mångfald
            som fungerar måste vi se till att vi har ett lantbruk värt namnet
            och ett skogsbruk värt namnet. Där har regeringen och vår landsbygdsminister
            tagit nästa steg.
          </note>
          <note>
            Herr talman! Det är inte alltid kronor och ören som avgör om
            man lyckas det finns en allianskollega som brukar säga det utan
            det är vad man gör med pengarna som visar om det händer saker
            och om man kan få fram en annan attityd och andra förhållningssätt.
          </note>
          <note>
            Det är fyra punkter som man har valt att lyfta fram som huvudrubriker
            när det gäller skogen. Den första handlar om ett hållbart brukande.
            Jag kommer inte upp i Staffan Danielssons kaliber, herr talman,
            men jag kan nog bli något förtretad över att i denna kammare åter
            och återigen höra att alliansregeringen inte sätter de skogspolitiska
            målen likvärdigt vägande i vågskålarna. Det är inte sanning. Det
            här är lika viktigt. Det handlar om ett hållbart brukande, inte
            minst av skogsresurser som har en omloppstid som är längre än
            vad vi kommer att bevista denna kammare, i alla fall de flesta
            av oss. Det kan finnas något undantag. Det gör att vi måste ha
            långsiktighet i det vi gör. Skogen är kanske den viktigaste klimatfaktorn
            vi har att jobba med. Det var också någonting jag fick med mig
            från klimatmötet i Durban.
          </note>
          <note>
            Dessutom handlar det om förädling och innovation, ny teknik,
            nya produktionsmetoder och nya sätt att förädla. Det är oerhört
            viktigt. Det är viktigt att bygga kontaktytor och kluster. Jag
            kommer från ett landskap som ligger i tre län, än så länge i alla
            fall. Där kan vi konstatera att landshövdingarna tar olika initiativ
            för att foga samman de här grupperna av människor, och då kommer
            nya idéer och nya produkter fram.
          </note>
          <note>
            Jag tror att Anita Brodén i förra debatten lyfte fram upplevelse
            och rekreation, men det hör även hemma här. Landsbygden inte minst
            skogen, men även det öppna landskapet är central för turismen.
            Det är en del som regeringen har valt att satsa stora resurser
            på.
          </note>
          <note>
            Vi har att göra ett gemensamt arbete globalt genom att exportera
            vårt kunnande och vår kompetens när det gäller skogen och jorden.
            Vi ska se till att göra det på två sätt, dels kommersiellt, dels
            via biståndspolitiken och en aktiv satsning på att få till stånd
            en produktion, inte minst i Afrika, som är hållbar. Jag ler ibland
            när Kew Nordqvist talar om hur viktigt det är att vi lagstiftar
            och reglerar. Jag tror att förebilder är det viktigaste som finns.
            Du är egentligen ett exempel på det, Kew. En bygd har ställt om,
            inte för att lagen säger så utan för att det finns de som går
            före. Jag tror att den mänskliga förebilden och förebilden i företagandet
            är mycket mer verkningsfulla. Det är viktigt att vi stimulerar
            detta. Det har alliansregeringen visat mycket påtagligt i den
            budget som vi nu diskuterar och med de satsningar som är gjorda
            tidigare. Landsbygdsprogrammet är ett centralt redskap i det arbetet.
            De satsningar på skogen som jag nämnde i den förra debatten och
            resurser till Skogsstyrelsen är också oerhört viktiga för att
            öka kunskapen hos oss alla.
          </note>
          <note>
            Herr talman! Jag kan inte heller låta bli att nämna någonting
            från den djurskyddskonferens som Anita Brodén tog upp. Det var
            Jordbruksverkets stora höstkonferens som hade djurskydd som tema.
            Där presenterade Eva Eriksson sin utredning. Där konstaterades
            samfällt av alla aktörer i rummet att det regeringen har gjort
            var rätt, nämligen att föra över djurskyddet och tillsynen till
            länsstyrelserna. Nu kan vi äntligen få en mer likvärdig tillsyn
            med kvalitet och tillsyn där kompetensen också finns. De som själva
            ska utöva tillsynen har möjlighet att ha kolleger och kan känna
            sig styrkta i att ibland leva under arbetsförhållanden som ingen
            av oss här ser som acceptabla. Man ska inte behöva bli hotad för
            att man jobbar med de här frågorna.
          </note>
          <note>
            Eva Erikssons utredning lägger också tyngdpunkten på något som
            jag tycker är oerhört centralt. Det är vi som djurägare som har
            ansvar för våra djur. Det är vi som ska se till att de har en
            väl fungerande livsmiljö. Därför behövs det inte några nya ombudsmän,
            utan det behövs kompetens och kunskap hos de djurägare som finns.
            Det finns också goda förslag att jobba vidare med i den utredning
            som nu ligger på våra skrivbord och förhoppningsvis läses som
            jullektyr om vi inte har läst den.
          </note>
          <note>
            Det ekologiska kan vara en spjutspets. Men har vi inte ett konventionellt,
            vad nu det är, jordbruk i det stora hela som också tar sitt ansvar
            och jobbar enligt Greppa näringen eller någonting annat? Jag är
            ganska trött på att det låter som om de konventionella, vanliga
            lantbrukarna inte tar miljöansvar. Det är återigen lätt att lyfta
            fram hembygden. Jag kommer från ett sammanhang där jag vet att
            många av dem har gjort minst lika mycket, men de har inte certifierat
            sig. De har inte gått över av olika skäl, men de är minst lika
            besjälade av att ta hand om natur och miljö. De släpper inte ut
            ett dugg mer handelsgödsel än vad som är absolut nödvändigt. Den
            ekonom finns inte i de småländska skogarna som lägger ut en krona
            mer än nödvändigt på det som inte ger någonting tillbaka. Jag
            tror att det är så på fler håll.
          </note>
          <note>
            Det är också viktigt att säga att den reform som nu ligger framför
            oss när det gäller jordbrukspolitik och landsbygdspolitik är oerhört
            central. Det är viktigt att vi konstaterar att det är de företagare
            som bedriver modernäringen som är grunden för landsbygdens fortsatta
            utveckling. Det är de som ska ha villkor och förutsättningar som
            fungerar. Där har alliansregeringen vidtagit ett antal åtgärder,
            och fler måste vidtas för att lätta på kontrollsituationen och
            regelbördorna. Då är de resurser till slakteriverksamhet som flera
            har nämnt tidigare oerhört viktiga. De ska inte förringas. Såvitt
            jag har förstått har de också till största delen hamnat där de
            ska, nämligen för att se till att den lantbrukare som lämnar djur
            till slakt får nytta av detta.
          </note>
          <note>
            Herr talman! Jag hade några minuter tillgodo på mitt förra anförande.
            Det var av ett enda skäl egentligen. Jag har haft förmånen att
            leda miljö- och jordbruksutskottets utvärderingsgrupp. Vi har
            tittat på ett antal saker. I den förra debatten tog Nina Lundström
            från Folkpartiet upp det som vi har gjort när det gäller biologisk
            mångfald. I det här betänkandet har vi tittat på fiskefrågor och
            skrotningspremier. Jag vet att Jan-Olof Larsson säkert kommer
            att ta upp detta i ett senare anförande.
          </note>
          <note>
            Det som jag tycker är centralt och viktigt är att miljö- och
            jordbruksutskottet under många år systematiskt har följt utvärderingsfrågorna.
            Jag tror att vi är en av anledningarna till att det just nu här
            i kammaren och i riksdagsstyrelsen diskuteras hur vi ska jobba
            med utvärderingsfrågorna framöver. Jag ser med spänning fram emot
            att vi får bredare perspektiv och jobbar mer utskottsövergripande.
            Det skulle vara oerhört intressant att få vara med i en sådan
            process.
          </note>
          <note>
            Den bredbandssatsning som vi nu talar så varmt för i den här
            debatten är lika relevant att diskutera på näringsutskottets område
            för landsbygdsfrågor. Vi behöver se på helheten. Att departementet
            nu heter Landsbygdsdepartementet är väl också en signal om att
            vi behöver ta ett samlat grepp över frågorna.
          </note>
          <note>
            Jag förväntar mig att kollegerna framför mig har läst utvärderingsrapporterna.
            Till er som lyssnar på detta och som inte har läst dem vill jag
            säga: Gör det! Jag brukar säga att de är oerhört nyttiga läroböcker.
          </note>
          <note>
            Herr talman! Med detta vill jag yrka bifall till förslaget i
            betänkandet och önska alla här och vårt eget kansli en god jul
            och ett gott nytt år.
          </note>
          <note type="speaker">
            Anf. 123 JAN-OLOF LARSSON (S):
          </note>
          <note>
            Herr talman! Som Irene Oskarsson sade ska jag beröra vår utvärdering,
            men först vill jag ge några kommentarer. Nu har jag suttit och
            lyssnat på två ämnesområden som miljö- och jordbruksutskottet
            diskuterat och därför har jag några kommentarer.
          </note>
          <note>
            Det sades att Sverige har haft en urstark återhämtning inom ekonomi
            och så vidare. Det är fantastiskt att vi haft en urstark återhämtning
            och samtidigt, enligt finansministern, har en gigantisk arbetslöshet
            i Sverige. Vi har en ungdomsarbetslöshet som är bland de högsta
            i Europa och en långtidsarbetslöshet som ökat tre år i rad och
            också är gigantisk. Ändå har vi en urstark återhämtning. Jag är
            bara rädd för vad det innebär när vi nu går in i en kraftig lågkonjunktur.
          </note>
          <note>
            Det har också sagts att regeringen vill utveckla det kustnära
            fisket. Nu har man haft ett antal år på sig för att göra det.
            Jag kan informera att det gått åt andra hållet. Det har gått bakåt,
            och vi har snart inget kustfiske kvar. Byråkratin har man satsat
            mycket på att minska hörde vi här. Tittar vi på fisket ser vi
            att det inte är så intressant att debattera i den här kammaren,
            för det är inte så himla många fiskare som sitter här. Det är
            mest bönder och skogsägare. Fisket är en oerhört viktig näring
            för en levande landsbygd, men vi håller på att slå undan fötterna
            på den. Och byråkratin är gigantisk. Den har inte minskat en enda
            procent. I stället har den ökat med 2530 procent. Så är fallet.
            Fisket är inte mindre styrt av EU-regler än vad jordbruket är,
            men man har inte lagt ned någon större möda på att underlätta
            för fisket.
          </note>
          <note>
            Bengt-Anders Johansson, vår vice ordförande i utskottet, var
            imponerad över att man kunde använda skogen till nästan allting,
            till kläder och annat. Man kunde snart börja äta den ja, det kunde
            man redan för hundra år sedan då man åt barkbröd. Jag är säker
            på att om det här fortsätter är vi snart där igen. I sitt sista
            inlägg frågade Bengt-Anders om vi ville förbjuda konventionellt
            jordbruk. Nej, det vill vi inte göra, absolut inte. Det är helt
            nödvändigt att ha konventionellt jordbruk, men vi vill att vi
            brukar jorden på ett ekologiskt hållbart sätt, så nära ekologiskt
            jordbruk som möjligt. Det är dit vi förhoppningsvis ska komma
            så att vi slipper ha två olika jordbruk. Vi vill att jorden ska
            brukas på ett hållbart sätt.
          </note>
          <note>
            Anita Brodén tog upp att det finns förslag på hur vi ska se till
            våra katter på ett bra sätt. Där är hon och jag ense. Jag är kattälskare
            av stora mått. Det finns dock inget förslag. Eva Erikssons utredning
            finns, och vi ska noga följa upp att förslag kommer. Vi är helt
            överens om att det ska vävas in i den proposition som eventuellt
            kan komma.
          </note>
          <note>
            Det talades också om konkurrenskraft. Vad gäller subventionen
            av drivmedelsskatt, som vi införde, tar ni bort den, Staffan Danielsson.
            Det kostar ett antal miljoner för bönderna. Kom ihåg det! Och
            de 90 miljoner som man lägger på slakterierna tar man från landsbygdsprogrammet.
            Det är alltså bönderna själva som får betala de 90 miljonerna.
            Så är verkligheten.
          </note>
          <note>
            Låt mig så gå över till utvärderingen.
          </note>
          <note>
            Miljö- och jordbruksutskottet har under ett antal år följt upp
            olika områden inom utskottets verksamhetsansvar. I år har vi bland
            annat valt att följa upp regeringens resultatredovisning inom
            de båda utgiftsområdena. Syftet med uppföljningen har varit att
            ta fram fördjupade kunskapsunderlag inför beredningen av budgeten
            för år 2012 samt ge ett underlag för den fortsatta dialogen kring
            utvecklingen av den ekonomiska styrningen. Till utskottets förfogande
            har vi haft en enastående hjälp av riksdagens utredningstjänst
            och inte minst av utskottets kansli. Ett fantastiskt arbete har
            de lagt ned.
          </note>
          <note>
            Herr talman! Utskottet har i tidigare utvärderingar påpekat vikten
            av att det finns tydliga och uppföljningsbara mål och att det
            ska vara möjligt att följa kopplingen mellan gjorda insatser,
            uppnådda resultat och regeringens anslagsförslag. Regeringen har
            haft en förkärlek till att redovisa förbrukade insatsmedel i stället
            för att redovisa uppnådda resultat.
          </note>
          <note>
            Mycket av den tidigare kritiken finns även i denna utvärdering.
            Om det funnits en större ambition hos regeringen att åstadkomma
            tydligare indikatorer för att följa upp i vilken grad målen nås
            skulle utvärderingsarbetet ha varit betydligt lättare. Indikatorer
            redovisas inte för alla delar som ingår i resultatredovisningen.
            Bland annat kan nämnas området som rör den småskaliga livsmedelsproduktionen,
            som ofta lyfts fram av utskottet. Här har regeringen ännu inte
            redovisat några indikatorer för att ge möjlighet att påvisa vilken
            riktning utvecklingen går inom detta område. I och med det är
            det omöjligt att påvisa om de ekonomiska satsningar som görs har
            någon effekt eller om det är ett slöseri med skattemedel.
          </note>
          <note>
            Uppföljnings- och utvärderingsgruppen konstaterar att den satsning
            som regeringen gör på kemikalieområdet med 100 miljoner är en
            av de politiska huvuduppgifterna under mandatperioden. Genom resursförstärkningen
            ska förutsättningar skapas för att Sverige ska bli ett av de ledande
            länderna när det gäller att ta fram förslag för effektivare tillämpning
            av lagstiftningen och vid behov verka för en strängare lagstiftning.
          </note>
          <note>
            Resursförstärkningen används i huvudsak till personalförstärkningar.
            Gruppen anser att det är väsentligt att satsningen följs upp och
            utvärderas samt att uppnådda resultat redovisas i förhållande
            till satsningens kostnader. I detta bör ingå vilka långsiktiga
            effekter satsningen får för en giftfri miljö. Gruppen menar också
            att det är viktigt att regeringen återkommer till riksdagen i
            någon av de två kommande budgetpropositionerna beträffande de
            konsekvenser regeringen ser när den riktade satsningen upphör,
            detta inte minst med tanke på att större delen av satsningen går
            till personalförstärkningar. Det vore olyckligt om man på grund
            av att satsningen avbryts tappar kompetens.
          </note>
          <note>
            Herr talman! Inom fisket har regeringen under ett antal år lagt
            många miljoner av våra skattemedel. Stora delar av dessa har lagts
            på att skrota ut fiskefartyg för att på så sätt öka lönsamheten
            inom fisket. Redan 2007 påpekade den dåvarande utvärderingsgruppen
            att skrotningsbidraget kunde göras betydligt träffsäkrare. I förra
            årets uppföljning av regeringens resultatredovisning konstaterade
            vi att regeringen inte följt upp konsekvenserna för lönsamheten
            inom fisket.
          </note>
          <note>
            I årets uppföljning har det konstaterats att det finns olika
            syn på huruvida skrotningsbidraget är bra eller dåligt. Näringen
            menar att de senaste kampanjerna har motverkats av Fiskeriverkets
            egna beslut att bevilja torskfisketillstånd i Östersjön samt att
            nya fartygstillstånd beviljats till båtar under tio meter i Västerhavet.
            De menar att Fiskeriverket borde ha sett över sitt samlade regelverk
            innan kampanjen inleddes. Det kan tyckas att det vore naturligt
            att se till att stoppa inflödet av båtar innan man betalar stora
            summor för att minska antalet. Man kan säga att kritiken ligger
            helt i linje med vad utskottets utvärderingsgrupp framförde redan
            2007.
          </note>
          <note>
            Herr talman! Om det skett en lönsamhetsökning tack vare alla
            miljoner som satsats på skrotning är näst intill omöjligt att
            avgöra. Gruppen anser att rutinerna för uppföljning av genomförda
            insatser måste förbättras. Man vet i dag inte hur många som fortsatt
            inom näringen efter att de erhållit skrotningsbidrag. Man vet
            inte om eller hur lönsamheten har påverkats. Gruppen kan konstatera
            att regeringen inte kommenterat de synpunkter om skrotningen som
            miljö- och jordbruksutskottet framförde 2010. Det är anmärkningsvärt
            med tanke på de stora summor som satsades och den kritik som kom
            fram från flera håll. Gruppen vill i årets uppföljning därför
            betona vikten av att regeringen följer den fortsatta utvecklingen
            och återkommer till riksdagen med information i frågan.
          </note>
          <note>
            Herr talman! En annan stor satsning som regeringen gjorde var
            att skänka den svenska pelagiska kvoten till ett antal fiskare.
            Detta motsvarade hundratals miljoner kronor. Det borde vara rimligt
            att regeringen återkom med en redovisning av vilken effekt denna
            enorma satsning fått. Hur blev det med lönsamheten? Hur blev det
            med ägarkoncentrationen? Var blev de utköpta fiskefartygen av?
            Alla dessa miljoner som tillfördes näringen, hur påverkade de
            andra fiskeslag i investeringar? Och hur påverkades koncentrationen
            av dessa fisken, om de påverkades? Ja, det finns många frågeställningar
            utifrån denna satsning, men inte en enda kommentar har återrapporterats
            om en av de största ekonomiska satsningar som vi svenska medborgare
            gjort inom fiskenäringen.
          </note>
          <note>
            Herr talman! Det behövs utvärderingar inom respektive utskottsområde.
            Det är helt klart. Det är viktigt att riksdagen kan följa upp
            hur de olika satsningarna utfaller och ges möjlighet till omprioriteringar
            när budgeten ska fastställas. Likaså är det viktigt att regeringen
            tar lika seriöst på möjligheten till utvärderingar som riksdagen
            och också tar del av de kommentarer som utskotten framför. Om
            det sker blir regeringens resultatredovisningar och utskottens
            utvärderingar än mer betydelsefulla i det kommande arbetet i riksdagen.
          </note>
          <note>
            Med detta vill jag önska god jul och ett gott nytt år till kolleger
            och till er som arbetar i riksdagen.
          </note>
          <note>
            Överläggningen var härmed avslutad.
          </note>
          <note>
            13 § Näringsliv
          </note>
          <note>
            Föredrogs
          </note>
          <note type="speaker">
            Anf. 124 BÖRJE VESTLUND (S):
          </note>
          <note>
            Herr talman! Jag vill inledningsvis yrka bifall till reservation
            nr 1. Vi socialdemokrater kommer att lägga ned våra röster under
            punkt 3 och i detta sammanhang anmäla vårt särskilda yttrande,
            där vi närmare preciserar våra ståndpunkter kring vårt alternativ
            till anslagen inom detta utgiftsområde.
          </note>
          <note>
            Herr talman! Det är nu dags att behandla näringsutskottets betänkande
            nr 1, nämligen Utgiftsområde 24 Näringsliv . Dessutom behandlas
            i detta betänkande 16 motioner från allmänna motionstiden, däribland
            de motioner från S, MP, SD och V som tar upp utgiftsramarna inom
            detta utgiftsområde.
          </note>
          <note>
            Utgiftsområdet behandlar målet och inriktningen för näringspolitiken,
            anslagen till de olika anslagstyperna, bland annat till de myndigheter
            som hanterar näringsfrågor, frågor kring konkurrens, regelförenkling,
            statlig finansiering av företag, innovationsfrågor med mera. Betänkandet
            behandlar också förvaltningen av de statliga företagen, men i
            denna debatt kommer vi inte att ta upp de frågorna, då detta debatterades
            så sent som den 24 november i kammaren. Jag kommer inte att beröra
            det i detta anförande. Jag kommer inte heller att beröra innovationsfrågor
            i mitt anförande, utan dessa kommer att tas upp av ledamoten Nylund
            Watz i ett senare inlägg. Slutligen tar man i detta betänkande
            upp frågor om utrikeshandel samt handels- och investeringsfrämjande.
          </note>
          <note>
            Herr talman! Jag noterar för jag vet inte vilken gång i ordningen
            att vi inte heller i år har äran att få diskutera näringspolitiken
            i ett allmänt perspektiv med vår näringsminister. Det har inte
            hänt en enda gång sedan alliansregeringen tillträdde att en näringsminister
            behagat närvara vid budgetdebatten. Det beklagar vi socialdemokrater
            djupt. Jag hade dock kunnat tycka att det varit okej om näringsministern
            hade varit anmäld men meddelat förhinder i sista minuten för att
            besöka Trollhättan eller diskutera Saabfrågan i någon mening.
          </note>
          <note>
            Jag kan lova Annie Lööf följande: Jag kommer med utgångspunkt
            i detta anförande att lämna in minst fem interpellationer till
            Annie Lööf. Vill inte Annie Lööf komma till kammaren får kammaren
            komma till Annie Lööf. Det är min slutsats. Jag tycker att det
            är beklagligt och korkat att hon inte kommer till kammaren när
            vi diskuterar viktiga frågor. Ett av löftena från talmannen Westerberg
            var att det skulle bli bättre på den fronten. Men när det gäller
            näringspolitiken och regionalpolitiken har vi inte sett något
            sådant. Det är väldigt beklagligt. Vi får nöja oss med att vi
            har en före detta minister med i denna debatt. Honom får vi återkomma
            till senare i något replikinlägg.
          </note>
          <note>
            Herr talman! Innan jag presenterar vårt förslag till en aktiv
            näringspolitik och kommenterar regeringens förslag kan jag inte
            låta bli att denna dag lämna några kommentarer till den näringspolitiska
            nyheten för dagen, nämligen Saabs konkurs. Självklart beklagar
            vi alla den situation som uppstått. Naturligtvis känner vi också
            djupt för situationen för de anställda.
          </note>
          <note>
            När nu en av de största aktörerna försvinner är det vanskligt
            att överblicka konsekvenserna för övriga delar av fordonsindustrin.
            Det är därför beklagligt att regeringen saknar visioner för svensk
            industri, i synnerhet fordonsindustrin, vilket riskerar Sveriges
            framtida konkurrenskraft. Många andra länders regeringar har varit
            betydligt mer intresserade av att söka konstruktiva lösningar
            i samverkan med fordonsindustrin, däribland Tyskland, Frankrike
            med flera. Vi är inte de enda som haft kriser i fordonsindustrin.
            Jag kan bara konstatera att även om också andra EU-länder har
            haft problem i sin fordonsindustri kan enbart Sverige ståta med
            en konkurs inom sitt land.
          </note>
          <note>
            Jag kunde inte låta bli att lyssna på den presskonferens som
            näringsminister Lööf hade i dag. Vad var det man hade att säga?
            Jo, man skulle åka till Trollhättan och lyssna in. Så hette det
            inte när Annie Lööf var hos oss i näringsutskottet. Då sade man
            sig ha en beredskap om det värsta skulle ske, nämligen konkursen.
            Jag bara undrar i denna debatt: Var finns den beredskapen i dag?
            Jag kan inte se någon. Svenska folket har inte fått veta något.
            Jag hoppas verkligen för regeringens trovärdighets skull att Annie
            Lööf har någonting att säga till de drabbade.
          </note>
          <note>
            Herr talman! För att gå in på dagens ämne: Vi kan återigen notera
            att den svenska borgerliga regeringen bedriver en förvånansvärt
            passiv näringspolitik. Jag har som riksdagsledamot haft ansvaret
            för dessa frågor i princip sedan 2007, och jag kan inte säga att
            jag nött ut denna talarstol genom att diskutera annat än budgetbetänkanden.
          </note>
          <note>
            Jag kan bara tolka det på två sätt. Det ena är att den tillträdande
            borgerliga regeringen år 2006 måste ha varit väldigt nöjd med
            den näringspolitik vi socialdemokrater hade bedrivit. Det andra
            är att man inte har några idéer.
          </note>
          <note>
            Mot detta kan man invända att det inte är inom näringspolitikens
            område man ska fatta de stora besluten utan på andra områden,
            till exempel skatteområdet eller socialförsäkringsområdet. Men
            när vi tittar på de områdena kan vi konstatera att man vill plottra
            lite här och lite där. Det är lite RUT-avdrag, lite ROT-avdrag
            och så lite restaurangmoms. Sedan har man klarat hela näringspolitiken.
            Det duger inte! Vad har man för besked till industrin, den privata
            tjänstesektorn, de sociala företagen och den ideella sektorn?
            I princip inget alls, för man vill ingenting på de här områdena.
          </note>
          <note>
            Vår socialdemokratiska inriktning för svensk näringspolitik grundar
            sig på behovet av företagsfrämjande, entreprenörskap och näringslivsutveckling
            samt av att främja samspelet mellan industrin och tjänstesektorn.
            Vi socialdemokrater ska bygga på insikten om betydelsen av värdeburen
            tillväxt och kunskapsbaserad ekonomi. Sverige måste konkurrera
            med hög kompetens och goda arbetsvillkor och inte med låga löner
            för att stå starkt i en globaliserad ekonomi. Den nuvarande tillväxten
            ska inte ske på bekostnad av framtida generationers möjligheter
            att leva ett gott liv. För att stå starkt i framtiden måste Sverige
            sträva efter en hållbar ekonomisk utveckling och ökad jämlikhet.
          </note>
          <note>
            Herr talman! Sverige behöver fler företag som kan välfärd, tillväxt
            och näringslivsutveckling. I detta kan nog hela kammaren instämma.
            Men vi socialdemokrater vill mer. För oss räcker det inte med
            lite plottriga insatser här och där. Vi vill ha en generell näringspolitik
            där inte bara en liten del av den privata servicesektorn kan få
            fördelar. Vi vill ha en servicesektor som kan anställa, expandera
            men också exportera.
          </note>
          <note>
            För detta, herr talman, krävs att den utredning som regeringen
            säger ska komma angående statliga insatser för företagsfinansiering
            nu verkligen kommer till stånd och att kammaren så snart som möjligt
            kan få en proposition att behandla. Det brådskar. Redan när regeringen
            tillträde år 2006 fanns ett antal utredningar. Man lade fram en
            proposition år 2010 där man bara kunde skrapa fram ett förslag.
            Det gällde företagsrådgivning. Sedan skulle man fortsätta utredandet.
            Det duger inte, herr talman, att en regering som anser sig ha
            ambitioner för att förbättra näringslivsklimatet inte kan återkomma
            till kammaren med konkreta förslag för hur man ska anstränga sig
            för att nå bättre företagsfinansiering.
          </note>
          <note>
            Ett område där denna regering har förhållit sig förvånansvärt
            passiv är forskning, innovation och branschprogram. Sveriges framskjutna
            plats i världsekonomin vilar på gemensamma investeringar i forskning
            och utveckling mellan staten och näringslivet. Men denna regering
            har snarast haft en beröringsskräck för att näringslivet ska vara
            inblandat i forskning och innovation. Man vill helt enkelt inte
            inse att för att företagen även långsiktigt ska kunna vara ledande
            och världsledande inom sina respektive produktionsområden krävs
            långsiktiga insatser vad gäller forskning och innovation.
          </note>
          <note>
            Vi socialdemokrater införde branschprogrammen som ett sätt att
            i praktiken och inte bara i de stolta talen bedriva en aktiv näringspolitik.
            Detta var enligt den nuvarande regeringen gammalmodigt och förlegat
            och gav ingenting.
          </note>
          <note>
            Vi kan nu konstatera att efter fem år med alliansregeringen frågar
            företagen fortfarande efter dessa. Något annat har ju inte kommit
            i stället. Det fanns säkert en del brister i branschprogrammen,
            men de lyfte fram respektive bransch på ett bra sätt. En befogad
            kritik mot dem var att de gällde endast traditionell industri.
            Vi menar därför att servicesektorn bör ha sådana program. Rimligen
            kan man ta fram ett sådant program vad gäller besöksnäringen.
          </note>
          <note>
            Vi har därför inom detta utgiftsområde förslagit 500 miljoner
            kronor per år för att inrätta strategiska arbetsformer med forskning
            och näringsliv för att stärka svensk konkurrenskraft.
          </note>
          <note type="speaker">
            Anf. 125 JONAS ERIKSSON (MP):
          </note>
          <note>
            Herr talman! En ansvarsfull politik handlar om att ta ansvar.
            För mig som miljöpartist är det ett ansvar inte bara för nuet
            utan också för framtiden. De beslut vi fattar i våra liv och tillsammans
            här i riksdagen påverkar inte bara oss själva utan också liv på
            andra platser och i framtiden.
          </note>
          <note>
            Vi lever i en tid med nya utmaningar som kräver nya lösningar.
            Utarmningen av naturresurser och ekosystem ökar. Enligt Naturvårdsverket
            är det till och med mycket svårt att skapa förutsättningar för
            att på sikt nå ett flertal av de miljötillstånd som miljömålen
            uttrycker.
          </note>
          <note>
            Arbetslösheten och de sociala klyftorna växer. Sedan Sverige
            fick en borgerlig regering 2006 har människor med de allra lägsta
            inkomsterna i fått det sämre, medan de som har de högsta inkomsterna
            har fått det bättre.
          </note>
          <note>
            De finansiella kriserna avlöser varandra. Den globala skuldkrisen
            har redan skapat ett mycket osäkert läge i världsekonomin, och
            det påverkar även oss i Sverige. Arbetslösheten bedöms öka från
            redan rekordhöga nivåer.
          </note>
          <note>
            Vårt samhälle behöver ändra färdriktning. Vad Sverige behöver
            är en politik som tar sig an de växande klimat- och miljöproblemen,
            arbetslösheten, de ökande klyftorna och den ekonomiska oron. Det
            kräver helhetssyn. Det kräver mod och ledarskap.
          </note>
          <note>
            Herr talman! Vi i Miljöpartiet vill ta ansvar för framtiden och
            modernisera Sverige. För att klara detta behövs nytänkande. De
            olika politiska målen för ekologisk, social och ekonomisk hållbarhet
            står inte mot varandra utan kan lösas tillsammans och är också
            varandras lösningar.
          </note>
          <note>
            Vi behöver en grön omställning och en modernisering av samhället
            där nya jobb växer fram i tjänstesektor och i miljöteknikföretag
            men även inom industrin. Genom investeringar i forskning och utveckling
            och genom investeringar i miljövänlig och efterfrågad infrastruktur
            som järnväg och bredband, i förnybar energi och i hållbara och
            energieffektiva bostäder, i ett gemensamt ansvarstagande för varandra
            inom skola, omsorg och hälso- och sjukvård bygger vi ett samhälle
            som är starkt och rustat för framtiden.
          </note>
          <note>
            Ett dynamiskt näringsliv där människors kreativitet, skaparlust
            och vilja att ta ansvar för framtiden tas till vara skapar förutsättningar
            både för fler jobb och för en mer hållbar ekologisk, ekonomisk
            och social utveckling. Vi vill se en grön näringspolitik där entreprenörer,
            innovatörer och forskare ges ökat utrymme. Det ska vara lika självklart
            att starta företag som att söka arbete. Vi vill underlätta för
            människor att förverkliga en personlig dröm genom att starta eget.
          </note>
          <note>
            Vi vill förbättra villkoren för entreprenörskap och företagande
            genom att sänka kostnaderna för att anställa och genom att minska
            regelkrånglet.
          </note>
          <note>
            Industrin är också en nyckelaktör i denna omställning. Staten,
            näringslivet och fackföreningarna måste arbeta tillsammans för
            att utveckla industrin. Det handlar om att stimulera och stödja
            en utveckling av produktionsmetoder som använder mindre energi
            och eliminerar negativ miljöpåverkan. Det handlar om att hitta
            strategiska samarbeten, till exempel genom forsknings- och innovationssatsningar
            och genom stöd till människor under strukturomvandlingar. Det
            handlar om att främja utvecklingen av miljöteknik och miljöteknikföretag.
            Miljötekniksektorn har med rätt stöd möjlighet att bli en stor
            framtidsbransch för Sverige.
          </note>
          <note>
            Herr talman! Företag med tio anställda eller färre utgör mer
            än 96 procent av det totala antalet företag i Sverige. De små
            företagen har en stor potential att bidra till moderniseringen
            och omställningen av Sverige till ett hållbart samhälle.
          </note>
          <note>
            För Miljöpartiet är det viktigt med en politik som gynnar entreprenörskap
            och innovation och som underlättar för nya företag att starta
            upp, utvecklas och anställa fler. Dagens småföretag kan bli morgondagens
            storföretag.
          </note>
          <note>
            Sveriges småföretagare har pekat ut den höga nivån på arbetsgivaravgiften
            och sjuklöneansvaret som två stora hinder för att utvecklas och
            anställa fler. Vi föreslår därför en permanent sänkning av arbetsgivaravgiften
            och ett slopat sjuklöneansvar för företag med upp till tio anställda.
          </note>
          <note>
            För att Sverige ska klara sig i en alltmer globaliserad värld
            med hårdnande konkurrens krävs att vi ständigt utvecklar och stimulerar
            den kunskapsintensiva industrin och tjänstesektorn. Vi vill därför
            i det närmaste fördubbla regeringens satsning på programmet Forska
            och väx.
          </note>
          <note>
            Även den sociala ekonomin fyller en viktig funktion i Sverige
            och kan tillgodose behov som varken den privata eller offentliga
            sektorn lyckas möta. En näringspolitik som inte stöder den sociala
            ekonomin kommer att vara onödigt sårbar och lämna många människor
            utan möjlighet att få ett arbete.
          </note>
          <note>
            Vi föreslår en ökad ram till Tillväxtverket för att fördjupa
            kunskapen om och arbetet med att stötta socialt företagande runt
            om i Sverige.
          </note>
          <note>
            Miljöpartiet vill också minska trösklarna för människor att pröva
            företagsidéer. Det vill vi göra genom att satsa på ett entreprenörskapsprogram
            i gymnasieskolan och ge Tillväxtverket resurser att hjälpa egenanställningsföretag
            att etablera sig och sprida kunskap om så kallad egenanställning.
          </note>
          <note>
            Herr talman! Under ett tidsbegränsat anförande är det svårt att
            hinna redogöra för alla Miljöpartiets förslag. Innan min talartid
            tar slut vill jag dock också ta upp vikten av tillgång till startkapital
            och vikten av ett jämställt näringsliv. Många människor som har
            kommit till Sverige från andra länder har erfarenhet av att driva
            företag. De skulle ganska enkelt kunna starta liknande företag
            i Sverige men hindras ofta på grund av brist på kapital och svårigheter
            att få lån. Miljöpartiet vill därför satsa på mikrokrediter till
            företag som startas av nyanlända svenskar.
          </note>
          <note>
            Kvinnor är i dag underrepresenterade bland Sveriges företagare.
            För varje företag som startades av kvinnor förra året startade
            dubbelt så många av män. Vi vill öka jämställdheten inom näringslivet,
            bland annat för att vi är övertygade om att fler affärsidéer då
            kommer att tas till vara och nya affärsmodeller utvecklas. Vi
            föreslår därför bland annat ett ökat stöd till regionala resurscentrum
            för kvinnliga företagare.
          </note>
          <note>
            Herr talman! Avslutningsvis yrkar jag bifall till reservation
            4.
          </note>
          <note type="speaker">
            Anf. 126 LARS ISOVAARA (SD):
          </note>
          <note>
            Herr talman! Jag yrkar bifall till reservation 2 och ber samtidigt
            att få notera att vi har ett särskilt yttrande under punkt 3.
          </note>
          <note>
            Hur skulle Sverige te sig utan våra basnäringar? Jag har svårt
            att se hur vårt välstånd skulle ha kunnat utvecklas utan en satsning
            på malmen, skogen och stålet. Jag kommer ihåg tongångarna för
            snart 30 år sedan. En dåvarande minister och en så småningom blivande
            minister dömde båda ut gruvnäringen som ett meningslöst grävande
            av hål.
          </note>
          <note>
            Sant är att det fanns problem då. Lika sant är det att finns
            problem även i dag. Men problemen i dag torde på sitt sätt vara
            betydligt angenämare än vad de var för 30 år sedan. Samhällen
            måste till och med flyttas på grund av den ökade efterfrågan på
            järnmalm.
          </note>
          <note>
            I utvecklandet av svensk mineralnäring bör Sveriges geologiska
            undersökning, SGU, vara en naturlig partner. Vi sverigedemokrater
            vill därför i vårt budgetförslag ge ett extra stöd just till den
            formen av engagemang.
          </note>
          <note>
            Skogsindustrin har upplevt flera konjunktursvängningar under
            dessa år, men likväl är skogsnäringen en grundbult i den svenska
            exportnäringen. Att basnäringarna har stor betydelse för Sveriges
            exportinkomster råder det inget tvivel om. Basindustrin sysselsätter
            direkt 350 000 personer, men indirekt rör det sig om långt över
            en miljon som har sin utkomst från den näringen.
          </note>
          <note>
            Vi får ha i åtanke att basindustrin bland annat köper in kvalificerade
            konsulttjänster och avancerade servicetjänster. Många tjänsteföretag
            har startats just som kvalificerade underleverantörer till svensk
            basindustri. Under den senaste lågkonjunkturen var den svenska
            skogsnäringen en av de få ljuspunkterna, detta tack vare det svenska
            folkets nej till euron och ja till den svenska kronan.
          </note>
          <note>
            Jag kan inte undvika att återkomma till detta med energipolitik,
            även om det inte direkt har att göra med dagens debatt som sådan.
            Men energipolitiken är en betydelsefull pusselbit i sammanhanget.
            Det måste till fasta spelregler som sträcker sig långt fram i
            detta sekel. Den elintensiva industrin förväntar sig detta.
          </note>
          <note>
            Herr talman! Sverige är en exportberoende nation. Hur vi än vrider
            och vänder på orden och döper om olika näringslivsgrenar så är
            dessa för fortsatt tillväxts skull beroende av att få tillgång
            till en större marknad. Frihandel är något som vi givetvis ska
            försvara. Tullättnader har gjort att svenska företag har fått
            tillgång till större marknader, och vi får hoppas att den trenden
            fortsätter långsiktigt, även om det har dykt upp en del mörka
            moln på himlen under den senaste tiden.
          </note>
          <note>
            Det finns på många olika sätt stora fördelar med att inte vara
            beroende av en hemmamarknad. Att kunna dra fördel av skilda konjunkturlägen
            i olika delar av världen är ett viktigt argument. En annan sida
            av det hela är att mötet med en konkurrenssituation ute i världen
            ofta sporrar till utveckling och dynamiskt nytänkande. När det
            nu dessutom kan skönjas tecken på en konjunkturavmattning i vår
            del av världen kan det vara än viktigare att lyfta blicken bortom
            Europas horisont.
          </note>
          <note>
            Det är väsentligt med flera ben att stå på när det stormar som
            värst i våra närområden. För många småföretag kan en ökad satsning
            eller till och med en nysatsning på export vara en tröskel som
            inte alltid är helt lätt att kliva över. Att kunna erbjuda svenska
            småföretag möjlighet att ta del av de snabbt växande ekonomierna
            i Asien är en verklig utmaning, men inte desto mindre kan det
            ha stor betydelse för den svenska tillväxten på sikt.
          </note>
          <note>
            Sveriges export till Kina har i kronor räknat ökat med 40 procent
            bara på några få år, och jag är övertygad om att det finns mycket
            mer att göra på denna jättemarknad. Med den tillväxt som Kina
            har uppvisat under det senaste decenniet finns det helt säkert
            ett stort intresse för svenska produkter. Kina har på grund av
            den förda familjepolitiken som bekant en lite knepig demografi,
            så jag kan tänka mig att det kommer att ställas större krav på
            till exempel medicinska hjälpmedel för den åldrande kinesiska
            befolkningen.
          </note>
          <note>
            Jag är övertygad om att det också kommer att ställas krav på
            miljöåtgärder i Kinas snabbt växande storstäder. Kinas städer
            växer med ca 50 000 invånare per dygn. Där finns det en möjlighet
            för svenska företag som är inriktade mot miljöteknik att visa
            framfötterna.
          </note>
          <note>
            Mot bakgrund av detta vill vi Sverigedemokrater därför i vårt
            budgetförslag satsa mer på exportfrämjande åtgärder. Vi har i
            vårt budgetförslag föreslagit 16 miljoner mer än i Alliansens
            budgetförslag.
          </note>
          <note>
            Herr talman! Till sist några ord om turistnäringen. Jag har med
            glädje tagit del av Tillväxtverkets rapport om turismen i Sverige
            2010. Jag citerar:
          </note>
          <note>
            Turismens exportvärde, mätt som utländska besökares konsumtion
            i Sverige, ökade med 1,7 procent till drygt 87 miljarder kronor
            under 2010, vilket var drygt 50 procent mer än järn- och stålexporten
            och mer än dubbelt så mycket som värdet av den svenska personbilsexporten.
          </note>
          <note>
            Inget är dock så bra att det inte kan bli bättre. Vi sverigedemokrater
            har därför i vårt särskilda yttrande påpekat att stödet för att
            främja turismen i Sverige bör öka i förhållande till regeringens
            satsning.
          </note>
          <note type="speaker">
            Anf. 127 KENT PERSSON (V):
          </note>
          <note>
            Herr talman! Jag vill börja med att yrka bifall till reservation
            3 i betänkandet. Jag kommer att prata om innovationspolitiken
            eller bristen på innovationspolitik i mitt anförande.
          </note>
          <note>
            Sveriges framtida välfärd är liksom sysselsättningen helt beroende
            av att industri- och tjänsteproduktionen hela tiden förnyas. Vi
            kan inte stillasittande vänta in marknadens lösningar, utan här
            krävs ett medvetet agerande från regeringens sida. Det gäller
            infrastruktursatsningar, utbildning och hårdare kontroll över
            den finansiella marknaden. Men det behövs också riskkapital som
            stöd, för att få till nya företag och ny sysselsättning i Sverige.
          </note>
          <note>
            Vi kan inte ligga kvar i hängmattan och lapa sol och tro att
            stekta sparvar regnar från himlen. Den tiden är faktiskt förbi.
            Läget i dag är betydligt mycket allvarligare än vad man kanske
            tror när man tittar på den exportstatistik som presenteras.
          </note>
          <note>
            För ett år sedan höll jag ett anförande i kammaren under den
            allmänpolitiska debatten om näringspolitiken. Jag kunde då konstatera
            att läget såg bra ut, att sysselsättningen ökade och att exporten
            gick väldigt bra. Men om man läste statistiken kunde man också
            se att det bakom hörnet redan det här året väntade en nedgång
            av exporten.
          </note>
          <note>
            Vad är egentligen problemet i svensk industripolitik? Det man
            kan se, om man börjar studera det hela, är att produktiviteten
            i svensk industri har sjunkit de senaste tre åren. Att den ökade
            2010 berodde på att det skedde från en oerhört låg nivå. Nu håller
            den på att sjunka igen. Vad beror det på? Det beror på att vi
            är väldigt beroende av basnäringen skog och mark samt lastbilar.
            De är lågproduktiva, framför allt när det gäller råvaruleverantörer.
          </note>
          <note>
            Den andra delen som gör att vi är oerhört sårbara är att vi är
            ett litet land med stor export, där 50 procent av vår bnp är beroende
            av exporten. Tittar vi på vilka länder vi exporterar till ser
            vi att det till 70 procent är till Europa och 3 procent till Asien.
            Det är allvarligt ur det perspektivet att det är en enorm kris
            i Europa, där efterfrågan faller och där arbetslösheten ökar,
            vilket direkt får återverkningar på svensk industri och export.
          </note>
          <note>
            Vi kan också se att världskartan håller på att ritas om, från
            de rika industriländerna till de nya länderna i Asien, BRIC-länderna,
            Brasilien, Indien, Kina. Men där finns vi inte. Vi har missat
            det. Vi har tappat exportandelar de senaste åren.
          </note>
          <note>
            Under perioden 19932000 ökade industriexporten från Sverige.
            Från 2000 fram till i dag har den minskat konstant nästan samtliga
            år. Under fyra av de åren har vi haft en borgerlig regering.
          </note>
          <note>
            Det beror på att vi har en regering som inte tar tag i de stora
            utmaningar som vi har. I stället för att satsa på innovationer
            och utveckling av företag har man satsat på hushållsnära tjänster.
            Mitt under brinnande kris, när Astra Zeneca varslade 900 forskare,
            orkade vi inte lyfta blicken och diskutera det som är den stora
            utmaningen. Vi diskuterade i stället hushållsnära tjänster.
          </note>
          <note>
            Ytterst få noterade att det här var väldigt allvarligt. I dag
            kan vi se att Astra Zeneca ska göra sig av med 1 400 forskare.
            En del kommer att få jobb i Mölndal, en del förhoppningsvis i
            det nya kluster som växer upp i Lund. Men det är inte tack vare
            regeringens aktiva politik, utan det beror på att det har funnits
            lokala företrädare som har jobbat för att försöka samordna det
            hela.
          </note>
          <note>
            Det finns mycket att fundera över när man läser regeringens proposition
            när det gäller näringspolitiken. Sverige är ett industriland,
            men vi har ingen industripolitik. Vi har inte haft det på många
            år.
          </note>
          <note>
            När man säger att tjänstenäringen är det viktiga som växer här
            i Sverige ska man komma ihåg att industrin har outsourcat en stor
            del av sin verksamhet, som i dag finns i den statistikgrupp som
            kallas tjänsteföretag. Det andra är att en stor del av tjänstenäringen
            består av restauranger, frisörer och så vidare som är helt beroende
            av hur hushållens ekonomi växer. För hushållens ekonomi är det
            helt avgörande att vi har en industripolitik och en export som
            går bra.
          </note>
          <note>
            Det behöver göras mycket i Sverige. Vi satsar mycket på forskning
            i Sverige, och det är bra. Men vi får ut väldigt lite av den forskningen.
            Vi ligger i topp när det gäller forskning. Men när det gäller
            att kommersialisera, att göra affärer av de idéer och innovationer
            som finns, ligger vi i botten i OECD-statistik. Vi ligger också
            i botten i OECD-statistiken när det gäller investeringar i Sverige,
            från 2006 fram till 2010. Det säger mycket om att vi inte har
            tagit tag i de utmaningar som vi behöver ta tag i.
          </note>
          <note>
            När det gäller forskning är vi till 75 procent beroende av våra
            stora företag. En tredjedel av forskningen står Ericsson och Astra
            Zeneca för. Då kan vi förstå hur pass allvarlig den här situationen
            är, om vi inte förmår att göra någonting åt den.
          </note>
          <note>
            Vänsterpartiets politik i den här frågan är egentligen att vi
            ska utgå från de stora samhällsutmaningar vi har, de globala utmaningarna,
            alltså klimat- och miljöfrågan, samt hälsan, som är kopplad till
            åldrande och ökad befolkning. Gör vi det är vi åtminstone inne
            på rätt spår.
          </note>
          <note>
            Men i en innovationspolitik, som vi ser det från Vänsterpartiet,
            behövs det också aktiva statliga åtgärder. Vi föreslår ett forskningsavdrag,
            ett skatteincitament för forskning och utveckling för små och
            medelstora företag. Modeller finns att hämta från andra länder.
            Norge är ett av de länder där det här har visat sig framgångsrikt.
          </note>
          <note>
            Vi föreslår att vi ska inrätta en riskkapitalfond för att helt
            enkelt hjälpa till att få statligt riskkapital där det i dag saknas.
            Det gäller alltså mellan det första skedet och det skede när företagen
            är mogna för där finns det. Det är det som man kallar dödens dal.
            Där behövs det aktiva åtgärder, och vi föreslår en statlig riskkapitalfond.
          </note>
          <note>
            Vi behöver också ha statliga medel för såddfinansiering, testbäddar
            och demonstrationsanläggningar där det finns möjlighet att under
            längre tid testa uthålligheten för nya innovationer som är på
            gång, som ännu inte är mogna.
          </note>
          <note>
            Det är riskkapital, för vi vet inte om det här kommer att bära
            frukt och bli nya produkter eller tjänster. Där går inte det privata
            riskkapitalet in i dag det är en för stor risk. Det finns på andra
            håll i stället, inom sjukvård och inom skola, där risken är minimal
            och där man är helt oberoende av konjunkturuppgångar. Det här
            finns ju hela tiden.
          </note>
          <note>
            Det finns alltså en hel del för regeringen att göra.
          </note>
          <note>
            Det finns en satsning som jag nu vill beröra. Det gäller lagen
            om offentlig upphandling. Den behöver ses över. Vi behöver också
            och det vet jag att regeringen sitter och jobbar med vässa den
            och skärpa till den. Det gäller det som man kallar innovativ upphandling.
            Upphandlingen innehåller då alltså en viss teknisk nivå med forskning
            och utbildning. Jag pratar inte om att man handlar upp redan befintlig
            teknisk kunskap, utan man går ett steg längre, som man har gjort
            i andra länder. Det finns exempel på det. Det skulle åtminstone
            vara ett steg i den riktningen, så att vi får någon form av innovativ
            politik här i Sverige.
          </note>
          <note>
            Avslutningsvis, herr talman, kan jag inte låta bli att säga:
            I brist på politik hotar regeringen med att lagstifta det gäller
            lagen om valfrihet om inte kommunerna rättar in sig i leden och
            öppnar för konkurrens.
          </note>
          <note>
            Det är väl som Torgny Lindgren så vackert har skrivit en gång
            i tiden i den vackra boken Norrlands Akvavit :
          </note>
          <note>
            Det var en stor glädje att det fanns gamla och sjuka att vårda.
            Den dag ingen längre behövde vårdas var det slut med bygden. Ja,
            de sjuka och döende var en välsignelse. De utgjorde basen för
            näringslivet i trakten. Det var de enda som behövde föröka sig.
          </note>
          <note type="speaker">
            Anf. 128 MATS ODELL (KD):
          </note>
          <note>
            Herr talman! Vi har att se fram emot en trevlig och kanske lång
            kväll tillsammans. Jag kommer tillsammans med mina allianskamrater
            att presentera vår syn på näringspolitiken. Min uppgift nu är
            att tala om den allmänna inriktningen på näringspolitiken.
          </note>
          <note>
            Det är klart att alla inser att målet för näringspolitiken är
            just att stärka den svenska konkurrenskraften och skapa förutsättningar
            för fler jobb i fler och växande företag. Det är bara så som vi
            kan vända utvecklingen för de människor som fortfarande befinner
            sig i ett utanförskap, någonting som jag tror att vi alla här
            gemensamt är besjälade av att medverka till.
          </note>
          <note>
            Goda villkor för företagande är avgörande för ekonomisk tillväxt.
            För att uppnå en hög nivå på privata investeringar, som redan
            har efterlysts här, krävs det att Sverige har ett bra företagsklimat.
            Politiken ska bidra till en hög produktivitetstillväxt det har
            också berörts här i talarstolen. Men det handlar om att skapa
            goda förutsättningar för konkurrens, forskning, innovation och
            lärande och kanske inte om att pytsa ut pengar till olika myndigheter
            i första hand.
          </note>
          <note>
            Ett konkurrenskraftigt näringsliv förutsätter, som sagt, ett
            gott företagsklimat. Det skapas genom insatser på många olika
            områden. Det handlar om skatter, om transporter, om it, om forskning,
            om utbildning, om handels- och investeringsfrämjande, om hur arbetsmarknaden
            fungerar, om sociala trygghetssystem för företagare, om energi,
            om miljö, om landsbygdsutveckling, om kultur och om regional tillväxt.
            Ja, allt det är bara exempel på områden som har stor betydelse
            för näringslivets utveckling.
          </note>
          <note>
            Det är klart att den alltmer globaliserade ekonomin innebär stora
            möjligheter. Men det innebär också en ökad konkurrens för de svenska
            företagen. Ett bra entreprenörs- och företagsklimat är, som sagt,
            avgörande för att ekonomin ska växa och vara livskraftig. Men
            det krävs också en positiv och öppen attityd till företagande
            och företagsamhet för ett ökat nyföretagande.
          </note>
          <note>
            Fler företag och jobb kräver ett dynamiskt näringsliv med fler
            innovationer, och när ny kunskap och nya idéer omsätts i lönsamma
            verksamheter och nya produkter och tjänster skapas bättre förutsättningar
            för en långsiktigt hållbar tillväxt i hela landet.
          </note>
          <note>
            Herr talman! Jag menar att regeringen bedriver en tillväxtpolitik
            som utgår från företagarperspektivet och som syftar till att skapa
            bättre förutsättningar för nystart av företag och tillväxt. Jag
            nämnde att det är många politikområden som är avgörande, men det
            handlar också om att näringspolitiken utgår från olika perspektiv.
            Makroekonomisk stabilitet är oerhört viktigt. Goda ramvillkor
            för företagande och näringspolitiska insatser är också nödvändiga
            för att främja en sådan här tillväxt.
          </note>
          <note>
            Det här ställer krav på en flexibel arbetsmarknad, en väl fungerande
            kapitalmarknad, en utformning av skattesystemet som främjar att
            företag startas och växer och en anpassning av trygghetssystemen
            till företagarnas behov.
          </note>
          <note>
            För att skapa förutsättningar för fler växande företag behövs
            både generella och riktade insatser för företagande. För att fler
            ska bli företagare krävs att fler individer ser företagande som
            lika självklart som en anställning.
          </note>
          <note>
            Nu är det främst inom tjänstesektorn som nya företag etableras,
            och det är också där många av de växande företagen är verksamma.
            Dessa nya företag stärker konkurrensen och bidrar därmed också
            till utvecklingen av befintliga företag, och det förbättrar förutsättningarna
            för tillväxt och ökad sysselsättning.
          </note>
          <note>
            I den takt som Sverige i allt högre grad blir en kunskapsbaserad
            ekonomi ökar också betydelsen av tjänsteinnovationer. Kvällens
            utgiftsområde 24, Näringsliv, rymmer väldigt många olika insatser
            för att främja alla de här sakerna som jag nu har talat om. Det
            handlar väldigt mycket om generella insatser men också om insatser
            för att främja forskning, utveckling och innovation, konkurrensfrämjande
            åtgärder och regelförenkling.
          </note>
          <note>
            Det rör sig också, herr talman, om mer riktade insatser, som
            åtgärder för att främja kvinnors företagande, företagande bland
            personer med utländsk bakgrund, social ekonomi och socialt företagande.
          </note>
          <note>
            Nu har vi ett antal kommittémotioner från både Socialdemokraterna
            och Vänsterpartiet där man efterfrågar att riksdagen ska göra
            uttalanden i allmänna termer om näringspolitikens inriktning,
            om företagsfrämjande och om innovationsstrategi. Jag vill i det
            sammanhanget lyfta fram vad som sägs i budgetpropositionen om
            detta, nämligen att det krävs en ständig förnyelse för att Sverige
            ska behålla och stärka sin position som ett innovationsland i
            den globala konkurrensen, eftersom innovationsklimatet i andra
            länder hela tiden utvecklas. Långsiktiga och kraftfulla satsningar
            från privata och offentliga aktörer på innovationsaktiviteter
            som forskning och utveckling är också avgörande för framgångsrika
            företag.
          </note>
          <note>
            Den nationella innovationsstrategi som regeringen började arbeta
            med under 2011 bygger just på att det svenska näringslivet måste
            utveckla sin innovationsförmåga. Det är helt avgörande. Det har
            också berörts att Sverige ligger väldigt högt när det gäller forskning
            och utvecklingsinsatser men att vi inte är så bra ännu på att
            kommersialisera dem. Där är det väldigt viktigt att de näringspolitiska
            insatser som görs är ägnade att lyfta också kommersialiseringen
            av innovationerna i Sverige.
          </note>
          <note>
            I replikskiftet kommer vi, antar jag, att återkomma till vad
            olika partier har för förslag och hur det påverkar möjligheterna
            att kommersialisera innovationer i Sverige.
          </note>
          <note>
            Inom EU och OECD framhåller man också betydelsen av vetenskaplig
            kunskap för innovation samtidigt som man pekar på att också andra
            källor till kunskap hos användare, entreprenörer och medarbetare
            behöver betonas mer än tidigare. Det handlar om regelverken som
            främjar innovation. Det är väldigt viktigt. It och internets betydelse
            för innovation lyfts också fram både av OECD och EU, liksom innovationsförmågan
            i både små och medelstora företag men också offentliga aktörer,
            till exempel genom offentlig innovationsupphandling.
          </note>
          <note>
            Enligt Innovationsupphandlingsutredningens betänkande kan innovationsvänlig
            upphandling och innovationsupphandling stärka den offentliga verksamhetens
            förnyelse, kvalitet och effektivitet. Regeringen gör bedömningen
            att offentlig upphandling kan vara en drivkraft för innovation
            och därmed också bidra till förbättringar av offentliga tjänster.
            Här är satsning på information om möjligheterna att upphandla
            innovationer väldigt viktiga.
          </note>
          <note>
            Regeringen föreslår också i budgetpropositionen att Vinnova ska
            få ytterligare 24 miljoner under nästa år och därefter 9 miljoner
            årligen för att just stödja uppbyggnaden och utbytet av kompetens,
            metod och erfarenhet för innovationsupphandling som ett komplement
            till det ordinarie upphandlingsstödet.
          </note>
          <note>
            Jag vill också nämna att regeringen 2010 utformade en strategi
            för ökad tjänsteinnovation. Det var ett steg mot en politik för
            innovation som omfattar alla aspekter av innovation och alla delar
            av samhället. Genomförandet av tjänsteinnovationsstrategin har
            hittills fokuserat på att utveckla innovations- och näringspolitiska
            myndigheters verksamheter. Inom ramen för arbetet med strategin
            för en ökad tjänsteinnovation har man konstaterat att statistiken
            har brister och att olika indikatorer behöver utvecklas. Därför
            kommer också regeringen att ge Statistiska centralbyrån i uppdrag
            att samverka med Tillväxtanalys och Vinnova för att utveckla indikatorer
            för innovation.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Hans Rothenberg och Boriana Åberg (alla M) samt Helena Lindahl
            och Marie Wickberg (båda C).
          </note>
          <note type="speaker">
            Anf. 129 BÖRJE VESTLUND (S) replik:
          </note>
          <note>
            Herr talman! Det var många vackra ord om näringspolitiken. Tyvärr
            finns det få exempel på hur detta ska omsättas i praktiken. Jag
            tänkte dock inte ta så mycket om det i mitt replikskifte, utan
            jag tänkte ställa tre frågor till Mats Odell.
          </note>
          <note>
            Vi pratar väldigt ofta om begreppet nya och växande företag,
            och jag vill ta upp frågan om växande företag. Det finns få exempel
            på företag som växer från små företag till medelstora företag.
            Det finns ännu färre exempel på medelstora företag som växer till
            att bli nya Ericsson och nya Astra Zeneca nya aktörer på den marknad
            som kanske till viss del inte kommer att vara lika aktuell om
            några år.
          </note>
          <note>
            Då är min fråga till ordföranden för näringsutskottet, Mats Odell:
            Vilka åtgärder har ni när det gäller detta? Ni har ju bara funderat
            och utrett, och när ni har utrett färdigt så kommer ni tillbaka
            med ett betänkande, och så ska ni utreda en liten stund till om
            hur vi ska få företag att växa.
          </note>
          <note>
            Den andra frågan är: Var finns Annie Lööf? Varför är hon aldrig
            aktuell för någon riksdagsdebatt som handlar om näringspolitik?
          </note>
          <note>
            Den tredje frågan gäller Saab. Varför har man inte kunnat ta
            denna fråga som handlar om hur man ska få den här aktivitetsplanen,
            aktiviteterna man skulle kunna göra som Annie Lööf presenterade
            för oss i utskottet? Hon talade om att man har en beredskap för
            vad som händer.
          </note>
          <note>
            Det var mina konkreta frågor.
          </note>
          <note type="speaker">
            Anf. 130 MATS ODELL (KD) replik:
          </note>
          <note>
            Herr talman! Det är spännande frågor som Börje Vestlund ställer.
            Hur får man små företag att växa till medelstora företag, och
            hur får man medelstora företag att växa till Ericsson och motsvarande?
          </note>
          <note>
            Jag tror att det är väldigt olika vilka målsättningar företagare
            har. En del vill växa; andra vill inte växa. En del har bärkraftiga
            affärsidéer som kan skalas upp så att de blir globala. Ikea är
            ett sådant exempel. Det kan handla om en innovation. Våra största
            börsföretag är ofta byggda på innovationer i slutet av 1800-talet
            och början av 1900-talet.
          </note>
          <note>
            Det handlar också om att det finns lämpliga aktörer som kan ta
            ett familjeföretag vidare. Då finns det i Sverige olika aktörer.
            Vi har en grupp som i dag är ganska hårt ansatt av olika skäl:
            riskkapitalbolagen som man benämner som om de nästan har bovstatus.
          </note>
          <note>
            Sanningen är, herr talman, att exempelvis ordföranden för IF
            Metall, Stefan Löfvén, sade på ett seminarium i Almedalen för
            två somrar sedan att deras medlemmar har ett större inflytande
            i private equity-ägda företag än i börsnoterade företag. Där finns
            ägarna närmare. Där är det ett större inflytande och en bättre
            löneutveckling.
          </note>
          <note>
            Jag vill peka på att den typ av företag som går in i till exempel
            ett familjeföretag och sätter in kapital och kompetens är ett
            av de bästa exemplen på hur mindre företag har kunnat växa och
            bli större. Det behövs andra metoder också, men det är aktörer
            som i Sverige har varit väldigt duktiga på detta. Jag tycker att
            det är viktigt att nämna det i det här sammanhanget.
          </note>
          <note type="speaker">
            Anf. 131 BÖRJE VESTLUND (S) replik:
          </note>
          <note>
            Herr talman! Jag fick svar på en fråga i alla fall. Får jag bara
            säga att vi vet att det inte är jättesvårt att få finansiering
            upp till 5 miljoner, även om det kan ha sina svårigheter också,
            eller över 20 miljoner, men däremellan är det svårt att få finansiering
            till företagen. Det är ju där som staten skulle kunna vara en
            aktör. Frågan är hur mycket aktör staten vill vara.
          </note>
          <note>
            Sedan återstår mina frågor om Saab. Hur var det med beredskapsplanerna
            för Saab, och var är Annie Lööf?
          </note>
          <note type="speaker">
            Anf. 132 MATS ODELL (KD) replik:
          </note>
          <note>
            Herr talman! Den sista frågan kan jag lätt svara på: Vet ej.
            Jag vet inte var Annie Lööf är.
          </note>
          <note>
            När det gäller Saab finns det en beredskap. Regeringen satsar
            i budgetpropositionen 1,6 miljarder extra för 2012 för insatser
            i arbetsmarknadspolitiken. Det är en kraftig förstärkning av Arbetsförmedlingen
            och annat sådant som behövs.
          </note>
          <note>
            Vad som kommer att hända med Saab vet vi inte. Vi vet att bolaget
            har varit oerhört intressant för ett antal kinesiska aktörer.
            Jag har i dag sett olika uppgifter om vilka som kan vara intresserade
            av att driva det här företaget vidare. Ingen av oss vet detta
            i dag, men jag tror att jag vågar säga att regeringen har gjort
            vad man har kunnat. Man har snabbt expedierat när det har kommit
            begäran från Saabs ledning om att exempelvis få förändringar i
            de panter som staten har haft. Det har varit det mest konkreta
            som har kommit från Saab till regeringen. Och man har varit en
            samtalspartner. Men man har icke varit en aktör i den här processen.
          </note>
          <note>
            Nu har staten en stor beredskap för att bidra till att de som
            i olika skeden inte kommer att få fortsätta att arbeta inom Saab
            Automobil också kan komma vidare på arbetsmarknaden.
          </note>
          <note type="speaker">
            Anf. 133 KENT PERSSON (V) replik:
          </note>
          <note>
            Herr talman! Det var väldigt vältaligt av Mats Odell, mycket
            positiva, värdeladdade ord som togs upp. Men de frågor som du
            tog upp saknar konkret politiskt innehåll. Du pratade om produktiviteten,
            att näringslivet ständigt behöver förnyelse.
          </note>
          <note>
            När vi har haft och har ett produktivitetsbortfall i svensk industri
            är det faktiskt allvarligt, väldigt mycket beroende på att vi
            är och har varit en råvaruförsörjare. Vi säljer väldigt mycket
            malm och skog i dag. Det är väl bra, men var är politiken när
            vi går till nästa steg i värdekedjan? Eller ska vi ständigt förbli
            producenten av råvaror? Risken är stor. Malmen och skogen samt
            maskindelar är ju de stora delarna i svensk nettoexport i dag,
            om vi talar om inkomster.
          </note>
          <note>
            I den andra delen tog du upp regelförenkling och att det var
            viktigt med trygghetssystem för företag. Det första ni gjorde
            var att ändra och faktiskt försämra trygghetssystemet för företagen
            genom att förlänga antalet karensdagar. Nu är det på väg att återställas
            igen med tanke på återställare.
          </note>
          <note>
            Jag tänker ta upp sjuklöneansvaret som en form av regelförenkling
            som är väldigt väsentlig när det gäller trygghetssystemen. Vänsterpartiet
            har drivit den frågan i åtta nio år, tror jag att det är, och
            har alltid blivit ifrågasatt för den delen. Nu vet jag att Miljöpartiet
            har svängt i den frågan. Det är jag glad över. Jag hoppas att
            även andra kommer att göra det.
          </note>
          <note>
            Hur ser Mats Odell på sjuklöneansvaret för småföretag? Är ni
            beredda att sänka det?
          </note>
          <note type="speaker">
            Anf. 134 MATS ODELL (KD) replik:
          </note>
          <note>
            Herr talman! Låt mig börja med den senaste frågan, om jag är
            beredd att göra någonting åt sjuklöneansvaret. Jag kan bara tala
            för mitt eget parti. På vårt riksting i somras beslutade vi att
            avskaffa eller minimera kostnaderna för småföretagens sjuklöneansvar.
            Det var ett beslut som togs av vårt riksting och det är någonting
            som jag kommer att arbeta för.
          </note>
          <note>
            När det gäller produktivitet är det ju så att det finns olika
            typer av produktivitet. Nu talar Kent Persson om gruvindustrin,
            malmen och skogen. Jag skulle ändå vilja säga att svensk gruvindustri,
            exempelvis LKAB, men också andra företag, är mycket produktiv.
            Det görs nu också stora investeringar i Malmbanan. När det gäller
            hela den processen är det bara att titta på lönsamheten i verksamheten
            som är helt fantastisk jämfört med andra länders gruvindustri.
            Jag tror att vi står oss väl när det gäller både malmen och skogen
            i fråga om produktivitet.
          </note>
          <note>
            Produktivitet hänger ju ofta, Kent Persson, samman med hur många
            anställda det är i förhållande till omsättningen. Produktiviteten
            sjunker när man anställer fler människor, innan de har blivit
            fullt produktiva i en verksamhet. När vi har en lågkonjunktur
            brukar produktiviteten gå upp och när konjunkturen sedan vänder
            och man börjar nyanställa människor sjunker den.
          </note>
          <note>
            Jag tror att Sverige ligger väl till när det gäller produktivitetsutveckling.
            Jag håller med Kent Persson om att vi ska hålla ett öga på detta,
            men det är inte en statlig uppgift att främja produktivitet i
            näringslivet. Det måste ske genom allmänt goda villkor för företagande
            och att det finns ett sådant regelverk som gör det möjligt att
            upprätthålla produktiviteten. Det finns det, skulle jag vilja
            säga, i huvudsak i Sverige. Det är betydligt värre i länder som
            Spanien och andra länder där man har en oerhört rigid arbetsrätt.
          </note>
          <note type="speaker">
            Anf. 135 KENT PERSSON (V) replik:
          </note>
          <note>
            Herr talman! Först tycker jag givetvis att det är väldigt bra
            att Kristdemokraterna också har anammat det vi säger om sjuklöneansvaret
            för småföretag. Jag tror att vi börjar närma oss en majoritet
            i riksdagen för att kunna få igenom detta. Det är i sådana fall
            en av de viktigare reformerna för väldigt små företag.
          </note>
          <note>
            När det gäller produktiviteten kan jag bara hänvisa till vad
            OECD skriver, att kunskapsinnehållet i svensk export är lägre
            än i motsvarande länder. Många av de industrianställda finns i
            branscher som klassas som låg- och mellanteknologiska. Det är
            deras analys när de går igenom detta.
          </note>
          <note>
            Det här får givetvis återverkningar. Det är inte genom låga löner
            som vi ska konkurrera med vår omgivning. Vi måste höja värdet
            på varje arbetad timme i den varu- eller tjänsteproduktion vi
            har. Det är endast på det sättet som produktiviteten kan öka och
            vi får en tillväxt.
          </note>
          <note>
            Sedan behövs det andra, också politiska, åtgärder givetvis om
            det här ska lyckas. Vi behöver ha stöd för exportindustrin så
            att den kommer ut, framför allt riktat till de små och medelstora
            företagen. Det är ju det som det handlar om. Vi har halkat efter.
            Vi har varit ganska nöjda. Vi har legat där vi ligger, och vi
            tror att det regnar stekta sparvar från himlen. Den tiden är förbi.
          </note>
          <note>
            Om vi tittar på industriinvesteringar ser vi att vi också där
            ligger i botten enligt OECD-statistiken, och vi tappar exportandelar
            gentemot våra konkurrenter. Läget är faktiskt allvarligt.
          </note>
          <note type="speaker">
            Anf. 136 MATS ODELL (KD) replik:
          </note>
          <note>
            Herr talman! Jag håller med Kent Persson om att det är viktigt
            att vi hela tiden inriktar politiken på att Sverige ska kunna
            höja sig i värdekedjan och så att säga ha mer added value i det
            som både konsumeras här hemma och det som vi exporterar.
          </note>
          <note>
            Jag skulle nog vilja säga att svensk gruvindustri ligger högt.
            Ta pellets till exempel, som har utvecklats här. Lönsamheten för
            de produkter som exporteras från svensk råvaruexport är extremt
            hög jämfört med andra länder. Även här har Sverige faktiskt lyckats.
            Men det är klart att ett land som har både skog och malm som något
            av en ryggrad i sin näringslivsstruktur och därtill förädling
            av de här råvarorna är väldigt känsligt för detta.
          </note>
          <note>
            Kunskapsinnehållet i svensk export är låg, säger Kent Persson.
            Ändå måste man konstatera att det är svensk exportindustri som
            är det stora dragloket också nu. I den konjunktursituation som
            vi befinner oss i är det fortfarande exporten som drar. Jag välkomnar
            alla initiativ som på ett långsiktigt hållbart sätt ytterligare
            kan höja kunskapsinnehållet här. Men jag är inte säker på att
            alla de förslag som finns i oppositionens motioner skulle bidra
            till detta, om jag uttrycker mig försiktigt.
          </note>
          <note type="speaker">
            Anf. 137 HANS ROTHENBERG (M):
          </note>
          <note>
            Herr talman! Ett livskraftigt och dynamiskt näringsliv är en
            central förutsättning för ökad sysselsättning. Det är grunden
            för arbete, hållbar tillväxt och välfärd. Det här läggs inom fri
            företagsamhet.
          </note>
          <note>
            Genom att stärka entreprenörskapet och bredda näringslivet blir
            det fler som kan och vill driva företag, inte minst bland kvinnor,
            unga personer och personer med utländsk bakgrund. Det är angeläget
            att fortsätta arbetet med att förenkla vardagen för entreprenörer
            och företag och förbättra trygghetssystemen för företagare.
          </note>
          <note>
            Det är också betydelsefullt att det svenska skattesystemet utformas
            så att Sverige är ett attraktivt land att driva företag i, att
            investera i och att arbeta i. Det börjar någonstans med att man
            har en idé. Kreativiteten kräver tillåtande miljöer där man accepterar
            och tar till vara människors kunskap och ger möjlighet att pröva
            idéer, att våga göra fel.
          </note>
          <note>
            När kreativa idéer har kommit vidare till att växa krävs kapitalförsörjning.
            Kapitalförsörjning ska ge möjlighet till att skapa morgondagens
            innovationer och förnyelser. En innovation blir inte sin egen
            affär av sig själv. Det krävs att den kan kommersialiseras. Därför
            är det viktigt att det i Sveriges affärsklimat ges möjlighet till
            företagsutveckling för såväl befintliga företag som mindre och
            nya företag. Det här kräver förenklingar.
          </note>
          <note>
            Sverige är redan världens mest kreativa land, enligt en kanadensisk
            studie. Där jämför man antalet sökta patent per invånare. Man
            tittar på öppenhet, tolerans och andelen sysselsatta i kreativa
            yrken. Martin Prosperity Institute i Kanada har listat världens
            82 mest kreativa länder. Där hamnar Sverige i topp, tätt följt
            av USA, Finland och Danmark. Rapporten bygger på forskaren Richard
            Floridas teorier. Den visar att länder med högt värde på kreativitetsskalan
            inte bara har god ekonomisk tillväxt utan också har lyckligare
            invånare. Länder som ligger högt upp på listan är också mer jämlika.
          </note>
          <note>
            Tillgång till kapital är en grundläggande förutsättning för start
            och expansion av kreativa idéer som ska bli företag. Marknadskompletterande
            finansiering via de statliga aktörerna bidrar till en förbättrad
            finansieringssituation i skeenden och i segment där den privata
            marknaden verkar i begränsad utsträckning. Antalet företag som
            ägs eller leds av kvinnor som beviljats lån har fortsatt att öka
            i Sverige. Likaså gäller det den ökande andelen låntagare med
            utländsk bakgrund, som faktiskt utgjorde 21 procent förra året.
          </note>
          <note>
            Ett viktigt insatsområde är marknadskompletterande finansieringsinsatser
            till små och medelstora företag. Många gånger krävs en extern
            finansiering i samband med företagsstart men även i skeden av
            utveckling och expansion. Insatser för att främja företags kapitalförsörjning
            är därför en självklar del i Alliansens arbete med att förbättra
            företags- och innovationsklimatet. För att bättre ta till vara
            potentialen till innovation och tillväxt hos företag i hela landet
            avser regeringen att reformera det statliga riskkapitalsystemet.
            Under såväl perioder med hög ekonomisk tillväxt som vid ekonomisk
            tillbakagång bör de statliga finansieringsinsatserna till företag
            vara marknadskompletterande.
          </note>
          <note>
            Herr talman! För att Sverige ska behålla och stärka sin position
            som innovationsland i den globala konkurrensen krävs ständig förnyelse
            eftersom innovationsklimatet i andra länder också utvecklas. Långsiktiga
            och kraftfulla satsningar från privata och offentliga aktörer
            på innovationsaktiviteter som forskning och utveckling är helt
            avgörande för framgångsrika företag och för bättre livskvalitet
            för alla invånare. I arbetet med den tidigare nämnda nationella
            innovationsstrategin kommer därför frågan om en ökad samordning
            av innovationspolitiken med andra politikområden att behandlas.
            I internationella jämförelser av länders innovationsklimat ligger
            Sverige sedan många år bland de främsta. Det gäller också att
            ge goda förutsättningar för att kommersialisera innovationerna.
            Förutsättningarna för innovationsverksamhet förändras dock över
            tid. Det är därför också nödvändigt att förutsättningarna för
            innovation ständigt utvecklas och förbättras även i Sverige.
          </note>
          <note>
            De stora företagen i Sverige kommer att fortsätta att utgöra
            en viktig källa till innovation, tillväxt och sysselsättning.
            Men i en global kunskapsekonomi är det avgörande att Sverige även
            i fortsättningen är attraktivt för investeringar inom internationella
            koncerner. Var sådana investeringar ska ske bestäms alltmer utifrån
            var i världen de bästa förutsättningarna finns. Därför är det
            viktigt att arbetskraften, omkringliggande forskningsmiljöer och
            företag, inte minst små och medelstora, är attraktiva som samarbetspartner
            för de globala koncernerna i Sverige, liksom att förutsättningarna
            i form av regelverk, offentliga system, kultur och attityder också
            är gynnsamma.
          </note>
          <note>
            Ett gynnsamt innovations- och företagsklimat är centralt för
            att företagen ska kunna hantera utmaningar i omvärlden och för
            att skapa fler jobb. Grundläggande förutsättningar för de statliga
            insatserna är att främja företagsutveckling, att de ska möta näringslivets
            behov, vara marknadskompletterande och inte snedvrida konkurrensen.
          </note>
          <note>
            Herr talman! Ett livskraftigt och dynamiskt näringsliv är, som
            jag tidigare sade, en central förutsättning för ökad sysselsättning.
            Grunden för arbete, hållbar tillväxt och välfärd läggs genom fri
            företagsamhet.
          </note>
          <note>
            Därmed vill jag yrka bifall till förslaget i näringsutskottets
            betänkande.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Cecilie Tenfjord-Toftby och Boriana Åberg (alla M).
          </note>
          <note type="speaker">
            Anf. 138 BÖRJE VESTLUND (S) replik:
          </note>
          <note>
            Herr talman! Tack för det inlägget! Det är inte mycket man inte
            kan ställa sig upp och applådera åt. Det mesta är allmängods,
            och nästan vilken aktör som helst i svenskt näringsliv och på
            svensk arbetsmarknad skulle kunna instämma i detta. Det finns
            ingenting som driver på.
          </note>
          <note>
            Det finns en lång rad företag, industriföretag och företag i
            servicesektorn, som går in i en lågkonjunktur. Vi vet att vi går
            in i en lågkonjunktur. På vilket sätt har man genom en aktiv näringspolitik
            rustat företagen inför de kallare vindar som kommer att blåsa
            genom Europa vår del av världen?
          </note>
          <note>
            Sedan var det dagens fråga. Näringsministern är inte här, men
            däremot redovisar Mats Odell att det finns arbetsmarknadspolitiska
            åtgärder. Det finns många aktörer, till exempel kinesiska aktörer
            som kanske vill ta över Saab. Det vet vi ingenting om. Regeringen
            har gjort allt vad man har kunnat, men man vill inte vara aktör.
          </note>
          <note>
            Det intressanta med hela Saabhistorien under tidens gång är att
            alla är bättre än att man ska kräva av Sveriges regering att vara
            aktiv. Alla är bättre, till och med ryska maffian är bättre än
            den svenska regeringen. Den svenska regeringen tycker att det
            är okej att den ryska maffian får gå in som delägare i Saab. Däremot
            stoppade ECB affären.
          </note>
          <note>
            Varför har man inte försökt att lösa upp knutarna som har funnits
            med GM under de senaste månaderna? Varför har man inte gjort det?
            Man hade till och med kunnat göra det på högsta nivå med till
            exempel statsministern och president Obama. Men varför har man
            inte gjort det?
          </note>
          <note type="speaker">
            Anf. 139 HANS ROTHENBERG (M) replik:
          </note>
          <note>
            Herr talman! Det är alltid lika inspirerande att debattera med
            Börje Vestlund för man vet aldrig vilken replik som ligger bakom
            knuten.
          </note>
          <note>
            I Börje Vestlunds första anförande, som inledde debatten, tog
            det 7 minuter och 23 sekunder innan han över huvud taget nämnde
            något som handlade om Socialdemokraternas näringspolitik.
          </note>
          <note>
            Jag vill ge en eloge till Kent Persson som slog Börje Vestlund
            med 11 sekunder. För honom tog det nämligen 7 minuter och 12 sekunder.
          </note>
          <note>
            Det gläder mig att Börje Vestlund håller med om det jag säger.
            Men det finns en stor skillnad mellan vad Socialdemokraternas
            och oppositionens politik egentligen handlar om. Det var det som
            Börje Vestlund inte nämnde någonting om efter 7 minuter och 23
            sekunder.
          </note>
          <note>
            När det gäller att skapa förutsättningar för ett gott klimat
            undrar man ju. Ett gott företagsklimat ska leda till någonting.
            Det ska inte bara leda till att de som driver företagen tjänar
            pengar. Det är bra om de gör det. Det är jättebra om företagare
            kan tjäna pengar och investera i nya verksamheter, men de ska
            leda till jobb.
          </note>
          <note>
            Det ligger ett paket från Socialdemokraterna med höjda socialavgifter
            på 16 miljarder för unga, en restaurangmoms som innebär 5 miljarder
            i höjda skatter och minskad RUT och ROT som leder till 2,5 miljarder
            i höjd skatt. Detta leder till ca 20 000 färre jobb. Det här är
            den politik som står emot alliansregeringens politik.
          </note>
          <note>
            Vad gäller Saab och kopplingen till maffian var det nog en av
            de mest speciella kopplingar jag någonsin har hört. Med de kontakter
            som har varit på alla håll och kanter kan regeringen knappast
            anklagas för att ha gjort för lite. Och tack och lov att man inte
            har gjort för mycket och pratat med någon maffia, som kanske Börje
            Vestlund känner till bättre.
          </note>
          <note type="speaker">
            Anf. 140 BÖRJE VESTLUND (S) replik:
          </note>
          <note>
            Herr talman! Det var väl Riksgäldens chef som tyckte att det
            var helt okej att Antonov fick köpa in sig i Saab. Det har i alla
            fall stått i de tidningar jag har läst, men vi kanske inte läser
            samma tidningar.
          </note>
          <note>
            Visst är det intressanta svar när man ställer ett par konkreta
            frågor. Vad kommer att hända för företaget Saab och för de anställda
            på Saab? Min kanske viktigaste fråga var: Hur har man rustat de
            svenska företagen för den kommande konjunkturnedgången? Då kommer
            alltid ett svar från Moderaternas stora och viktigaste arena,
            nämligen att man pratar skatter. Då känner sig Moderaterna hemma.
          </note>
          <note>
            Men min fråga gällde inte det. Min fråga var: På vilket sätt
            har man rustat servicesektorn? Då menar jag inte bara dem man
            har pekat ut, nämligen restaurangbranschen eller de som omfattas
            av RUT- och ROT-avdragen, utan jag pratar generellt. Det är kemtvätten,
            som inte omfattas av det, och det kanske är tjänsteföretag som
            ligger närmare industrin, som definitivt kommer att bli av med
            sina avtal. Vi vet att industrin drabbas hårdare.
          </note>
          <note>
            Min viktigaste fråga i dag, som det är uppenbart att ni inte
            vill prata om, var: Vad kommer man att göra för att inte hela
            bilindustrin i Västsverige ska försvinna helt och hållet? Det
            har vi inte fått något svar på.
          </note>
          <note type="speaker">
            Anf. 141 HANS ROTHENBERG (M) replik:
          </note>
          <note>
            Herr talman! Tack alla goda krafter som har sett till att vi
            i dag inte står med ett statligt ägande och ett statligt ägaransvar
            för en biltillverkare! Det måste alltid vara det enskilda företaget
            som är den kraft som kan ta det enskilda företaget genom kriser.
          </note>
          <note>
            Vad gäller den svenska regeringens insatser genom åren för att
            hjälpa Saab att skaffa egna krafter, att kunna ta sig vidare,
            har man bland annat så sent som i somras hjälpt till med att möjliggöra
            den fastighetsaffär som var aktuell.
          </note>
          <note>
            När det gäller att en Antonov var inblandad som ville köpa in
            sig i Saab var det flera instanser som skulle godkänna detta för
            att det skulle bli möjligt. Och det var tack vare att regeringen
            sade att det är på det här viset som vi kan ställa upp. Det är
            genom att vi ska säga okej och att Riksgälden ska säga okej; det
            måste vara flera instanser som gör den samlade bedömningen. Den
            samlade bedömningen visade vilket vi väl i efterhand kan vara
            ganska tacksamma för att det här inte var ett alternativ.
          </note>
          <note>
            För att gå tillbaka till de mer övergripande frågorna som Börje
            Vestlund ställer: Rustat Sverige och svenska företag, och de kommande
            svenska företagen, för framgång även när krisen råder har man
            gjort bland annat genom att ta bort förmögenhetsbeskattningen,
            göra lättnader i 3:12-reglerna och se till att man kan göra forsknings-
            och utvecklingsavdrag för utgifter som inte bara är av rimligt
            intresse för kärnverksamheten utan även är av rimligt intresse
            för verksamhet i övrigt. Det är mycket vi gör, och det är mycket
            vi borde klara att göra.
          </note>
          <note>
            God jul, Börje Vestlund!
          </note>
          <note type="speaker">
            Anf. 142 Tredje vice talman LISELOTT HAGBERG (FP):
          </note>
          <note>
            Herr talman! Ett bra entreprenörs- och företagsklimat är avgörande
            för att vårt lands ekonomi ska kunna växa och vara livskraftig.
          </note>
          <note>
            Själva begreppet entreprenör är vidare än begreppet företagare.
            En entreprenör är någon som ser nya affärsmöjligheter, nya kombinationer
            och nya marknader. För att utveckling ska ske krävs ett samhällsklimat
            som uppmuntrar entreprenörskap.
          </note>
          <note>
            Vårt samhälle är helt beroende av kreativa människor. Därför
            är det så positivt att entreprenörskap och entreprenöriellt lärande
            numera löper som en röd tråd genom hela det svenska utbildningssystemet.
          </note>
          <note>
            Entreprenörskap tar sig ofta uttryck i företagande. En person
            som har nya idéer om hur man tillgodoser behov förverkligar ofta
            sina idéer genom företagande. Vi, det vill säga Folkpartiet och
            Alliansen, arbetar aktivt för att människor ska tycka att det
            är lika naturligt att starta företag som att ta anställning.
          </note>
          <note>
            En viktig förutsättning för ett ökat nyföretagande är förstås
            en positiv och öppen attityd till företagande och företagsamhet.
            Samtidigt måste det finnas ett gott ekonomiskt klimat med bra
            skatteregler som utformas så att vårt land är ett intressant land
            att investera och arbeta i.
          </note>
          <note>
            Statens insatser ska möta näringslivets behov på ett marknadskompletterande
            sätt och inte genom att snedvrida konkurrensen. Företagsfrämjande
            insatser får heller aldrig tränga undan privata tjänster och utförare.
          </note>
          <note>
            Låt mig nu nämna ett område som jag gärna vill lyfta fram, nämligen
            turistnäringen, en näring som inte alltid har tagits på allvar.
            Men under senare år har vi kunnat följa en näring som växt ordentligt
            och som fortsätter att växa. Här finns många olika typer av företag,
            allt ifrån börsnoterade företag till soloföretag. Många är innovativa
            och har lyckats där andra trodde att det inte var möjligt.
          </note>
          <note>
            Regeringen fortsätter sin satsning på turismen. Här handlar det
            förutom marknadsföring om att bidra till att fler destinationer
            når en mognad. Under förra årets debatt var det känt att regeringen
            skulle komma att sänka restaurangmomsen, detta som ett led i att
            främja turismen och sysselsättningen. I år kan vi konstatera att
            det löftet kommer att bli verklighet en viktig åtgärd som hyllas
            av många restauratörer som jag mött under senare tid.
          </note>
          <note>
            Vad som är trist i detta sammanhang är det kompakta motståndet
            från oppositionen. Man kan ju inte låta bli att fråga efter oppositionens
            lösningar vad gäller ungdomars utanförskap och arbetslöshet, hur
            oppositionen tror att höjda arbetsgivaravgifter, nej till yrkesutbildning
            och bibehållen moms på restauranger ska kunna bidra till att unga
            människor får en plats eller en fot in på arbetsmarknaden. Det
            var en parentes i sammanhanget.
          </note>
          <note>
            Jag tror för min del att det finns mycket mer att göra för att
            främja turismen i vårt land. Det behövs en politisk strategi för
            att tydliggöra och prioritera åtgärder som stöder just denna växande
            näring, som numera kan betraktas som vår nya basnäring. Det handlar
            om allt ifrån turistinriktade utbildningar till infrastruktur,
            momsfrågor etcetera.
          </note>
          <note>
            Herr talman! Utmaningar för Sverige saknas inte. Konkurrensen
            är stenhård, och det är oroliga ekonomiska tider i vår närhet.
            Sverige har klarat sig bra. Vi har blivit rosade för hur vi sköter
            vår ekonomi i internationella sammanhang. Men nu är det oerhört
            viktigt med en näringspolitik som är utformad så att den bidrar
            till att stärka den svenska konkurrenskraften och skapa fler jobb
            i fler och växande företag.
          </note>
          <note>
            Fler företag och jobb kräver ett dynamiskt näringsliv och fler
            innovationer. När ny kunskap och nya idéer omsätts i lönsamma
            verksamheter och nya produkter och tjänster skapas bättre förutsättningar
            för en långsiktigt hållbar tillväxt i hela vårt land.
          </note>
          <note>
            Det budgetområde vi nu debatterar innehåller många olika delar.
            Ändå rymmer det förstås inte allt. Det finns många olika faktorer
            som styr utvecklingen inom detta näringsområde.
          </note>
          <note>
            Det handlar förstås om människors utbildning, möjligheter till
            anställning, forskning, infrastruktur, skatter, regler, konkurrens,
            kapital etcetera. Låt mig i detta sammanhang nämna ett av regeringens
            initiativ. Det handlar om reformering av expertskatten, något
            som vi i Folkpartiet har drivit.
          </note>
          <note>
            I vår omvärld är innovationsstrategierna under ständig utveckling.
            Om vårt land ska kunna behålla och stärka sin position som innovationsland
            krävs därför en ständig förnyelse inom området.
          </note>
          <note>
            Folkpartiet har i olika sammanhang lyft fram behovet av en samlad
            strategi för entreprenörskap och företagande med fokus på växande,
            innovativa företag, detta med utgångspunkt i de krav och utmaningar
            som globaliseringen innebär. Därför är det särskilt glädjande
            att regeringen under nästa år kommer att presentera just en innovationsstrategi.
          </note>
          <note>
            I arbetet med den nationella innovationsstrategin kommer bland
            annat behovet av en ökad samordning mellan innovationspolitiken
            och andra politikområden att behandlas.
          </note>
          <note>
            Ett innovations- och näringsklimat som stärker vår konkurrens
            och ökar vår attraktionskraft kräver olika typer av insatser inom
            flera olika områden. Det handlar om sådant som till exempel skatter,
            transporter, it, forskning, utbildning, handels- och investeringsfrämjande,
            arbetsmarknad, sociala trygghetssystem, energi, miljö, landsbygdsutveckling,
            kultur och regional tillväxt.
          </note>
          <note>
            Statens roll är att stödja utvecklingen av företagandet i vårt
            land och att prioritera åtgärder som bidrar till att fler företag
            i landet kan växa. Företagens innovationsförmåga är grundläggande
            för tillväxt och konkurrenskraft. Ett gynnsamt innovations- och
            företagsklimat är centralt för att företagen ska kunna hantera
            utmaningar i omvärlden och för att fler jobb ska kunna skapas.
          </note>
          <note>
            Under den resterande delen av min talartid tänker jag inte räkna
            upp alla delar som Mats Odell mycket förtjänstfullt redan presenterat
            här i kammaren. Jag tänkte ägna lite tid till att recensera tidigare
            talare, eftersom jag inte kunde begära replik på dem.
          </note>
          <note>
            Precis som Hans Rothenberg sade använde Börje Vestlund större
            delen av sin tid åt helt andra saker än den egna socialdemokratiska
            politiken. Bland annat sade Börje Vestlund, för att han skulle
            slippa att tala om Socialdemokraternas politik, att regeringen
            är idélös. Jag undrar om Börje Vestlund har läst hela budgetpropositionen
            och om han har läst tidigare budgetpropositioner.
          </note>
          <note>
            Om han inte har gjort det kan jag rekommendera läsning på Företagarnas
            hemsida. Där finns 16 åtgärder som har vidtagits av regeringen
            som rosas av Företagarna. Det finns elva åtgärder som är på gång,
            och så finns det rödljus för sex åtgärder som Företagarna skulle
            vilja se. Det finns mycket som visar på precis det motsatta. Detta
            är en regering som tar företagandets villkor på allvar.
          </note>
          <note>
            När det gäller Jonas Erikssons anförande kan jag instämma i mycket
            av det Jonas Eriksson sade. Jonas Eriksson berättade om Miljöpartiets
            förslag om slopad arbetsgivaravgift. Han glömmer att berätta om
            alla de negativa saker som Miljöpartiet föreslår. I slutänden
            blir det minus när det gäller företagarnas villkor vad gäller
            skatter, ROT-avdrag och slopade arbetsgivaravgifter för unga.
            Det finns många saker som är negativa för företagen. Jag förstår
            att Jonas Eriksson valde att nämna just denna åtgärd men glömde
            det andra.
          </note>
          <note>
            Det skulle vara trevligt om Kent Persson någon gång tog fram
            lite klara kulörer i stället för att använda en bred pensel och
            måla allting väldigt svart med svarta penseldrag. Det är mycket
            positivt som regeringen föreslagit.
          </note>
          <note>
            När det gäller Vänsterpartiets egen politik inom området kan
            den verka kraftfull. Men då ska man komma ihåg att Miljöpartiet
            gjorde en helt annan uppskattning av reformutrymmet. Man skulle
            kunna säga att som motsats till de svarta penseldragen klär sig
            Vänsterpartiet i en lånad färgglad skrud eftersom de egna förslagen
            inte är finansierade.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Cecilie Tenfjord-Toftby och Boriana Åberg (alla M) samt Mats Odell
            (KD).
          </note>
          <note type="speaker">
            Anf. 143 KENT PERSSON (V) replik:
          </note>
          <note>
            Fru talman! Det var kanske lite för utmanande för att jag inte
            skulle ta replik. Varenda reform som vi föreslår i vår budget
            är finansierad, vilket du också vet.
          </note>
          <note>
            Du hänvisar till intresseorganisationen Företagarna. Jag använder
            Anders Borgs uttryck intresseorganisationerna. Jag kommenterar
            inte det mer än så.
          </note>
          <note>
            Det som är lite intressant att ta upp och förstå är varför man
            debatterar någonting. Det finns ingen anledning att stå här och
            hålla med Liselott Hagberg i de frågor där jag delar uppfattningen.
            Det blir ingen debatt, utan då står vi kliar varandra på ryggen
            och tycker att vi är bra.
          </note>
          <note>
            Vad jag belyser är den skillnad som finns i vår politik utifrån
            den analys som vi har gjort av samhällsutvecklingen i Sverige,
            i Europa och i övriga världen. Då finns det orosmoln på himlen
            som är väldigt tydliga, som även Mats Odell bekräftade i sitt
            anförande.
          </note>
          <note>
            Jag återgår till det som Liselott tog upp här om krogmomsen och
            arbetsgivaravgifterna för ungdomar. Vi har aldrig haft så hög
            ungdomsarbetslöshet som i dag trots sänkningen av arbetsgivaravgiften
            för ungdomar. Den sänkta krogmomsen, som inte har trätt i kraft
            ännu, kommer inte heller att leda till att fler ungdomar får jobb.
          </note>
          <note>
            Varför då? Jo, därför att de branscher som dessa ungdomar får
            jobb i framför allt är helt beroende av att hushållens ekonomi
            växer och ingenting annat. Det är helt avgörande.
          </note>
          <note type="speaker">
            Anf. 144 Tredje vice talman LISELOTT HAGBERG (FP) replik:
          </note>
          <note>
            Fru talman! Med tanke på detta är det väldigt förvånande att
            Vänsterpartiet vill minska hushållens köpkraft genom att belasta
            hushållen med högre skatter.
          </note>
          <note>
            När det gäller ungas möjligheter till arbete är det förvånande
            att inte Kent Persson är mer självkritisk till den politik som
            Vänsterpartiet stöttat och som Vänsterpartiet driver när det gäller
            utbildningspolitiken.
          </note>
          <note>
            Den utbildningspolitik som har bedrivits har gjort att unga i
            väldigt stor utsträckning inte är beredda för den arbetsmarknad
            som väntar dem. Där har Vänsterpartiet stöttat den förra regeringen,
            som fanns innan alliansregeringen, när det gäller utbildningspolitiken.
          </note>
          <note>
            Jag för min del tror inte att Vänsterpartiets lösningar i utbildningspolitiken
            skulle bidra till att unga fick en bättre situation och var bättre
            förberedda för arbetsmarknaden.
          </note>
          <note>
            Precis som jag sade i mitt anförande kan man inte diskutera detta
            område så snävt. Utbildningspolitik, hushållens köpkraft och många
            olika delar är avgörande för vad som händer när det gäller företag
            och företagande.
          </note>
          <note type="speaker">
            Anf. 145 KENT PERSSON (V) replik:
          </note>
          <note>
            Fru talman! Det är absolut så. Jag kan lägga till att infrastruktursatsningarna
            är helt avgörande för näringslivets utveckling. Utan infrastruktur
            har vi heller inget näringsliv. Det finns en hel rad saker. Man
            kan inte lyfta ut näringspolitiken som en enskildhet och behandla
            den för sig. Man måste givetvis ta in samtliga politikområden
            för att förstå samhällsutveckling och vad som håller på att ske.
          </note>
          <note>
            Om vi ska tala någonting om skolan har allt inte varit bra. Det
            är inte något konstigt med det. Så är det. Däremot har jag väldigt
            svårt att förlika mig med betongpolitiken som nu förs i utbildningspolitiken.
            Jag tycker att det mer liknar den skola som jag gick i när jag
            växte upp. Den var allt annat än rolig i många stycken. Den vill
            jag inte ha tillbaka. Däremot har den politik som förts på skolans
            områden de senaste 15 åren inte heller varit bra. Den har inte
            lett dit vi hade önskat.
          </note>
          <note>
            Givetvis är det viktigt att man talar om kunskap och arbetskraftens
            kunskap när man talar om näringslivets utveckling. Vi halkar efter
            där. Vi har svårt att få utbildad arbetskraft därför att ungdomarna
            har valt fel vägar och gått ut i arbetslöshet.
          </note>
          <note>
            Men vi måste komma ihåg det är det viktiga att de insatser som
            regeringen har gjort när det gäller sänkningen av arbetsgivaravgiften
            för ungdomar inte har lett till att fler ungdomar har fått jobb.
            Vi har aldrig haft så hög ungdomsarbetslöshet som i dag. Det är
            ett faktum.
          </note>
          <note>
            Det hade varit bättre att sänka eller slopa sjuklöneavgiften
            för småföretag. Det hade varit en generell åtgärd som hade kunnat
            ge betydligt bättre effekt.
          </note>
          <note type="speaker">
            Anf. 146 Tredje vice talman LISELOTT HAGBERG (FP) replik:
          </note>
          <note>
            Fru talman! Jag förstår inte riktigt hur en höjning av arbetsgivaravgiften
            för unga skulle kunna gynna just unga människor.
          </note>
          <note>
            Kent Persson har tyvärr inte någon ytterligare replik. Han debatterade
            i sitt förra replikskifte med Mats Odell företagens konkurrenskraft
            internationellt. Han såg åtgärder för internationella investeringar
            och så vidare i Sverige. Om man tittar på Vänsterpartiets förslag
            i budgeten som helhet ser man att Kent Perssons parti till exempel
            vill att bolagsskatten ska höjas. Han vill slopa expertskatten.
            Han är emot arbetskraftsinvandring sedan tidigare. Han vill återinföra
            förmögenhetsskatten. Det är en rad förslag där som verkligen inte
            är positiva och som förtjänar att nämnas som en reaktion på det
            förra replikskiftet.
          </note>
          <note>
            Kent Persson har möjlighet att begära ytterligare talartid för
            att gå upp och förklara sig i två minuter här i slutet av debatten
            så att vi kan få klarhet i hur detta ska lösa de bekymmer som
            Kent Persson har för företagens villkor och investeringar i vårt
            land.
          </note>
          <note type="speaker">
            Anf. 147 BÖRJE VESTLUND (S) replik:
          </note>
          <note>
            Fru talman! Jag har blivit kritiserad här från både det ena och
            det andra hållet för att jag uppenbarligen pratade i 7 minuter
            och 23 sekunder. Ni måste vara fantastiska som inte har annat
            att göra än att sitta och mäta hur länge jag pratar. Jag är stolt
            över det.
          </note>
          <note>
            Fru talman! Låt mig då säga att jag gjorde bedömningen att jag
            behövde prata några minuter om Saab i dag, vilket ingen av er
            har gjort. Det kanske är ett av de största näringspolitiska problemen.
            Det handlar ju inte bara om Saab, utan det handlar om hela fordonsklustret.
            Detta kommer vi att få diskutera under lång tid framöver. Jag
            gjorde den bedömningen; det kanske var en felbedömning men det
            var den jag gjorde.
          </note>
          <note>
            Det intressanta med Liselott Hagberg och även Hans Rothenbergs
            replikskiften är att ni inte vill tala om det som står i detta
            betänkande. Det vill ni inte prata ett dugg om. Ni vill prata
            om allt annat. Ni tycker nämligen att skattefrågor är så mycket
            intressantare att tala om.
          </note>
          <note>
            Jag skulle kunna bemöta Liselott Hagberg bland annat när det
            gäller restaurangmomsen. Det är en bransch som jag känner mycket
            väl till. Men jag tänker inte göra det, för debatten handlar inte
            om skattepolitik. Den handlar om näringspolitik, och jag vidhåller
            att näringspolitiken är förvånansvärt passiv.
          </note>
          <note>
            Liselott Hagberg kan få mitt anförande för att kunna läsa igenom
            vad jag hade tänkt säga under de tre fyra minuter jag pratade
            om Saab. Men det är inte det som är det viktigaste i sammanhanget.
            Det viktigaste för Liselott Hagberg är att få rabbla lite skatter.
            Då är Liselott Hagberg hemma på sin gata, och då kan hon skryta.
            Men när vi kommer till näringspolitiken är det tomt. Och det är
            tomma tunnor som skramlar mest.
          </note>
          <note type="speaker">
            Anf. 148 Tredje vice talman LISELOTT HAGBERG (FP) replik:
          </note>
          <note>
            Fru talman! Jag har precis som Börje Vestlund följt Saab sedan
            den ekonomiska krisen hösten 2008, så man kan säga att vi har
            följt Saab gemensamt under drygt tre års tid.
          </note>
          <note>
            Vi är alla bekymrade över situationen. Vi har väl alla känt hopp
            då och då om att det kommer en ny lösning som räddar situationen
            i Trollhättan. Dess värre kan vi i dag konstatera att så ser det
            inte ut så här långt, i alla fall.
          </note>
          <note>
            När det gäller mitt anförande är det klart att jag förstår att
            Börje Vestlund blir upprörd över att jag recenserar hans anförande.
            Det kan ju hända att jag, som är van att sitta på den andra sidan
            podiet, är van att följa en klocka. Det kanske var därför jag
            gjorde på detta sätt; det kan finnas en sådan förklaring.
          </note>
          <note>
            Jag avstod från att räkna upp alla olika delar och satsningar.
            Det är klart att jag skulle kunna ägna min tid åt att göra just
            detta, men jag hänvisade till Mats Odells anförande. Han redogjorde
            för detaljerna i betänkandet.
          </note>
          <note>
            Man kan inte, precis som också Kent Persson konstaterade tidigare,
            isolerat prata bara om detta område eftersom det påverkas av så
            många andra delar, som utbildningspolitik, infrastruktur, energifrågor,
            exportfrämjande och alla möjliga olika delar.
          </note>
          <note>
            Men det jag reagerade på i Börje Vestlunds anförande var när
            han sade att regeringen är idéfattig. Då hänvisade jag till budgetpropositionen
            i dess helhet, till tidigare budgetpropositioner och till en förenklad
            läsning genom att titta på en organisation som i allra högsta
            grad befinner sig i den verklighet som vi nu debatterar. Det var
            det jag gjorde för att förenkla för Börje Vestlund, om han nu
            inte hade sett alla effekter av regeringens politik.
          </note>
          <note type="speaker">
            Anf. 149 BÖRJE VESTLUND (S) replik:
          </note>
          <note>
            Fru talman! Med de skattesänkningar ni har gjort är det klart
            att Företagarna är nöjda. Men det finns också andra frågor som
            både den nämnda företagarorganisationen och andra är mindre nöjda
            med. Det handlar om möjligheterna för företagen att växa, till
            exempel.
          </note>
          <note>
            Jag tänkte ägna mitt sista inlägg i denna replikomgång åt att
            säga att första gången jag närvarade vid en budgetdebatt här i
            riksdagen satt jag i trafikutskottet. Då talade en av Liselott
            Hagbergs partikamrater bara om regeringens politik och inget om
            sin egen politik. Jag ägnar åtminstone halva mitt anförande åt
            att tala om vår politik. Jag tycker att det är ungefär vad man
            ska göra.
          </note>
          <note>
            När man är i opposition har man trots allt att förhålla sig till
            vad regeringen har för politik och därmed också lägga våra förslag
            därefter. Nu blev det inte riktigt så i dag på grund av situationen
            med Saab, men jag brukar ägna ungefär en fjärdedel av anförandet
            åt att kritisera regeringen och tre fjärdedelar åt att tala om
            vår politik. Tyvärr blev det alltså inte så i dag, men jag tycker
            att jag gjorde en korrekt bedömning i sammanhanget. Men när man
            sedan kommer till replikskiftena och ska diskutera med er är det
            som sagt nästan bara skattefrågor ni vill diskutera.
          </note>
          <note>
            De sista sekundernas talartid kan jag ägna åt att säga att restaurangbranschen
            inte tillhör de branscher som har varit på tillbakagång. Den har
            inte behövt extrastöd, och det är inte en bransch som inte har
            vuxit under de senaste åren. Låt mig bara säga att när jag började
            i restaurangbranschen i slutet av 70-talet var 50 00060 000 människor
            sysselsatta där. I dag är det närmare 200 000 så nog har det skett
            mycket utveckling där.
          </note>
          <note type="speaker">
            Anf. 150 Tredje vice talman LISELOTT HAGBERG (FP) replik:
          </note>
          <note>
            Fru talman! Då kan jag rekommendera ytterligare läsning, och
            det är morgondagens protokoll. Där står vad jag har sagt när det
            gäller turism och innovationspolitik.
          </note>
          <note>
            För att göra det enkelt för Börje Vestlund och för att han ska
            slippa gå till Företagarnas hemsida och slippa läsa om de skatteförslag
            som han påstår är de enda vi debatterar här i dag kan jag läsa
            några saker som står på sidan: större möjligheter till tidsbegränsade
            anställningar, slopad revisionsplikt och lagstiftning mot osund
            konkurrens som har ansetts mycket viktigt. Det var ett förslag
            som Börje Vestlund röstade emot, det vill säga konfliktlösning
            vid offentlig säljverksamhet på marknaden. Vidare står det om
            valfrihetssystem inom vård och omsorg, bättre yrkesutbildning,
            bättre villkor för nystartsjobb, ökade satsningar på infrastruktur,
            avreglerad apoteksmarknad och en ambition när det gäller minskat
            regelkrångel. Även om vi inte har kommit i mål än är det i alla
            fall en ambition som har påbörjats av regeringen och där det finns
            ett klart och tydligt mål. Vidare står det om förbättrad offentlig
            upphandling, anpassade trygghetssystem etcetera. Så nog har det
            gjorts mycket, och nog finns det många förslag som inte är att
            hänvisa till skatter.
          </note>
          <note>
            Det är precis dessa förslag som redan har genomförts och som
            jag redovisade till. Börje Vestlund påstår att detta är en visionslös
            regering. Jag vill hävda motsatsen. Precis som Börje Vestlund
            vill försvara den egna politiken på de två halva minuterna och
            jag tillåter mig att säga att den socialdemokratiska politiken
            är tunn på detta område vill jag peka på att regeringens politik
            är fyllig och full av visioner. Den innovationsstrategi som kommer
            nästa år blir av stor betydelse för det innovativa företagandet
            i vårt land.
          </note>
          <note type="speaker">
            Anf. 151 HELENA LINDAHL (C):
          </note>
          <note>
            Fru talman! Jag tänker börja med några lugnande ord till Börje.
            Det där var nästan lite roligt. Annie Lööf har varit minister
            i tolv veckor. Vi har inte haft någon budgetdebatt när det gäller
            hennes ansvarsområden förrän nu. Vi kan kanske inte beskylla henne
            för att inte har varit uppe här i talarstolen i våra debatter.
          </note>
          <note>
            Jag tycker också att det är fint av Börje Vestlund att han säger
            att han bekymrar sig för regeringens trovärdighet när det gäller
            Saab. Det tycker jag var mycket galant. Jag tror nog, utan att
            veta det, att Annie Lööf besöker eller prioriterar Saab och Trollhättan
            i stället för näringsutskottet. Jag tycker också att hon gjorde
            rätt val.
          </note>
          <note>
            Att vara entreprenör är att skapa, att förverkliga en idé och
            arbeta för ett bättre liv. Det är genom entreprenörens drivkraft
            som företag skapas. Det är genom fler företag som fler jobb skapas.
            Tillväxt handlar om företagare, entreprenörer, som vågar nyttja
            lokala och unika förutsättningar. Det handlar om företagare som
            när de utvecklar sin idé upplever stöd från sin omgivning, myndigheter,
            långivare och andra.
          </note>
          <note>
            Som politiker är det omöjligt att skapa jobb. Jobb skapas genom
            fler och växande företag. Politiken kan däremot bidra med ett
            gott näringslivsklimat baserat på stabila och långsiktiga spelregler
            som gynnar och uppmuntrar företagande. Det handlar om att skapa
            bästa möjliga grundläggande förutsättningar för företagande och
            för framväxten av innovativa miljöer där nya idéer blir företag
            och jobb.
          </note>
          <note>
            Regeringens övergripande mål för näringspolitiken är därför att
            stärka den svenska konkurrenskraften och skapa förutsättningar
            för fler jobb i fler och växande företag. Vi arbetar aktivt med
            att främja ett dynamiskt och innovativt näringsliv genom att utforma
            spelregler och ramvillkor så att start och utveckling av företag
            främjas. En helt central uppgift blir därför att skapa ett klimat
            där företagarna ska få så mycket tid som möjligt att lägga på
            sin kärnverksamhet. Entreprenören startade inte sitt företag för
            att ägna tiden åt att fylla i K10-blanketter.
          </note>
          <note>
            Centerpartiet känner till företagarnas vardag och har tagit på
            sig en av näringspolitikens viktigaste uppgifter, nämligen att
            bekämpa regelkrånglet. Som exempel kan nämnas att de 200 största
            informationskraven står för 92 procent av företagens administrativa
            kostnader. I Myndighetssverige händer det ständigt att företagare
            krävs på samma uppgift vid flera tillfällen. Det kan låta som
            en självklarhet, men inom regeringen har vi länge drivit målsättningen
            att en och samma uppgift bara ska lämnas en gång och till ett
            ställe.
          </note>
          <note>
            Med ett idogt och genomtänkt arbete har alliansregeringen också
            lyckats med någonting som ingen annan regering tidigare klarat
            av. Vi har vänt den historiska trenden och för första gången i
            svensk historia minskar företagens kostnader till följd av regelkrångel.
            Under sitt långa regeringsinnehav ägnade Socialdemokraterna i
            stället tiden åt att skapa mer byråkrati och större kostnader
            för företagarna. Det här är väl värt att komma ihåg när Socialdemokraternas
            tidigare stödparti Miljöpartiet står här i talarstolen och säger
            sig vara småföretagarnas bästa vän. När Miljöpartiet hade inflytande
            över regeringspolitiken klarade ni aldrig av att minska kostnaderna
            för småföretag. I skarp kontrast till det levererar alliansregeringen
            den typ av resultat som ni enbart pratar om.
          </note>
          <note>
            Jag kommer att koncentrera ganska mycket av det jag ska säga
            nu till kvinnors företagande. Vi har även valt att prata om turism,
            men det kommer min eminenta kollega Marie Wickberg att ägna sig
            åt.
          </note>
          <note>
            Fru talman! Alliansregeringen ser också att kvinnor fortfarande
            är underrepresenterade bland företagare i Sverige. Andelen företagande
            kvinnor av samtliga sysselsatta kvinnor är ynka 5,3 procent. Motsvarande
            siffra för män är 13,8 procent. Totalt av alla företagare i Sverige
            är 25 procent kvinnor. Det är dock positivt att notera att andelen
            kvinnor ökar. Under 2008 var till exempel 32 procent av nyföretagarna
            kvinnor.
          </note>
          <note>
            Av de här siffrorna finns en tydlig slutsats att dra. Vi har
            inte råd att låta kvinnors affärsidéer och innovativa lösningar
            för nya produkter och tjänster gå till spillo. Potentialen för
            ekonomisk tillväxt är enorm om antalet kvinnor som driver företag
            ökar och deras företag växer.
          </note>
          <note>
            För att skapa ett jämställt näringsliv är det viktigt att vi
            bryter utanförskap och strukturer i Sverige som konserverar fördelningen
            av makt och resurser mellan kvinnor och män. Ökad jämställdhet
            och entreprenörskap är viktigt, inte bara för individen utan också
            för att nå en hållbar tillväxt och konkurrens i hela landet. Regeringens
            mål är att kvinnor och män ska ha likvärdiga förutsättningar att
            nå inflytande i tillväxtarbetet och få tillgång till statliga
            tillväxtresurser.
          </note>
          <note>
            Regeringen har därför gjort särskilda satsningar för att främja
            kvinnors företagande. Sedan 2007 har regeringen till exempel satsat
            100 miljoner kronor per år för att främja kvinnors företagande.
            Tillväxtverket har sedan 2007 drivit ett speciellt främjandeprogram.
            Insatserna omfattar bland annat rådgivningsinsatser, finansiering
            och programmet Styrelsekraft, som Almi Företagspartner AB driver.
          </note>
          <note>
            Tillväxtverkets program omfattar också ett uppmärksammat förebildsarbete
            som görs av ett nätverk med knappt 900 ambassadörer för kvinnors
            företagande. Ju fler kvinnor som driver företag och får operativa
            erfarenheter, desto större blir rekryteringsbasen till bolagsstyrelser
            och företagsledningar. Drygt 140 000 personer har hittills haft
            nytta av programmet. Totalt har drygt 700 regionalt beslutade
            affärs- och innovationsutvecklingsprojekt genomförts under mandatperioden
            20072010. I de regionala projekten anser 91 procent av dem som
            redan driver företag att deras deltagande har varit till nytta
            för företaget. Av dem som vid programstarten inte var företagare
            har 50 procent startat företag, och ytterligare 46 procent planerar
            att göra det inom fem år. Av de ca 200 kvinnor som har deltagit
            i Styrelsekraft har ungefär hälften blivit erbjudna en styrelseplats.
            Centerpartiet och alliansregeringen har varit pådrivande för det
            här arbetet, och det kommer också att fortsätta.
          </note>
          <note>
            Regeringen har också arbetat medvetet för att bolag ska rekrytera
            fler kvinnor till styrelser. Det är fortfarande mycket kvar att
            göra, men arbetet med jämställdhet i de statliga bolagen har gett
            resultat. Antalet kvinnor på ordförandeposter ökade till 37 procent,
            och andelen kvinnor bland ledamöterna uppgår nu till ungefär hälften.
          </note>
          <note>
            En viktig anledning till att få kvinnor driver företag är att
            den offentliga sektorn, inom vilken många kvinnor arbetar, länge
            har varit stängd för konkurrens och företagande. Regeringen har
            ökat möjligheterna för kvinnor att driva företag, bland annat
            genom införande av lagen om valfrihetssystem inom vård och omsorg,
            den så kallade LOV, vårdval i primärvården, barnomsorgspeng samt
            genom omregleringen av apoteksmarknaden. Rätten att tjäna pengar
            på sitt företag borde vara en självklarhet även för kvinnor.
          </note>
          <note>
            Sedan kan jag inte låta bli att kommentera några saker. Kent
            Persson från Vänsterpartiet kommenterade RUT-tjänsterna och sade
            någonting i stil med att regeringen prioriterade RUT-tjänster
            i stället för att se vad som hade med Astra Zeneca under finanskrisen.
            Kent Persson får rätta mig om jag har fel. Jag tycker att det
            är så typiskt att jämföra det med RUT-tjänster. Varför inte jämföra
            med ROT-tjänster eller någon annan sektor? Varför just RUT? Den
            kritik som kommer från oppositionshåll när det gäller RUT tror
            jag egentligen grundar sig på en speciell syn på kvinnor. Traditionellt
            är det så att kvinnor ofta har jobbat inom vård och omsorg och
            har städat hemma hos människor. Nu när man har möjlighet till
            vita jobb och dessutom kanske får möjlighet att öka sin lön är
            det helt plötsligt något fult. Jag har aldrig hört talas om drängtjänster,
            men däremot kallar oppositionen RUT-tjänsterna för pigtjänster.
            Det tycker jag är väldigt orättvist.
          </note>
          <note>
            Slutligen har jag ett litet bilkluster här framme. Det är en
            grön och en rosa bil. Jag tänkte att den rosa bilen ska gå till
            Kent Persson. Den kan han få tugga på medan han funderar på hur
            regeringen kommer att lösa Saabkrisen på bästa sätt. Han kan kanske
            också fundera över de arbetstillfällen som RUT-sektorn ger till
            samhället. Sedan har jag en grön liten bil. Det är till Börje
            Vestlund med en hälsning från näringsminister Annie Lööf.
          </note>
          <note>
            I detta anförande instämde Marie Wickberg (C), Jonas Jacobsson
            Gjörtler, Olof Lavesson, Cecilie Tenfjord-Toftby och Boriana Åberg
            (alla M) samt Mats Odell (KD).
          </note>
          <note type="speaker">
            Anf. 152 BÖRJE VESTLUND (S) replik:
          </note>
          <note>
            Fru talman! Det är helt okej att ha olika uppfattningar i politiken,
            men man ska låta bli att ljuga. Jag tycker att man ska hålla sig
            till sanningen.
          </note>
          <note>
            Var det verkligen, Helena Lindahl, den borgerliga majoriteten
            som beslutade att påbörja regelförenklingsarbetet? Hur var det
            egentligen? Vem var det som fattade beslut i kammaren om de 25
            procenten? Jag hade inte tänkt begära replik på Helena Lindahl,
            men när man står i kammaren och ljuger, för det var en ren lögn,
            måste jag göra det.
          </note>
          <note>
            Om man ska vara riktigt noga minskade vi regelbördan riktigt
            ordenligt, framför allt på skatteområdet. Vi gick från att ha
            ett av Västeuropas krångligaste skattesystem till att få ett av
            Västeuropas kanske enklaste skattesystem att hantera. Det var
            en insats som gjordes.
          </note>
          <note>
            Det sades att många företag startades så fort alliansregeringen
            tillträdde. Var det riktigt sant? Hade inte det börjat några år
            tidigare? Sanningen är den att det var problem med nyföretagandet.
            Det var ett problem vi läste om i OECD-rapporter jag tittar på
            Mats Odell i flera år, och mycket av det berodde på att vi fortfarande
            låg och skvalpade i vågorna av 90-talskrisen. Det tog inte bara
            90-talet att reda ut det, utan vi var nästan inne på 00-talet
            innan alla de problemen var utredda.
          </note>
          <note>
            Tycker verkligen Helena Lindahl att hon ska stå i talarstolen
            och ljuga inför kammaren?
          </note>
          <note type="speaker">
            Anf. 153 HELENA LINDAHL (C) replik:
          </note>
          <note>
            Fru talman! Min ambition har inte varit att stå och ljuga inför
            kammaren. Jag kan bara konstatera att Socialdemokraterna inte
            bidrog till att skapa regelförenklingar. Kan Börje Vestlund presentera
            några siffror på hur det regelförenklingsarbetet såg ut? Då tänker
            jag på alla departement. Det skulle vara intressant att höra.
            Ja, Mona Sahlin startade den processen, men gav den någon effekt?
            Det är det jag kritiserar.
          </note>
          <note>
            På tal om att ljuga kan jag säga att det är lite intressant.
            Jag skulle nämligen vilja kasta tillbaka en fråga till Börje Vestlund,
            och den har absolut att göra med näringsfrågor. Det gäller den
            så kallade Norrbotniabanan, som är oerhört viktig för skogsnäringen
            och gruvnäringen i norra Sverige.
          </note>
          <note>
            Företrädare för Socialdemokraterna går på debattplats ut, senast
            i dag, i en av de norrländska tidningarna och det har jag också
            hört i många andra sammanhang och säger att det finns finansiering
            till Norrbotniabanan i Socialdemokraternas skuggbudget. Där finns
            inga pengar över huvud taget till den. Vad gäller att ljuga och
            lura väljarna måste jag därför säga: Städa framför egen dörr!
          </note>
          <note>
            Jag tycker att det verkligen är att lura väljarna. Det enda som
            finns i Socialdemokraternas skuggbudget om detta står på s. 84,
            där det sägs att ni ska återkomma med något slags infrastrukturplan.
            När kommer den infrastrukturplanen? Ni har ju redan gått ut och
            lovat vitt och brett, precis som ni gjort om kilometerskatten,
            som ska finansiera tunnelbanebygget i Stockholm.
          </note>
          <note>
            Jag skulle vilja ha svar framför allt om Norrbotniabanan, Börje
            Vestlund.
          </note>
          <note type="speaker">
            Anf. 154 BÖRJE VESTLUND (S) replik:
          </note>
          <note>
            Fru talman! Jag diskuterar gärna infrastrukturpolitik. Jag tycker
            dock inte att det hör hemma i den här debatten där vi behandlar
            näringspolitiken. Det är klart att det är mycket som ingår i näringspolitiken,
            men jag tänker inte ta upp det nu.
          </note>
          <note>
            Det finns andra saker som ni gjorde när ni tillträdde, Helena
            Lindahl. Arbetsgivaravgiften höjdes med 37 000 kronor per anställd
            för de allra minsta företagen. Det gavs ingen kompensation för
            det när man sedan arbetade vidare på det.
          </note>
          <note>
            Jag måste också säga en sak om RUT. Vi från Socialdemokraterna
            har beträffande RUT och ROT bara sagt att vi tycker att det är
            komplicerat när man vill dutta i näringspolitiken lite RUT här,
            lite ROT där, en sänkning av restaurangmomsen här, möjligen lite
            LOV där. Däremot vill man inte göra någonting helt, någon generell
            näringslivssatsning. Och så säger man att vi skulle vara emot
            RUT-avdraget för att det handlar om kvinnor, men inte mot ROT-avdraget.
          </note>
          <note>
            Eftersom ni säger att det handlar om kvinnors företagande måste
            det vara så att ni gör bedömningen att kvinnor ska vara företagare
            inom just RUT-sektorn. Det måste jag säga gör mig förvånad. Vår
            företagarpolitik och näringspolitik går ut på att kvinnor ska
            finnas inom alla delar av näringspolitiken. Vi skapar ingen särskild
            politik för att det ska passa just kvinnor. Vi vill stimulera
            kvinnor att bli företagare men inte på det sättet som ni gör.
            Vi anser att det är fel väg att gå.
          </note>
          <note>
            Jag måste säga ytterligare en sak. Man ska inte slå sig för bröstet,
            för ungdomsarbetslösheten har aldrig varit högre.
          </note>
          <note type="speaker">
            Anf. 155 HELENA LINDAHL (C) replik:
          </note>
          <note>
            Fru talman! Jag tycker visst att Norrbotniabanan hör till näringspolitiken.
            Det är en av de viktigaste satsningarna för att näringslivet i
            norra Sverige ska kunna vara konkurrenskraftigt. Näringslivet
            i norra Sverige bidrar till en stor del av Sveriges ekonomi, så
            jag tycker att Börje Vestlund ska gå hem och läsa på om han vill
            hänvisa Norrbotniabanan till att enbart vara ett infrastrukturprojekt.
            Det är mycket mer än så.
          </note>
          <note>
            När det gäller RUT och ROT minns jag att Mona Sahlin för kanske
            tio år sedan kom ut med någon bok där hon hyllade RUT och trodde
            att det skulle skapa fler vita jobb så att kvinnor inte skulle
            behöva jobba svart. Dessutom skulle det ge kvinnor större möjligheter
            att göra karriär och eventuellt höja lönen. Men helt plötsligt
            gick Socialdemokraterna i förra valrörelsen ut och sade att nej,
            RUT är fult, det är pigjobb, och jag antar att de med pigjobb
            menade traditionella kvinnojobb. Inte en enda gång hörde man talas
            om drängjobben, och det är det jag vänder mig mot. Det skapar
            en bild av att traditionella kvinnoyrken skulle vara någonting
            fult. Det är det jag är ute efter.
          </note>
          <note>
            Sedan har vi ungdomsarbetslösheten, Börje Vestlund. Ni vill ju
            ta bort den dubbla sänkningen av arbetsgivaravgiften för ungdomar.
            Ni säger att det inte har skapat några jobb. Tror ni verkligen
            att om man lägger på den avgiften kommer det att skapa fler ungdomsjobb?
            Jag var på Max i Skellefteå i fredags. Där välkomnade man sänkt
            restaurangmoms och tyckte att det var jättebra med en sänkning
            av arbetsgivaravgiften för ungdomar. På det sättet har de kunnat
            anställa många. Max är ett föregångsföretag, för de anställer
            många som kanske inte skulle få anställning på andra ställen,
            det vill säga människor från alla samhällsskikt. Börje Vestlund
            och jag skulle nog kunna ha en särskild debatt om det, för jag
            tycker att han har fel.
          </note>
          <note type="speaker">
            Anf. 156 KENT PERSSON (V) replik:
          </note>
          <note>
            Fru talman! Låt mig börja med RUT och ROT. Vi har gjort en annan
            prioritering när det gäller RUT, vilket nog är väl känt för de
            flesta i kammaren, av den enkla anledningen att vi använder pengarna
            till andra insatser, till insatser i barnomsorgen. Det har inte
            att göra med någonting annat. Det är du, Helena, som tycker att
            RUT-avdrag ger bra möjligheter för kvinnor att starta företag.
            Det är som Börje Vestlund sade, att du hänvisar kvinnorna till
            RUT. Den typen av uppdelad företagsamhet avvisar Vänsterpartiet.
          </note>
          <note>
            Vad beträffar ROT har vi från Vänsterpartiet alltid sagt att
            vi ska använda den när konjunkturerna viker. Det har nämligen
            visat sig vara ett mycket bra instrument att sätta in i en lågkonjunktur,
            det absolut bästa för att stimulera ekonomin.
          </note>
          <note>
            När det gäller diskussionen om Astra Zeneca, när de gick ut med
            sitt varsel, var det just så. Vi orkade inte lyfta blicken och
            diskutera de stora samhällsproblemen, utan vi höll fast vid en
            diskussion om hushållsnära tjänster. Det var det som präglade
            pressen, och det var det som präglade debatterna i kammaren. Jag
            säger inte att vi ska lasta regeringen för det. Inte heller oppositionen
            orkade lyfta blicken. Den kritiken faller lika mycket tillbaka
            på oppositionen. Jag ska inte säga att jag försökte lyfta blicken.
            Det vore att ta åt sig mer än jag orkar med i ett pressmeddelande.
            Jag var också fast i det. Det är det som är så farligt. Det är
            där svagheten ligger. Vi ser inte de stora samhällsförändringar
            som är på gång, utan vi fastnar i småttigheter.
          </note>
          <note type="speaker">
            Anf. 157 HELENA LINDAHL (C) replik:
          </note>
          <note>
            Fru talman! Det var bra att jag fick ett litet klargörande från
            Kent Persson, för jag kände med ens att jag blev ganska besviken
            på Vänsterpartiet och Kent Persson.
          </note>
          <note>
            Samtidigt undrar jag fortfarande varför du jämförde RUT med Astra
            Zeneca. Det är så typiskt: Det är aldrig några diskussioner när
            det gäller gubbavdragen och ROT, men pigjobben diskuterar man.
            Sedan står ni och funderar över varför jag pratar om RUT och att
            det skulle vara lika med kvinnojobb. Men varför kallar ni det
            för pigjobb då? Ni pratar aldrig om några drängjobb. Det ska alltså
            vara finare att sätta in fönster än att tvätta dem. Det är rena
            rama dumheterna.
          </note>
          <note>
            Jag tror att RUT-tjänsterna har skapat ungefär 5 0007 000 nya
            arbetstillfällen. Tar man bort RUT-avdraget kommer många av de
            personer som tidigare har jobbat svart att inte ha några jobb.
            En av min mammas väninnor, som kommer från Polen, jobbade svart
            i många år. Äntligen har hon fått möjlighet att få in pensionspengar.
            Hon har fått ett vitt jobb, och äntligen får hon ett lönekuvert.
            Det är verkligheten för många människor.
          </note>
          <note>
            Jag skulle vilja ställa en fråga till Kent Persson angående Norrbotniabanan.
            Jag ställde den även till Börje Vestlund. Jag blev väldigt besviken
            på Jonas Sjöstedt och Vänsterpartiet när ni gick ut och sade att
            det fanns en finansiering till Norrbotniabanan medan det i er
            skuggbudget inte finns några pengar avsatta till Norrbotniabanan.
            Inte med ett ord nämns Norrbotniabanan i skuggbudgeten. Då undrar
            jag: Varför gör ni inte det i skuggbudgeten, om det är så att
            ni vill prioritera ett bygge av en så viktig satsning som Norrbotniabanan
            är för Norrland? Då tycker jag, Kent Persson, att det känns som
            att det är att lura väljarna. Är det så?
          </note>
          <note type="speaker">
            Anf. 158 KENT PERSSON (V) replik:
          </note>
          <note>
            Fru talman! Jag vet inte, Helena, vilka pigjobb det är jag har
            pratat om här. Och vilka drängjobb är det jag har tagit upp i
            den här debatten? Jag använder över huvud taget inte orden drängjobb
            eller pigjobb. Det gör inte Vänsterpartiet. Det där har du säkert
            fått om bakfoten.
          </note>
          <note>
            Inte vet jag om du inte hör vad jag säger. Det är möjligt att
            jag är väldigt otydlig. Men jag tog upp RUT-avdraget och hushållsnära
            tjänster. Det var vad vi orkade diskutera i kammaren när vi samtidigt
            hade de stora varslen på Astra Zeneca i Lund. Det var ingen diskussion
            eller debatt om det, som är så oerhört viktigt för svensk industriell
            utveckling. Vi satt fast i diskussionen om hushållsnära tjänster.
          </note>
          <note>
            Jag hoppas att du hör vad jag säger. Jag skulle aldrig använda
            orden pigjobb eller drängjobb när jag eller min hustru går hemma
            och städar. Det är väldigt förnedrande att över huvud taget benämna
            det på det sättet. De oavlönade jobb som görs i hemmen, oavsett
            om de görs av kvinnor eller män nu är merparten kvinnor är oerhört
            värdefulla. De görs och ska göras, om man så vill. Jag gör det
            inte gärna, men jag gör det i alla fall, på onsdag till exempel.
          </note>
          <note type="speaker">
            Anf. 159 HELENA LINDAHL (C) replik:
          </note>
          <note>
            Fru talman! Det var väldigt bra. Jag ska komma ihåg det. Kent
            Persson får ta med sig den passningen till Lars Ohly, som vid
            ett flertal tillfällen har fört debatten om pigjobb.
          </note>
          <note>
            Nåväl! Det var synd att jag inte fick svar på frågan om Norrbotniabanan.
            Det är en oerhört viktig näringslivssatsning i norra Sverige.
            Men jag hoppas att vi kanske kan återkomma till den diskussionen,
            Kent Persson. Det känns heller inte rätt att jag står och diskuterar
            när jag inte får något svar.
          </note>
          <note>
            Jag tackar så mycket för debatten och hoppas att ni vill tugga
            på varsin bil från mitt lilla bilkluster.
          </note>
          <note type="speaker">
            Anf. 160 INGELA NYLUND WATZ (S):
          </note>
          <note>
            Fru talman! Jag vill inledningsvis instämma i Börje Vestlunds
            anförande tidigare i den här debatten som på ett ganska tydligt
            sätt redovisade skiljelinjerna mellan å ena sidan regeringens
            och majoritetspartiernas politik på det här området och å andra
            sidan den socialdemokratiska politiken.
          </note>
          <note>
            Fru talman! Regeringens mål för näringspolitiken är mycket tydligt.
            Mats Odell nämnde det alldeles själv i inledningen av sitt anförande.
            Jag citerar rakt ur propositionen: Målet för näringspolitiken
            är att stärka den svenska konkurrenskraften och skapa förutsättningar
            för fler jobb i fler och växande företag, för att därigenom bryta
            utanförskapet. Som sagt inledde Mats Odell sitt anförande med
            just detta. Det är alltså regeringens viktigaste mål för näringspolitiken
            som presenteras på detta väldigt tydliga sätt: fler jobb och minskat
            utanförskap. Därför är också det regeringen har åstadkommit väldigt
            lätt att mäta. Det är väldigt enkelt att utvärdera hur man lyckas
            med dessa viktiga målsättningar.
          </note>
          <note>
            Är regeringen på rätt väg? Har regeringens näringspolitik den
            kraftfulla effekt på Sveriges tillväxt som man önskar? Ger regeringens
            politik fler jobb? Minskar regeringens politik utanförskapet?
            Låt oss granska fakta.
          </note>
          <note>
            För det första jobben. Enligt Arbetsförmedlingens statistik var
            8,2 procent av arbetskraften öppet arbetslösa eller inskrivna
            i program i slutet av november i ett läge då alla tecken pekar
            på att arbetsmarknaden viker nedåt och att antalet nyinskrivna
            arbetslösa återigen vänder uppåt. Sverige är i dag ett land med
            en massarbetslöshet som bitit sig fast och riskerar att öka när
            konjunkturen nu faller. I detta ljus, fru talman, vill jag påstå
            att regeringens näringspolitik misslyckats jämfört med de egna
            uppsatta målen.
          </note>
          <note>
            För det andra utanförskapet. Enligt en färsk undersökning från
            riksdagens utredningstjänst är utanförskapet kvar på i princip
            samma nivå som 2006 enligt den definition som Moderaterna själva
            använde i valrörelsen 2006. Att 1,2 miljoner människor lever i
            utanförskap och att socialbidragskostnaderna skenar när vi står
            inför en period med ökande arbetslöshet är mycket oroande. Mot
            den bakgrunden, fru talman, kan man återigen inte säga annat än
            att regeringens mål med näringspolitiken havererat.
          </note>
          <note>
            Fru talman! Vi socialdemokrater har högre ambitioner med näringspolitiken
            än regeringen. Näringspolitiken ska bygga på insikten att Sverige
            i den globala konkurrensen ska konkurrera med högt kunskapsinnehåll,
            höga förädlingsvärden, forskning och innovationskraft. Sverige
            ska vara en ledande kunskaps- och forskningsnation. Vår vision
            bygger på att Sverige ska vara bäst, inte billigast.
          </note>
          <note>
            Grundläggande för en modern näringslivspolitik måste därför vara
            kraftfulla satsningar i vårt utbildningssystem satsningar som
            presenterades av socialdemokratiska företrädare i utbildningsutskottet
            i en tidigare debatt i dag. Men det krävs också en mer strategisk
            samverkan mellan staten, näringslivet och akademin.
          </note>
          <note>
            I den meningen, fru talman, har de senaste fem åren med borgerliga
            regeringar varit bortkastade år, vill jag påstå. Regeringens passivitet
            i relationsbyggandet med näringslivet och akademin kan inte kännetecknas
            som något annat än ren och skär beröringsskräck, en beröringsskräck
            som är djupt olycklig och fullkomligt obegriplig. Runt om i världen
            har regering efter regering tagit stora steg i riktning mot ökad
            samverkan med näringslivet och akademin. Inom EU är samma färdriktning
            tydlig. Risken är att Sverige blir ifrånsprunget eller i varje
            fall får kämpa väldigt hårt för att komma i kapp. Först till hösten
            ska regeringen presentera sin politik på forsknings- och innovationsområdena.
          </note>
          <note>
            Fru talman! Vi socialdemokrater lider inte av beröringsskräck
            inför akademin och näringslivet, tvärtom. Genom historien har
            vi också visat värdet av en nära samverkan med näringslivet och
            forskarsamhället.
          </note>
          <note>
            Jag vill faktiskt påstå att just den insikten, som vi socialdemokrater
            har burit med oss, har bidragit till att göra Sverige till ett
            av västvärldens mest framgångsrika industriländer. I budgetmotion
            efter budgetmotion har vi socialdemokrater också föreslagit att
            staten ska avsätta resurser för att utveckla en strategisk samverkan
            med näringslivet och akademin, och under de kommande fyra åren
            vill vi socialdemokrater avsätta 500 miljoner kronor årligen för
            ett nytt anslag, som vi har valt att kalla Strategisk samverkan.
            Medlen ska användas för att utveckla olika former av samverkan
            mellan forskning och näringsliv. Det handlar om att skapa innovationskluster,
            attrahera internationella forskningsinvesteringar, förbättra tillgången
            till riskkapital och bygga upp strategiska samverkansprogram för
            att möta de framtida behoven och därmed klara den nödvändiga omställningen
            av svensk industri. Några områden som vi vill rikta särskilt fokus
            mot är transporter, miljö och energi, hälsa och livsvetenskap.
          </note>
          <note>
            Som ett komplement till detta vill vi också inrätta en riskkapitalfond
            på 3 miljarder kronor. Fonden ska ha fokus på små och medelstora
            industri- och tjänsteföretag, agera marknadskompletterande och
            på ett sådant sätt att det statliga engagemanget kan avslutas
            när företaget nått en mognad som möjliggör privat finansiering.
          </note>
          <note>
            Dessutom vill vi införa ett riskkapitalavdrag för dem som investerar
            upp till 100 000 kronor i mindre företag. Detta är exempel på
            vår politik för att lösa problem som många mindre företag möter
            när de vill växa.
          </note>
          <note>
            Vi vill skapa en strategi för innovation som innehåller kraftfulla
            satsningar på innovationsområden och att det byggs upp effektiva
            strukturer för kunskapsöverföring och teknikutveckling mellan
            akademin och industrin genom innovationskluster. Om Sverige ska
            fortsätta vara en ledande industrination måste forskning, högre
            utbildning och innovation bilda ett väl fungerande sammanhang.
          </note>
          <note>
            Industriforskningsinstitutens roll måste stärkas, och särskilt
            viktigt är att framhålla deras vikt för att stärka högskolornas
            koppling till de mindre företagen. Vi vill också inrätta ett särskilt
            tjänsteforskningsinstitut.
          </note>
          <note>
            Fru talman! Under hösten har en mängd inspel gjorts till Näringsdepartementet
            inför de förslag regeringen i höst ska presentera när det gäller
            forsknings- och innovationsfrågor, och glädjande nog kan jag konstatera
            att vår politik på de här områdena svarar väl upp mot de synpunkter
            som nu presenteras av såväl industrins som akademins företrädare.
            Nu är det upp till bevis för regeringen, och vi får verkligen
            hoppas att de synpunkter som lämnats in tas till vara. Efter fem
            förlorade år får regeringen finna sig i att förväntningarna är
            höga.
          </note>
          <note>
            Fru talman! Jag vill sluta där jag började, nämligen med frågan
            om regeringens mål med näringspolitiken. Jag upprepar: Regeringens
            mål är att stärka den svenska konkurrenskraften och skapa förutsättningar
            för fler jobb i fler och växande företag för att därigenom bryta
            utanförskapet.
          </note>
          <note>
            Jag skulle inte bli förvånad i fall regeringens kreativa spinndoktorer
            och strateger snart väljer att formulera sig annorlunda, för så
            smärtsamt dålig måluppfyllelse på ett för Sverige så viktigt politikområde
            har vi sällan skådat. Det är mycket långt till målen.
          </note>
          <note type="speaker">
            Anf. 161 MARIE WICKBERG (C):
          </note>
          <note>
            Fru talman! Jag skulle vilja börja med att fundera lite över
            hur tjock plånbok man kan ha som socialdemokrat om man dristar
            sig till att kalla det för duttande när det handlar om miljardsatsningar
            på sänkta arbetsgivaravgifter, sänkt restaurangmoms och satsningar
            på RUT- och ROT-avdrag. Det är ett ganska rejält duttande, skulle
            jag vilja säga.
          </note>
          <note>
            Man kan också fundera över om den globala finanskrisen helt har
            gått socialdemokratin förbi. Det verkar som om det inte har hänt
            någonting sedan 2006, då den borgerliga regeringen tog över. Det
            är som om världen inte har varit nere i en av de djupaste kriser
            vi någon gång har sett. Det är både märkligt och en aning ansvarslöst!
          </note>
          <note>
            Generella insatser för företagande är viktigt för att man i hela
            landet ska kunna skapa tillväxt och ett attraktivt företagsklimat.
            Förutsättningarna i olika delar av Sverige ser olika ut. Utöver
            det generella reformarbetet är det därför nödvändigt med specifika
            insatser.
          </note>
          <note>
            Det är genom företagande som alla delar av Sverige kan bidra
            till vårt lands tillväxt. Regeringens mål är utvecklingskraft
            i alla delar av landet. Människor i hela Sverige ska kunna växa
            och utvecklas av egen kraft. Det är nämligen summan av alla regioners
            tillväxt som bygger Sverige, och för att detta ska bli verklighet
            krävs en stark lokal och regional konkurrenskraft.
          </note>
          <note>
            Ett exempel på en näring som finns över hela Sverige är turismen.
            Turistnäringen har, mätt i exporttermer, ökat med smått otroliga
            115 procent på tio år. Det betyder att i dagsläget arbetar 160
            000 människor med turism, vilket är 25 procent fler än för bara
            tio år sedan.
          </note>
          <note>
            Den här branschen står för 2,9 procent av Sveriges totala bnp.
            Detta gör att turistnäringen nu konkurrerar i storlek med till
            exempel järn-, stål-, trä- och massaindustrin, eller bilindustrin
            för den delen.
          </note>
          <note>
            Jag tycker att det är fantastiskt att vi i hela vårt avlånga
            land har kvinnor och män, unga och gamla med varierande kulturella
            bakgrunder som med nytänkande och entreprenörsanda skapar denna
            växande basnäring. Turistnäringen är en näring som kan frodas
            i alla delar av landet. I glesbygd och landsbygd är turistsektorn
            ofta en av de allra viktigaste arbetsskaparna.
          </note>
          <note>
            Jobben inom turismen går dessutom ofta till ungdomar, kvinnor
            och invandrare. Över hälften av de anställda inom turistsektorn
            är under 35 år. En tredjedel av alla som jobbar inom restaurangbranschen
            har utländsk bakgrund.
          </note>
          <note>
            Till detta kan man lägga att andelen kvinnor och andelen kvinnligt
            företagande är särskilt hög inom turistnäringen, och då ser man
            vilken dynamik som den här näringen bidrar med till det svenska
            näringslivet.
          </note>
          <note>
            För att ytterligare bidra till branschens tillväxt satsar regeringen
            60 miljoner under de närmaste tre åren på turistnäringen. Tanken
            med detta är naturligtvis att hela Sverige ska dra nytta av den
            positiva utvecklingen. Pengarna ska gå till att stärka och utveckla
            turistdestinationer, framför allt i glesbygd. De ska gå till kvalitets-
            och affärsutveckling hos små och medelstora turistföretag.
          </note>
          <note>
            Till detta ska läggas att det har blivit enklare att säsongsanställa.
            Centerpartiet har tillsammans med regeringen sett till att det
            blir sänkt moms på restaurang- och cateringtjänster. Detta är
            bara några exempel på generella åtgärder som har fått extra stort
            positivt genomslag i turistbranschen.
          </note>
          <note>
            Turistnäringen består till största del av små företag med verksamheter
            som ofta är i gränslandet mellan en mängd nationella och regionala
            myndighetsområden. Detta innebär att offentliga strukturer och
            utformningen av regelverk ofta inte är särskilt anpassade till
            företag inom turistnäringen. Risken är att man drabbas extra hårt
            av krångliga regler och oklar byråkrati. Detta är något som Centerpartiet
            och alliansregeringen jobbar hårt för att komma till rätta med.
          </note>
          <note>
            Det är därför viktigt att också ha ett turistperspektiv när det
            gäller till exempel nyttjande av kulturhistoriska fastigheter,
            regler kring vägskyltar, naturleder och jakt, liksom att man tar
            hänsyn till kommersiella intressen och att handläggning av utskänkningstillstånd
            sker smidigt. Allt detta hänger ihop. Dessutom är det viktigt
            att myndigheter vars ansvarsområden påverkar turistföretags vardag
            verkligen pratar med varandra.
          </note>
          <note>
            Att utformningen av regelverk även passar turistföretag är lika
            viktigt som samordning. Vi och regeringen har därför valt att
            särskilt fokusera på turistnäringen i det regelförenklingsarbete
            som till exempel min eminenta kollega Helena Lindahl har pratat
            mer om här i dag.
          </note>
          <note>
            Regeringen har arbetat aktivt med att förbättra näringslivsklimatet
            genom utformning av goda ramvillkor för företagande. Utöver de
            åtgärder som jag tidigare har berört har regeringen också insatser
            i budgeten som handlar om kapitalförsörjning, skatter, konkurrens
            och innovationsfrämjande.
          </note>
          <note>
            Det är klart att vi ska vara ärliga. Vi kan naturligtvis säga
            att det finns mycket kvar att göra för svenskt företagsklimat
            och för att skapa ett företagsklimat som inte bara är bra utan
            som faktiskt är i världsklass. Men med den samlade budgetpropositionen
            tar vi ytterligare steg i rätt riktning. Jag tror också att kombinationen
            av generella åtgärder och riktade åtgärder är en klok lösning.
          </note>
          <note>
            För oss i Centerpartiet är det solklart att fler företag är bra
            för Sverige. Vi uppmuntrar därför till entreprenörskap och företagande.
            Det är bara genom fler och växande företag som alla regioner i
            Sverige kan bidra till vår gemensamma tillväxt och till vår välfärd.
          </note>
          <note type="speaker">
            Anf. 162 OLA JOHANSSON (C):
          </note>
          <note>
            Fru talman! Jag valde att hoppa in i debatten efter att ha funderat
            lite över en del inlägg och utläggningar som har varit kring biltillverkaren
            Saab. Jag känner att frågor som rör fordonsindustrin triggar mig
            jag har varit verksam i svensk fordonsindustri i 25 år, och den
            dag detta värv eventuellt är över räknar jag med att kunna träda
            tillbaka i tjänst som säljare och utvecklare av tjänster till
            en livskraftig men alltmer global fordonsindustri som ligger långt
            framme miljömässigt, förutsatt att inte Börje Vestlund och hans
            kamrater i Vänsterpartiet och Miljöpartiet ser till att slå undan
            benen för transporter på hjul i vårt eget land, med koldioxidskatter
            och annat.
          </note>
          <note>
            Jag vet också att det går upp och ned i branschen. Det är varken
            första eller sista gången som vi råkar ut för att arbetstillfällen
            är hotade. När det gäller Saab tror jag att det är få utanför
            en väldigt trång krets som vet vilka hot som har funnits och vilka
            möjligheter som nu återstår när det gäller att rädda bolaget och
            arbetstillfällena.
          </note>
          <note>
            Trots försöken att få det att låta annorlunda tror jag att vi
            kan känna oss helt trygga i att regeringen i samverkan med duktiga
            regionpolitiker, varav många är socialdemokrater, har gjort och
            gör det som är möjligt för att ta till vara den gnutta hopp som
            ändå syns i denna långa, mörka tunnel.
          </note>
          <note>
            Om inte annat visade man det under den förra fordonskrisen, när
            samspelet mellan de regionala samordnarna Lars Bäckström, landshövdingen,
            och Kent Johansson och Näringsdepartementet och regeringen med
            Maud Olofsson visade sig fungera väldigt väl.
          </note>
          <note>
            Vi lider självklart med de anställda och förundras över alla
            turer som ändå i slutändan stod och föll med ett principbeslut
            från det mäktiga bilföretaget GM:s ledning, världens näst största
            biltillverkare efter Toyota med fyra amerikanska märken, två europeiska
            och två asiatiska.
          </note>
          <note>
            Men jag erinrar mig också hur det var under de år då Sveriges
            statsminister hette Göran och hade en näringsminister som jag
            inte riktigt kommer ihåg namnet på. Frågan var då var den nya
            europeiska Chevroletmodellen med tillhörande plattform skulle
            tillverkas. Skulle den tillverkas i Trollhättan eller i tyska
            Rüsselsheim?
          </note>
          <note>
            Mot löften att satsa på riksväg 45 och bättre kommunikationer
            i Götaälvdalen kunde Trollhättefabriken ändå leva vidare. Men
            det var först sedan Alliansen tillträdde i regeringen som man
            insåg att det helt och hållet saknades ekonomisk täckning för
            att infria det löftet.
          </note>
          <note>
            Därför är det ödets ironi att vi nu, när projektet Bana väg i
            väst nästan är färdigt, ser vad som dess värre verkar vara slutet
            på eran Saab Automobil i Trollhättan.
          </note>
          <note>
            Vi ser slutet på Saab men knappast slutet för fordonsindustrin
            i Västsverige. Tack vare att vi nu har genomfört satsningen på
            infrastruktur ser vi möjlighet för de personer som bor i Fyrbodalsområdet
            och arbetar i fordonsindustrin att hitta arbeten inom det området
            och möjlighet för företag att etablera sig där där industritraditionen
            finns, där teknikkunnandet finns och där arbetskraften finns.
          </note>
          <note>
            I stället för att klaga på att Annie Lööf inte är här borde Börje
            Vestlund fundera lite grann över hans eget partis olika utspel
            kring Saab. Att staten skulle gå in och i praktiken köpa bilföretaget
            utan att veta någonting om dess framtid och dess förutsättningar
            att överleva, nej, fru talman, med facit i hand vet vi att det
            inte hade varit någon bra lösning.
          </note>
          <note>
            Därför är det svårt att finna någon som helst trovärdighet i
            den kritik som man nu passar på att framföra denna dag mot regeringen.
          </note>
          <note type="speaker">
            Anf. 163 BÖRJE VESTLUND (S) replik:
          </note>
          <note>
            Fru talman! Tack så mycket, Ola Johansson, för ett klargörande
            inlägg som jag tycker att vi hade kunnat få från de andra kamraterna
            på den borgerliga sidan under kvällen! Jag tycker att det var
            bra att vi kunde få det.
          </note>
          <note>
            Jag frågade egentligen var den beredskap fanns som Annie Lööf
            berättade om. När Annie Lööf var nytillträdd kom hon ju till näringsutskottet
            och berättade om Saab och situationen för Saab. Det hade vi begärt
            sedan lång tid tillbaka, men det hade inte varit möjligt att någon
            annan hade kommit förrän just då.
          </note>
          <note>
            Vi var tacksamma för den informationen. Men någonstans fanns
            en risk även vid det tillfället att det kanske inte skulle gå
            hela vägen utan gå mot konkurs. Och det måste vara så att det
            är vid det tillfället man kan göra något ordentligt från politikens
            sida.
          </note>
          <note>
            Vi frågade efter beredskap, och då sade Annie Lööf: Vi har en
            beredskapsplan. Det var den beredskapsplanen som jag snarare efterlyste
            i dag.
          </note>
          <note>
            Låt mig också säga: Det blir lite tjatigt när ni sitter i era
            borgerliga kammare och ska häckla oss socialdemokrater och tar
            en liten, liten lögn och gör den större och större.
          </note>
          <note>
            Det finns ingen socialdemokratisk politiker som seriöst har sagt
            att vi ska köpa Saab! Det finns ingen som har gjort det. Det har
            förekommit spekulationer om på vilket sätt man kan stödja Saab,
            och så har det förts ett resonemang om detta. Men att gå in som
            ägare av Saab har vi faktiskt inte föreslagit i något sammanhang.
          </note>
          <note>
            Det kan ni sluta med, så ska jag lova att jag ska sluta häckla
            er för andra saker. Men vi kan sluta med detta och försöka prata
            om vad vi faktiskt har föreslagit och inte föreslagit.
          </note>
          <note type="speaker">
            Anf. 164 OLA JOHANSSON (C) replik:
          </note>
          <note>
            Fru talman! Jag vet inte hur jag ska kommentera Börje Vestlunds
            tack. Jag tar naturligtvis emot det och är glad för de uppskattande
            orden.
          </note>
          <note>
            När det gäller beredskapen handlar det inte om några nyheter
            fordonskriser har inträffat förut. Senast var det många av våra
            stora tillverkare som inte blev av med sina lager därför att det
            inte var möjligt att låna pengar för att iscensätta de leveranser
            som var planerade.
          </note>
          <note>
            Då fanns det en beredskap hos näringsministern tillsammans med
            de regionala samordnarna för att skapa en utvecklingskraft som
            genererade arbeten. Den typen av beredskap finns hela tiden.
          </note>
          <note>
            När det gäller just Saabfrågan är jag helt övertygad om att processen
            har varit så utdragen att den beredskapen finns.
          </note>
          <note>
            Jag är inte närvarande när näringsutskottet får sina dragningar
            av ministern. Men jag är säker på att även Börje Vestlund känner
            en trygghet.
          </note>
          <note>
            Beträffande vad som är sagt och gjort kan jag bara erinra mig
            den debatt som har varit. Det var Mona Sahlin som var ute i den
            diskussionen, bland annat i samband med valrörelsen.
          </note>
          <note type="speaker">
            Anf. 165 BÖRJE VESTLUND (S) replik:
          </note>
          <note>
            Fru talman! Det var hon inte, men vi kan diskutera det vid ett
            annat tillfälle. Då får i så fall Ola Johansson plocka fram det
            citatet. Det ska bli intressant att se. Vi har diskuterat detta
            med Mona Sahlin, och det stämmer inte.
          </note>
          <note>
            Men det är något jag möjligen kan efterlysa. När vi hade den
            förra fordonskrisen, när den ekonomiska krisen var, gjorde vi
            ett antal saker. Jag tror faktiskt att det var just denna kväll
            för ett antal år sedan som vi hade en debatt om hur man skulle
            se till att hjälpa fordonsindustrin. Man tillsatte då, precis
            som Ola Johansson sade, Kent Johansson och Bäckström för att rodda
            det.
          </note>
          <note>
            Det är väl snarare något sådant vi behöver, snarare i de environgerna
            vi behöver hitta en lösning för att hjälpa Saab i det här sammanhanget.
            Det skulle ha varit paketet. Det skulle ha varit beredskapen,
            att det faktiskt finns en möjlighet att se på hur man ska kunna
            göra. Det handlar ju inte bara om Saab, utan det handlar om hela
            fordonsklustret i Västsverige, som kommer att få väldigt stora
            problem nu.
          </note>
          <note>
            Jag förstår att Ola Johansson inte har varit på våra sammanträden.
            Men jag kan garantera Ola Johansson att det har varit ett uppvaktande
            och en diskussion, brevskrivande och mejlskrivande från fordonsindustrin
            och inte minst underleverantörerna, som har varit bekymrade och
            förmodligen är ännu mer bekymrade i dag.
          </note>
          <note>
            Det är väl snarare den typen av aktivitet som skulle behövas
            när Saab har hamnat i den situation som man har hamnat i.
          </note>
          <note type="speaker">
            Anf. 166 OLA JOHANSSON (C) replik:
          </note>
          <note>
            Fru talman! Jag kan inte säga exakt på dagen hur länge sedan
            det var Saabfabriken stannade. Men det faktum att ingen har haft
            någonting att göra med att bygga bilar under en väldigt lång tid
            i bilfabriken i Trollhättan eller att underleverantörerna inte
            har haft några delar att leverera är ju ingen nyhet.
          </note>
          <note>
            När det gäller de arbetstillfällen som vi säger måste skapas
            handlar det framför allt om de Saabarbetare som i dag står inför
            utsikten att för en gångs skull få lön. Men när det gäller övriga
            arbetstillfällen i Saab är det en pågående process.
          </note>
          <note>
            Överläggningen var härmed avslutad.
          </note>
          <note>
            14 § Regional tillväxt
          </note>
          <note>
            Föredrogs
          </note>
          <note type="speaker">
            Anf. 167 KRISTER ÖRNFJÄDER (S):
          </note>
          <note>
            Fru talman! Även jag tänker börja med ett litet uttalande om
            Saab.
          </note>
          <note>
            Vi har i dag tyvärr fått beskedet att alla möjligheter tydligen
            är uttömda när det gäller Saab Automobile, Saab Automobile Tools
            och Saab Powertrain och att de därför har begärts i konkurs.
          </note>
          <note>
            Vi har därmed ett praktiskt exempel framför oss när det gäller
            tillämpning av både svensk regionalpolitik och svensk näringspolitik.
            Nu är det så ordnat att det är samma minister för båda ansvarsområdena,
            nämligen Centerpartiets ordförande Annie Lööf.
          </note>
          <note>
            Fru talman! Vi är i en situation där Trollhättan före denna händelse
            hade en arbetslöshet på 14,4 procent. Till detta kommer nu 3 500
            personer som är direkt berörda och i runda tal 75 företag som
            är underleverantörer belägna i både Västra Götalandsregionen och
            i andra delar av Sverige.
          </note>
          <note>
            Som alla ledamöter vet har vi under en längre tid haft möjlighet
            att följa denna fråga i näringsutskottet. På en direkt fråga till
            representanter för regeringen har vi fått till svar att regeringen
            har en beredskap för att möta olika händelseutvecklingar när det
            gäller de berörda företagens framtid. Nu är det därför dags att
            redovisa dessa insatser.
          </note>
          <note>
            Fru talman! Vi socialdemokrater vill ha ett samhälle där människor
            har frihet att förverkliga sina drömmar och där välfärd och möjligheter
            kommer alla till del. Tyvärr går inte utvecklingen åt det hållet
            när den borgerliga alliansregeringen styr Sverige med stöd av
            Sverigedemokraterna.
          </note>
          <note>
            Nej, fru talman, i stället ökar i dag klyftorna mellan människor
            och mellan regioner i Sverige. Långtidsarbetslösheten biter sig
            fast. Resultaten i skolorna har försämrats. Och de ojämlika förutsättningarna
            mellan landets olika delar har ökat.
          </note>
          <note>
            Fru talman! Den som märker hur klyftorna ökar vet att samhället
            glider isär. Den som känner att den gemensamma välfärden håller
            på att försvinna rustar sig för ojämlikhet. Men, fru talman, det
            gäller naturligtvis bara för dem som har de ekonomiska förutsättningarna
            och kan göra det. De som saknar pengar tillhör förlorarna och
            får klara sig själva när de till exempel blir sjuka eller förlorar
            sitt jobb.
          </note>
          <note>
            Denna utveckling är inget framgångsrecept för ett land. Det är
            bara tillsammans som vi kan utveckla ett modernt, jämlikt och
            konkurrenskraftigt Sverige. En stark gemensam grund ökar både
            vår gemensamma frihet och vår individuella frihet och ger oss
            möjlighet att växa och utvecklas.
          </note>
          <note>
            Fru talman! Vi socialdemokrater vill vända trenden och minska
            samhällsklyftorna. Om Sverige ska bli ett land där människor har
            samma möjligheter att utvecklas måste politiken kretsa kring sociala
            investeringar. Därför vill vi socialdemokrater göra den regionala
            utvecklingspolitiken till en central fråga, där konsekvenserna
            av politiken är närvarande i utformningen av strategiska politiska
            beslut. Detta förutsätter en samordning mellan olika politiska
            nivåer och politikområden. Därför måste den nationella nivån samverka
            mer med regioner och kommuner för att skapa bästa möjliga utvecklingsmöjligheter.
          </note>
          <note>
            Fru talman! I motsats till den borgerliga alliansregeringen duckar
            vi socialdemokrater inte inför de problem som regionalpolitiken
            står inför. Vi har pekat ut ett antal områden som måste prioriteras
            i detta arbete.
          </note>
          <note>
            För det första handlar det om den demografiska utmaningen. Befolkningsökning
            och förändrad sammansättning av åldersgrupperna gör att kommunernas
            kostnader kommer att öka med i genomsnitt 0,5 procent per år.
          </note>
          <note>
            För det andra handlar det om en globalisering som har varit märkbar
            när det gäller sysselsättning och tillväxt.
          </note>
          <note>
            För det tredje handlar det om den urbana tillväxten, som vi ser
            som en möjlighet men där bland annat boendesegregation och en
            alltmer ojämn tillgång till välfärd måste brytas.
          </note>
          <note>
            För det fjärde handlar det om en landsbygdsutveckling. Vi socialdemokrater
            ser inte ett motsatsförhållande mellan storstäder och landsbygd.
            Vi ser i stället möjligheter i form av arbetstillfällen och utveckling
            när satsningar görs så att landsbygden har rätt att utvecklas
            på samma villkor som andra geografiska områden.
          </note>
          <note>
            För det femte handlar det om EU-programmen, där det i dag finns
            resurser som Sverige måste använda sig av för att få regional
            utveckling och tillväxt.
          </note>
          <note>
            För det sjätte handlar det om grundläggande samhällsfunktioner.
            Vi socialdemokrater vill att tillgängligheten till myndighetsutövande
            statliga funktioner värnas, oavsett var i landet man bor.
          </note>
          <note>
            Mot denna socialdemokratiska politik, fru talman, står den borgerliga
            alliansregeringens politik, som tyvärr är Sveriges politik i dag.
            Vad säger då den? Det kan man fråga sig.
          </note>
          <note>
            Jo, fru talman, den svenska regionalpolitiken är i dag den europeiska
            sammanhållningspolitiken. Om den inte fanns skulle det inte finnas
            någon regionalpolitik i Sverige. Jag tycker att det är ett sorgligt
            faktum. Men tyvärr, fru talman, understryks detta av att den nya
            ministern, Annie Lööf, inte prioriterar detta viktiga politikområde
            utan lyser med sin frånvaro i denna debatt.
          </note>
          <note>
            Fru talman! Jag yrkar bifall till reservation 1 som behandlar
            motiveringen till inriktningen av den regionala utvecklingspolitiken
            och förklarar att vi, när nu riksdagens majoritet genom rambeslutet
            väljer en annan inriktning av politiken än den som vi socialdemokrater
            förespråkar, inte deltar i beslutet om anslagsfördelningen inom
            utgiftsområde 19 Regional tillväxt.
          </note>
          <note>
            Fru talman! Avslutningsvis vill jag önska alla en god jul och
            ett gott nytt år.
          </note>
          <note type="speaker">
            Anf. 168 JONAS ERIKSSON (MP):
          </note>
          <note>
            Fru talman! Jag står förstås bakom samtliga reservationer innehållande
            Miljöpartiets partibeteckning i betänkandet. Men för tids vinnande
            yrkar jag bifall endast till reservation 1.
          </note>
          <note>
            Miljöpartiet är och förblir ett parti för både stad och landsbygd.
            Vi vill att hela Sverige ska leva. Hela landet hänger ihop, och
            alla delar är beroende av varandra. Välfärd och möjligheter ska
            komma alla till del, oavsett var i landet man bor. En rättvis
            och väl fungerande regionalpolitik måste därför göra det möjligt
            för alla regioner att utvecklas efter sina olika förutsättningar.
          </note>
          <note>
            Vi måste tillsammans skapa en långsiktigt, ekologiskt, socialt
            och ekonomiskt hållbar utveckling med väl fungerande lokala arbetsmarknadsregioner
            och en god servicenivå i alla delar av landet.
          </note>
          <note>
            Den gröna omställningen av samhället som vi menar är nödvändig
            för att möta klimathot och miljöförstöring skapar nya möjligheter
            både i stad och på landsbygd. Landsbygden blir allt viktigare
            när vi i stället för att förbruka ändliga resurser satsar på att
            använda förnybara råvaror, förnybar energi och producera livsmedel
            utan miljögifter.
          </note>
          <note>
            För att stödja en utveckling i denna riktning tillför vi i Miljöpartiet
            i vårt budgetförslag närmare 750 miljoner kronor till åtgärder
            för utveckling av landsbygdens miljö och struktur, i första hand
            genom landsbygdsprogrammet.
          </note>
          <note>
            Fru talman! Vi ser ett ökat behov av satsningar på grundläggande
            offentlig service i glesbygd och föreslår därför en satsning på
            100 miljoner kronor till servicekontor för offentlig service i
            hela landet.
          </note>
          <note>
            För att hela Sverige ska leva behövs också fungerande och miljövänliga
            kommunikationer. Under decennier har underhåll och investeringar
            i järnväg varit kraftigt eftersatta. Det har drabbat industrier
            och företag i Sverige hårt, inte minst i glesbygd. Många enskilda
            resenärer har också fått erfara vad bristande underhåll leder
            till, väntande förgäves på stillastående tåg.
          </note>
          <note>
            Miljöpartiets budgetförslag, med historiska satsningar på järnväg
            och kollektivtrafik, ökar möjligheterna för människor i hela landet
            att resa miljövänligt och ger företag större möjligheter att etablera
            sig och vara verksamma utanför våra största tätorter.
          </note>
          <note>
            Väl medvetna om att kollektivtrafik och räls inte går fram till
            varje by eller stuga i vårt land vill vi förstås också stödja
            människor som bor eller reser utanför kollektivtrafikstråken.
            De ska ha möjlighet att tanka förnybara bränslen i sina motordrivna
            fordon.
          </note>
          <note>
            Vi föreslår i vår budget en nystart för klimatinvesteringsprogrammet
            som kommer att underlätta investeringar i ökad produktion och
            distribution av biogas. Vi vill också införa ett stöd för att
            göra biogas av gödsel och ett stöd till bensinstationer som installerar
            pump för biogas. För dem som i dag har fossilbränsledrivna fordon
            vill vi införa en konverteringspremie för ombyggnation till biogasdrift.
          </note>
          <note>
            Miljöpartiets generella satsningar på småföretagare, som vi debatterade
            tidigare, bidrar också till landsbygdens utveckling. Utöver dessa
            föreslår vi en riktad satsning på 50 miljoner kronor per år på
            mikrokrediter till landsbygdsföretagare.
          </note>
          <note>
            Sverige med sin fantastiska natur har stora möjligheter att erbjuda
            upplevelser och miljöer för återhämtning. Det här vill vi ta vara
            på och anslår därför i vårt budgetförslag 50 miljoner kronor per
            år för stöd till utveckling av ekoturismföretag och bättre samordning
            av insatser för ekoturism på regional och statlig nivå.
          </note>
          <note>
            Fru talman! Den svenska regionalpolitiken baseras till stor del
            på EU:s strukturfondsprogram. Jag har i ett annat sammanhang framfört
            synpunkter på den kommande programperioden och hur jag vill att
            EU:s sammanhållningspolitik ska utvecklas. I detta sammanhang
            vill jag poängtera att Sverige måste få bättre utväxling av de
            resurser som kanaliseras via EU-programmen. Kortsiktiga resultat
            måste också resultera i långsiktiga effekter. De projekt som bedrivs
            inom ramen för programmen måste i större utsträckning än i dag
            syfta till att varaktigt påverka de grundläggande förutsättningarna
            för långsiktig ekologisk, social och ekonomisk utveckling.
          </note>
          <note>
            I utvärderingar av de nuvarande programmen har det konstaterats
            att det finns en del kortsiktiga positiva sysselsättningseffekter
            men att det samtidigt saknas belägg för att insatserna skulle
            påverka den långsiktiga utvecklingen i regioner och företag. Enligt
            min uppfattning, fru talman, är detta bekymmersamt.
          </note>
          <note>
            I detta anförande instämde Tina Ehn (MP).
          </note>
          <note type="speaker">
            Anf. 169 LARS ISOVAARA (SD):
          </note>
          <note>
            Fru talman! Jag vill börja med att yrka bifall till reservationerna
            4 och 7 samt ber att få notera att vi också har ett särskilt yttrande
            under punkt 8.
          </note>
          <note>
            I en artikel i Ny Teknik vecka 49 kan man under rubriken Staten
            skriker efter tusentals ingenjörer läsa: 9 500 ingenjörsjobb kommer
            att finnas inom den statliga sektorn de närmaste fem åren. Behovet
            är störst i storstäderna, eftersom personalomsättningen är störst
            där. Bara två procent behövde rekrytera ingenjörer till glesbygdsområden.
          </note>
          <note>
            Den främsta orsaken till behovet är personalomsättningen, men
            pensionsavgångar spelar också in.
          </note>
          <note>
            Samtidigt kan vi läsa om svår bostadsbrist i bland annat Stockholm.
            Vi kan läsa om bilköer och restider som i många fall uppgår till
            timmar. Vägbyggen för tiotals miljarder planeras kring storstadsregionerna.
            Vi kan läsa om tågträngsel allt detta på grund av just en stor
            befolkningstillväxt. Är det inte rimligt att i det läget via regleringsbrev
            och ägardirektiv ge tydliga signaler om att staten har ett grundläggande
            ansvar för att hela landet ska leva? Är det inte i och med de
            stora pensionsavgångarna rimligt att ta tillfället i akt att fundera
            på en omlokalisering av statlig verksamhet? Modern it-teknik gör
            att beroendet av en central lokalisering inte är lika påtaglig
            nu som bara för några decennier sedan. Märk väl att det inte alltid
            behöver handla om att öka resurserna utan att i högre grad se
            till att de tillgängliga resurserna fördelas likartat.
          </note>
          <note>
            Fru talman! Principen om att hela Sverige ska leva är mycket
            viktig för oss sverigedemokrater. Tyvärr har tendensen de senaste
            decennierna gått mot en återlokalisering av statlig verksamhet
            från mindre orter till storstadsregioner. Det finns ett flertal
            sådana exempel. Jag menar inte att det alltid har varit av ondo.
            Ett effektiviserings- och rationaliseringstryck måste alltid finnas
            där, men det finns verkligen skäl att vara mer eftertänksam när
            arbetstillfällen återflyttas till storstadsregionerna. Hundra
            arbetstillfällen på en mindre ort betyder oerhört mycket mer än
            hundra arbetstillfällen i en storstad.
          </note>
          <note>
            I sammanhanget får inte glömmas bort att många mellanstora orter
            i Sverige oftast är beroende av en kanske ensidig och dessutom
            konjunkturkänslig näringsverksamhet. Att ha flera ben att stå
            på är aldrig av ondo i sammanhanget. Det kan lätt bli en nedåtgående
            spiral då arbetstillfällen inom servicebranschen minskar med en
            motsvarande faktor eller kanske till och med en ännu större faktor.
            Det finns också en uppenbar risk för att vi får demografiskt skeva
            samhällen när ungdomar flyttar in till storstäderna och endast
            medelålders och äldre blir kvar på landsbygden.
          </note>
          <note>
            Fru talman! Nu ska inte allt målas med mörka färger. En omställningsprocess
            kan i många fall skapa grogrund för en ny livskraftig näringsverksamhet.
            De flesta inlandskommuner i övre Norrland har genomgått en radikal
            strukturomvandling inom skog, jordbruk och gruvindustri. Detta
            får mig i sammanhanget att tänka på Arjeplogsområdet som har satsat
            på högteknologisk biltestverksamhet.
          </note>
          <note>
            Arjeplog är nu ett världscentrum inom vintertest av fordon och
            komponenter. Vintertid är ca 4 500 personer från fordons- och
            komponenttillverkare i Europa och Asien sysselsatta med att testa
            fordon och komponenter. Mer än 1 000 personer av lokalbefolkningen
            har direkt eller indirekt arbete inom näringen, och investeringarna
            har uppgått till över 1 miljard kronor. Onekligen ganska imponerande
            för en kommun med drygt 3 000 invånare.
          </note>
          <note>
            Utan att veta det säkert kan jag tänka mig att det förekom en
            debatt om eventuella bidrag till biltestsatsningar på den tiden
            då allt startade. Hur det än var med den saken är jag helt övertygad
            om att de offensiva satsningar som gjordes då har inneburit stora
            vinster för bygden och samhället i stort.
          </note>
          <note>
            Fru talman! Till sist några ord om transportstödet. I den ideala
            marknadsekonomin finns allt på det jättelika torget tillgängligt
            för alla. Vilka kostnader som har uppstått i samband med att transportera
            varor till marknadsplatsen tas det inte direkt hänsyn till. För
            att göra marknaden mer lättåtkomlig använd ordet rättvis om ni
            vill är transportstödet för de fyra nordligaste länen en alldeles
            utmärkt stödform. I vår budget avsätter vi således 50 miljoner
            kronor mer till transportstödet än Alliansen.
          </note>
          <note type="speaker">
            Anf. 170 KENT PERSSON (V):
          </note>
          <note>
            Fru talman! Jag vill börja med att yrka bifall till reservation
            1, men står givetvis bakom samtliga övriga reservationer. Jag
            vill också anmäla det särskilda yttrande som Vänsterpartiet har
            avgett.
          </note>
          <note>
            Det finns kanske anledning att fundera lite grann på utvecklingen
            i Sverige och vår devis Hela Sverige ska leva. Vi har i dag en
            omflyttning i Sverige där majoriteten av svenska kommuner minskar
            befolkningsmässigt. Vi kan också se att servicen minskar och försämras
            i en stor del av landets kommuner. Det gäller inte bara kommuner
            på landsbygden utan det handlar också om kommuner i anknytning
            till de stora städerna och förorterna. Det är givetvis allvarligt
            om vi menar allvar med att hela Sverige ska leva.
          </note>
          <note>
            Ett av problemen, tror jag, är att regionalpolitiken är uppdelad
            på en rad olika politikområden. Det gör att risken är stor att
            den liksom blir fjuttifierad, att det blir ett stuprörstänk över
            den och att man inte får en helhetssyn där man ser de stora dragen
            och vad som behöver göras. I värsta fall kan den rent av vara
            kontraproduktiv i vissa avseenden. Därför borde det till en samordning,
            som Vänsterpartiet också föreslår i vår stora landsbygdsmotion,
            där man får en övergripande strategi över utvecklingen i Sverige.
          </note>
          <note>
            Det handlar inte bara om de statliga insatserna. De är nog så
            viktiga, men det handlar även om politikområdena. Det handlar
            om landsbygdsprogrammet. Det handlar om de regionala strukturfonder
            som finns. Det här måste vi samordna betydligt bättre om vi ska
            få ut det vi vill ha.
          </note>
          <note>
            Det finns också vissa andra saker som vi föreslår i vår budgetmotion
            som är helt avgörande om vi på allvar vill att hela Sverige ska
            leva. Då är infrastruktursatsningar livsnödvändiga. Det handlar
            faktiskt om att företagen ska kunna få ut sitt virke från skogen,
            många gånger på dåliga vägar, till sågverken och pappersbruken
            som inte ligger vid avverkningsplatsen. Det är livsviktigt att
            vi har fungerande vägar.
          </note>
          <note>
            Jag pratar om vägar därför att landsbygdskommunerna inte är de
            mest prioriterade områdena när det gäller järnvägar. Därför behövs
            det upprustning av landsväg i landsbygdskommunerna. Där behöver
            det satsas väldigt mycket.
          </note>
          <note>
            Vi vet också att upprustningen av järnvägsnätet är livsviktig
            för landsbygden och utvecklingen rent regionalpolitiskt. Det förekom
            för bara två år sedan hot eller diskussioner bland stora företag
            ute i landsbygdskommunerna där man funderade på att flytta verksamheter
            på grund av icke fungerande infrastruktur. Det är givetvis oerhört
            allvarligt om vi inte åtgärdar den delen. Därför är det viktigt.
          </note>
          <note>
            Den andra delen jag också vill ta upp när det gäller regional
            utveckling är de regionala högskolornas betydelse för en regional
            utveckling. Vi har sett en rad positiva exempel på vilken betydelse
            satsningen på regionala högskolor hade när den genomfördes och
            fick verka. Det utvecklades ett tredje ben. Samarbetet mellan
            akademi och näringsliv fick spin off-effekter på de omgivande
            landskapen. Därför är det oroväckande när man vill göra om fördelningssystemen.
            Risken är stor att de regionala högskolorna får stryka på foten
            till förmån för satsningar på de stora. Det skulle vara en politik
            som direkt skulle slå mot den regionala utvecklingspolitiken så
            som tanken är. Vi vill lyfta fram den betydelsen här.
          </note>
          <note>
            Det sista jag vill ta upp av alla de förslag som vi har i vår
            budgetmotion när det gäller regionalpolitik, som ni gärna kan
            läsa, är kapitalförsörjning och den försörjning som tidigare talare
            har varit inne på behövs på grund av ålderssammansättningen. Det
            behövs förstärkning av Almis medel när det gäller den stora och
            växande del av befolkningen som går mot en generationsväxling.
            Almi har fått ytterligare medel av regeringen, men de har också
            sagt att det inte räcker till. Vi har väldigt stora pensionsavgångar.
          </note>
          <note>
            Vi vet att det blir svårt att rekrytera folk framöver, och vi
            skulle också behöva ha en särskild satsning på företagare som
            är på gång att gå i pension. Där skulle behövas rådgivningsmöjligheter
            och lånemöjligheter. Det behövs stöd av de lokala sparbankerna
            för att man ska kunna få en generationsväxling till stånd som
            gör att företagen inte försvinner.
          </note>
          <note>
            Med de orden tror jag att det räcker. Jag hade så många replikskiften
            i den förra debatten att jag kortar ned mitt anförande lite grann.
          </note>
          <note type="speaker">
            Anf. 171 MARIE WICKBERG (C):
          </note>
          <note>
            Fru talman! Jag skulle vilja börja med att yrka bifall till förslaget
            i näringsutskottets betänkande och därmed också avslag på motionerna.
          </note>
          <note>
            Alliansregeringens mål är utvecklingskraft i alla delar av Sverige.
            Alla regioner kan och ska bidra till vårt lands tillväxt. Alla
            människor, oavsett var de bor, ska kunna växa och utvecklas av
            egen kraft.
          </note>
          <note>
            Varför sätter man ett sådant mål? Svaret är egentligen ganska
            enkelt. Vi har helt enkelt inte råd att låta bli. Summan av alla
            ansträngningar vi gör tillsammans, summan av alla regioners tillväxt
            bygger nämligen den svenska tillväxten.
          </note>
          <note>
            Men låt oss inte göra misstaget att tro att det bara är i centrala
            Stockholm som vi skapar tillväxt. Här sitter vi och hundratusentals
            andra och vänder papper. Vår ekonomi bygger på samspelet mellan
            dynamiska storstadsregioner och en landsbygd som sjuder av företagsamhet,
            innovationer och inte minst de råvaror som vårt land är så oerhört
            beroende av.
          </note>
          <note>
            Låt oss inte heller göra misstaget att räkna ut en enda plats
            eller en enda människa. Vem hade för några år sedan trott att
            Årjängs arbetslöshet skulle vara obefintlig, att bostadstrycket
            i Kiruna skulle vara bland de tuffaste i landet, att världens
            bilindustri skulle vallfärda till Arjeplog eller att Facebook
            skulle etablera sig i Luleå.
          </note>
          <note>
            Det är nämligen så att där någon ser problem ser någon annan
            en möjlighet. Där någon ser en oändlig granskog ser någon annan
            grönt guld. Där någon ser mörker och kyla ser någon annan exotiska
            turistdestinationer. Där någon ser enorma avstånd ser någon annan
            en eftertraktad avskildhet.
          </note>
          <note>
            Sverige bjuder på allt det här, på iskall kyla, mineralfyndigheter,
            stora skogar, ändlösa sommarnätter, fantastiska fjällmiljöer och
            mycket annat. Lägg därtill nio miljoner människor med kreativa
            idéer, handlingskraft och en vilja att påverka det samhälle man
            bor i.
          </note>
          <note>
            Fru talman! Det handlar inte om när siste man släcker lyset på
            svensk landsbygd. Det handlar om hur vi kan ge rätt verktyg för
            att omsätta alla de här tillgångarna i praktisk verkstad. Strukturfonderna
            är tillsammans med landsbygdsprogrammet några av våra viktigaste
            verktyg för regional och lokal utveckling.
          </note>
          <note>
            Men politiken för regional utveckling måste vara mycket mer än
            så. Den måste genomsyra alla andra politikområden. Regionerna
            behöver inte bara investeringsstöd och projektmedel. De behöver
            en fungerande infrastruktur, god offentlig service och ett näringsklimat
            som främjar konkurrenskraft, som får företag att starta, växa
            och utvecklas.
          </note>
          <note>
            I det här sammanhanget skulle jag särskilt vilja nämna några
            av de saker som regeringen gör för att skapa tillväxt i alla delar
            av landet.
          </note>
          <note>
            Genom visionen Matlandet Sverige lyfter alliansregeringen det
            svenska jordbruket och den svenska livsmedelsproduktionen, som
            i många regioner faktiskt är ryggraden i det lokala näringslivet.
            Målet är naturligtvis att skapa nya jobb på den svenska landsbygden
            och att Sverige ska vara Europas nya matland.
          </note>
          <note>
            Det sjuder i Matlandet Sveriges gryta. När Danmark, Sverige och
            Norge knep de tre första platserna i kock-VM i våras tystnade
            den siste tvivlaren. Sverige är på god väg att bli ett matland
            i världsklass.
          </note>
          <note>
            I våras lanserades matlandets syskon Skogsriket. Det handlar
            om att vi ska bli bäst i världen på att ta till vara alla de värden
            som skogen genererar. Då kan fler jobb skapas med anknytning till
            vårt gröna guld. 20 miljoner per år i fyra år satsas nu på vidareförädling
            och innovation kopplat till skogen. Det är en satsning som är
            viktig för hela landet, men framför allt för de mest glest befolkade
            delarna.
          </note>
          <note>
            Fru talman! Det ska vara enkelt, roligt och lönsamt att driva
            företag. Regeringens arbete med att minska företagens regelbörda
            är ett viktigt led i det arbetet. Målet sattes till 25 procents
            minskning av kostnaden för administrativt krångel. Dit har vi
            tyvärr inte nått än. Arbetet måste intensifieras.
          </note>
          <note>
            Kom ändå ihåg att alliansregeringen, precis som vi har varit
            inne på tidigare, är den första regering någonsin som faktiskt
            har lyckats i sina ansträngningar att minska krånglet. Det är
            oerhört betydelsefullt för alla de företagare som gör betydligt
            större nytta som tillväxtskapare än som hobbybyråkrater.
          </note>
          <note>
            Den sista åtgärden som jag skulle vilja lyfta fram är regeringens
            satsning på en innovationsstrategi. Någon klok människa sade en
            gång att om man gör som man alltid har gjort blir det som det
            alltid har blivit. Det är en tanke som några av våra mer nostalgiska
            oppositionspartier skulle kunna ta med sig i hjärtat. 60-talet
            gör sig nämligen bäst i tv-serier som Mad Men eller Pan Am och
            kanske mindre bra som idéer för samhällsbyggande.
          </note>
          <note>
            Om vi ska klara av att vända utvecklingen och hitta framtidens
            briljanta idéer och nya lösningar krävs ett målmedvetet arbete
            med innovation. Det är därför oerhört välkommet att regeringen
            med Näringsdepartementet i spetsen nu jobbar med sektorsövergripande
            innovationsstrategi. Jag ser fram emot att följa det arbetet.
          </note>
          <note>
            I årets budgetproposition fortsätter regeringen sitt arbete med
            att stärka den lokala servicen. Under tre år ska 15 miljoner fördelas
            för att stärka den lokala nivån, främst kommunernas arbete med
            att effektivisera och samordna olika typer av service i gles-
            och landsbygder. Det är just så att den lokala nivån har en avgörande
            funktion för en fungerande service i alla delar av landet.
          </note>
          <note>
            Nu satsar man från och med i år till 2014 ytterligare 80 miljoner
            kronor för att främja tillgången till kommersiell service på landsbygden.
            Pengarna ska gå till investeringar i butiker och bensinstationer
            och även till att stimulera fram de kreativa lösningar som så
            väl behövs för att människor i sin vardag som företagare ska få
            livet att fungera.
          </note>
          <note>
            Sammantaget innebär detta att nivån på anslaget för service har
            ökat från 34 miljoner kronor från 2006 till nästan det dubbla
            under 2012.
          </note>
          <note>
            Fru talman! För drygt ett år sedan passerade antalet människor
            som bor i städer globalt sett antalet människor som bor på landsbygden.
            Världen förändras i ett rasande tempo. Våra regioner står inför
            tuffa utmaningar, inte minst ur ett demografiskt perspektiv.
          </note>
          <note>
            Låt oss ändå fokusera på möjligheterna. Tidsmässigt har det aldrig
            varit närmare mellan Sunne och New York eller mellan Burträsk
            och Peking. Vi har aldrig haft mer välutbildade människor, vi
            mår bättre och vi lever längre. Vi har teknik som kan byta ut
            hjärtan och placera folk på månen. Rimligtvis borde vi väl också
            kunna skapa livskraftiga regioner i hela Sverige. Det handlar
            om att ge kreativa och driftiga människor rätt förutsättningar.
          </note>
          <note type="speaker">
            Anf. 172 KRISTER ÖRNFJÄDER (S) replik:
          </note>
          <note>
            Fru talman! Jag vill börja med att göra ett tillkännagivande.
            Om man från Alliansens sida, som vanligt, tänker använda sista
            repliken till att göra uttalanden, ställa frågor eller på annat
            sätt komma med påståenden som inte går att besvara har jag för
            avsikt att begära ordet efteråt för en ny talaromgång. Bara så
            att ni vet om det!
          </note>
          <note>
            Jag har två klarlägganden så att inte Marie Wickberg behöver
            leva i okunnighet. Det var den socialdemokratiska regeringen som
            mellan 2002 och 2006 startade arbetet mot regelkrånglet.
          </note>
          <note>
            Jag vill också påpeka att de 15 miljonerna till kommersiell service
            varje år som Marie Wickberg tycker är så bra hade vi inledningsvis
            problem med att övertyga den nuvarande regeringen om behovet av
            när vi tog med dem i vår budget. Regeringen ansåg att de skulle
            läggas på de kommersiella aktörerna. Vi välkomnar att ni har tagit
            det första myrsteget. Jag säger myrsteget därför att vi betraktar
            detta som en liten summa i förhållande till behovet.
          </note>
          <note>
            Marie Wickberg sade att alla delar av Sverige ska kunna leva
            och att det ska ske satsningar. Då vill jag ställa en fråga till
            Marie Wickberg. Hur kommer det sig, om man tycker att värdet av
            strukturfonderna är så stort, att regeringen motarbetar själva
            systemet?
          </note>
          <note type="speaker">
            Anf. 173 MARIE WICKBERG (C) replik:
          </note>
          <note>
            Fru talman! Jag ska försöka avhålla mig från att ställa frågor
            i sista repliken, så kanske vi kan få komma hem i kväll också.
          </note>
          <note>
            Låt mig börja med regelförenklingarna. Jag tycker att det är
            av mindre vikt vem det var som påbörjade arbetet, utan det är
            av mer vikt vilka resultat som uppnåtts. Om Krister Örnfjäder
            har några fina resultat att sätta i hatten får han gärna visa
            dem för mig. Vi är den enda regeringen som har klarat av att göra
            en konkret faktisk minskning av företagarnas regelbörda i vardagen.
            Det är ändå det som räknas. Vem som började kan vi tjabbla om
            efteråt.
          </note>
          <note>
            Jag fick också en fråga om strukturfonderna. Jag förstår inte
            riktigt vart Krister Örnfjäder vill gå. Regeringen har varit tydlig
            med ståndpunkten att pengarna behövs. De bidrar till en hållbar
            utveckling i hela landet. Sedan handlar det om hur man använder
            pengarna. Jag tror inte att vi ska säga att det sättet vi använder
            dem på i dag är av Gud givet. Jag tror att det finns många sätt
            att fokusera pengarna bättre, att se till att de kommer till bättre
            nytta. Men att pengarna finns är en viktig del av utvecklingen
            för hela Sverige.
          </note>
          <note type="speaker">
            Anf. 174 KRISTER ÖRNFJÄDER (S) replik:
          </note>
          <note>
            Fru talman! Jag börjar med resultaten. En del av de resultat
            som ni tillgodogör er är effekten av beslut som har fattats under
            den tidigare socialdemokratiska regeringen men som inte fick någon
            praktisk betydelse på grund av att det tar X år eller månader
            innan de får praktisk betydelse. Jag föreslår att Marie Wickberg
            börjar i den änden att hon ser efter när besluten fattades och
            när effekterna kom. Börja där!
          </note>
          <note>
            Vad jag åsyftar är att regeringen motarbetar strukturfonderna
            på europeisk nivå. Man tycker inte att vi i Sverige ska ha dem.
            Man säger att de ska gå till de länder som har störst behov i
            relation till andra länder, inte inom länder. Jag föreslår att
            Marie Wickberg tittar på resonemanget och argumenteringen även
            på den punkten. Det är en sak att stå här, men det är en annan
            sak att se vad som utförs där. Då pratar jag om Bryssel och Strasbourg.
            Det ena är något som står emot det andra. Det är lite olyckligt.
          </note>
          <note>
            Vi har sagt att det är självklart att den typen av stöd ska finnas.
            Vi har också sagt att alla länder ska finnas med inom ramen för
            systemet därför att det inom länder också finns skillnader. Marie
            Wickberg gjorde klart för oss i sitt anförande att det fanns olika
            behov i Sverige. Därför tycker vi att stödet ska finnas i alla
            länder och att det ska utformas på ett sådant sätt att de som
            har störst behov ska ha, men i en fallande skala.
          </note>
          <note type="speaker">
            Anf. 175 MARIE WICKBERG (C) replik:
          </note>
          <note>
            Fru talman! Men då kan vi väl konstatera att vi är ganska överens,
            för det är precis det vi har sagt: Pengarna ska gå dit där de
            behövs bäst. Där är till exempel glesheten ett viktigt kriterium,
            där man kan titta på: Var behövs pengarna? Det är precis det som
            den svenska regeringen har sagt.
          </note>
          <note>
            Sedan har man också sagt att vi ska titta på EU:s totala utgiftsram,
            att vi ska se om alla dessa utgifter verkligen behövs. Där är
            naturligtvis både jordbrukspolitiken och sammanhållningspolitiken
            föremål för översyn, precis som allting annat. Men det handlar
            om att inse att vi befinner oss i ett läge där vi måste vända
            på varje skattekrona.
          </note>
          <note>
            Jag vet inte om det är Socialdemokraternas linje att vi fritt
            ska sprida pengar omkring oss, oavsett om det handlar om EU eller
            om det handlar om Sverige. Det tycker inte jag låter som en ansvarsfull
            och ansvarstagande politik.
          </note>
          <note>
            När det gäller regelförenklingarna kan jag bara titta på ett
            område som jag känner till ganska väl, och det är det jordbrukspolitiska
            området, där vi har regelförenklat med 37,4 procent. Där kan jag
            meddela att det minsann inte fanns några förslag liggande från
            den socialdemokratiska regeringen. Där har vi fått kapa en mängd
            administrativa bördor som har lagts på våra jordbrukare runt om
            i Sverige. Sedan finns det andra exempel: kvartalsredovisning
            av moms, förenklade redovisningsregler och avskaffad revisionsplikt
            för vissa bolag. Det har haft stor betydelse i företagares vardag.
            Såvitt jag vet är inte det socialdemokratiska förslag.
          </note>
          <note type="speaker">
            Anf. 176 BORIANA ÅBERG (M):
          </note>
          <note>
            Fru talman! Regional utveckling handlar i stor utsträckning om
            regional mobilisering kring gemensamma visioner och mål. Det innebär
            att alla delar av Sverige kan och ska utvecklas på sina egna villkor
            och med beaktande av helheten. Lokala förutsättningar och resurser
            för tillväxt och hållbar utveckling ska tas till vara, men det
            är också viktigt att identifiera svagheter och faktorer som hämmar
            utvecklingen samt initiera insatser som motverkar dessa. Det finns
            stora olikheter mellan de olika delarna av Sverige, men dessa
            olikheter är berikande. De utgör en styrka och ger den dynamik
            som krävs för Sveriges utveckling. Utveckling i en del av Sverige
            sker inte på någon annan dels bekostnad. Sveriges tillväxt är
            summan av den tillväxt som skapas i landets alla delar.
          </note>
          <note>
            Det är viktigt med nedifrån-och-upp-perspektivet där de som berörs
            är involverade i besluten. Regionalpolitik som inte har med sig
            de lokala nivåerna kan inte vara framgångsrik. Synen är noll på
            de långa distanserna! På nära håll finns de många nyanserna!,
            om jag får citera Tage Danielsson. Investeringar, företagande,
            innovation och förnyelse, kompetensförsörjning och arbetskraftsutbud
            är områden där det krävs en varierande dialog mellan berörda aktörer
            och samordning mellan insatser på lokal, regional och nationell
            nivå.
          </note>
          <note>
            Målet med den regionala tillväxtpolitiken är att hela Sveriges
            utvecklingskraft, hållbara tillväxtpotential och sysselsättningsmöjligheter
            ska tas till vara på ett hållbart sätt. Naturligtvis omfattar
            den regionala tillväxtpolitiken betydligt fler åtgärder än de
            som finansieras av anslag inom utgiftsområde 19. Regionala hänsynstaganden
            och åtgärder finns i princip inom samtliga utgiftsområden.
          </note>
          <note>
            Ett exempel är landsbygdsprogrammet och den särskilda satsningen
            på Sverige det nya matlandet, som omfattar 160 miljoner kronor
            för åren 20102013.
          </note>
          <note>
            Livsmedelssektorn omsätter ca 200 miljarder kronor och sysselsätter
            62 000 personer. Sektorn är större än både metall- och pappersindustrin
            men står ofta politiskt i skuggan av dessa. Livsmedelssektorn
            är avgörande för levande städer och landsbygd, för att skapa tillväxt
            och utveckling och för att bidra till framtidens sunda matvanor.
          </note>
          <note>
            Jag vill ge ett exempel från mina hemtrakter, Smaka på Skåne,
            som är regionens samordnare i utvecklingen av skånska matföretag.
            Projektet drivs av Region Skåne, och målet är att öka intresset
            för den skånska maten, både i Sverige och utomlands för att på
            så vis öka tillväxten för skånska matföretag. Det är en verksamhet
            som verkligen stärker länkarna mellan landsbygden och städerna
            och bidrar till att nya arbetstillfällen skapas.
          </note>
          <note>
            Fru talman! Generella satsningar på företagande gynnar alla oavsett
            om man bor på landsbygden, i mellanstora städer eller i storstaden.
            Regeringen har under de senaste fem åren arbetat för att skapa
            ett bättre svenskt företagsklimat. Vi har exempelvis avskaffat
            förmögenhetsskatten, reformerat 3:12-reglerna för att minska regelkrånglet
            och därmed öka drivkraften att våga nyanställa samt höjt schablonbeloppet
            i förenklingsregeln.
          </note>
          <note>
            Tillväxt skapas av män och kvinnor i företag i alla delar av
            landet. Offentliga aktörer har en viktig roll i att underlätta
            och stödja företagens utveckling, men den viktigaste rollen spelas
            av individen. Det är individens drivkraft, mod och idéer som ligger
            bakom alla framgångsrika satsningar.
          </note>
          <note>
            Trots att vi har ett jämställt samhälle är kvinnliga företagare
            fortfarande underrepresenterade i statistiken. Kanske behöver
            kvinnor mer uppmuntran och stöd när det gäller att starta företag.
            De flesta män ser sig själva som nya Ingvar Kamprad när de startar
            företag, medan kvinnor oroar sig för kostnader och krav och i
            slutändan ofta väljer en anställning framför företagande.
          </note>
          <note>
            Vi vill därför uppmuntra fler kvinnor att våga ta steget till
            att bli företagare.
          </note>
          <note>
            I december 2009 fattade regeringen beslut om ett treårigt verksamhetsbidrag
            till resurscentrum för kvinnor på sammanlagt 108 miljoner kronor
            under en treårsperiod. Målet för dessa resurscentrum är bland
            annat att synliggöra kvinnors villkor och öka kvinnors inflytande.
            Verksamheten prioriterar insatser inom följande områden: entreprenörskap
            och innovativa miljöer, kompetensförsörjning och ökat arbetskraftsutbud,
            tillgänglighet, strategiskt gränsöverskridande samarbete samt
            landsbygdsutveckling.
          </note>
          <note>
            Jag nämnde Ingvar Kamprad tidigare i mitt anförande. Just Ingvar
            Kamprad är ett exempel på att det går utmärkt att starta företag
            i glesbygd bara man har en bra affärsidé. Och affärsidéer saknas
            inte på landsbygden. Den har en unik potential för turism och
            rekreation, äventyr och upplevelser.
          </note>
          <note>
            I Åre startade 1991 tre driftiga kvinnor Eva-Lena Grape, Marina
            Hansson och Marie Söderhielm Åre Chokladfabrik. I dag, 20 år senare,
            omsätter man 30 miljoner per år och har 25 helårsanställda. Detta
            är ytterligare ett framgångsrikt exempel på att det genom innovation,
            envishet och flexibilitet går att starta och driva företag i glesbygden.
          </note>
          <note>
            Fru talman! Slutligen vill jag säga några ord om reservation
            1, eller snarare den del av reservationen där det påstås att integrationsfrågorna
            har behandlats styvmoderligt inom den regionala tillväxtpolitiken.
            Min uppfattning är att regeringen sedan valet 2006 har arbetat
            målmedvetet och gjort mycket för att underlätta integrationen.
          </note>
          <note>
            Jag yrkar bifall till propositionen och avslag på samtliga motioner.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Hans Rothenberg och Cecilie Tenfjord-Toftby (alla M).
          </note>
          <note type="speaker">
            Anf. 177 KRISTER ÖRNFJÄDER (S) replik:
          </note>
          <note>
            Fru talman! Vi har hört många vackra ord från talarstolen både
            nu och tidigare. Det har pratats om utbildning, om att minska
            utanförskap, om att man ska se till att arbetsmarknaden får tillgång
            till den arbetskraft man behöver och så vidare.
          </note>
          <note>
            Just nu pratar vi alltså om den regionalpolitik som bedrivs i
            Sverige. Ett av de ben som regionalpolitiken står på när det gäller
            samordningspolitiken det är den enda regionalpolitik vi har för
            närvarande är Socialfonden.
          </note>
          <note>
            Vi har alla de senaste veckorna fått information om att regeringen
            inte har för avsikt att genomföra det som man tidigare har sagt
            ska gälla för programperioden 20072013. Det handlar om att man
            inte tänker söka motsvarande 1,4 miljarder kronor.
          </note>
          <note>
            Man är tydligen inte beredd att gå in med egna pengar trots att
            man säger att behovet finns och att man anstränger sig. En del
            säger till och med att det är den bästa regeringen på det hela,
            vilket motbevisas av den här situationen.
          </note>
          <note>
            Jag undrar om man från Moderaternas sida tycker att det är ett
            rimligt sätt att lösa problemet med utanförskap på. Man avstår
            från pengar som vi tidigare har varit med och betalat till EU.
          </note>
          <note>
            Om man nu tycker det, har man för avsikt att tillskjuta de pengarna
            på något annat sätt? Vi har nämligen inte sett någonting sådant
            i budgeten.
          </note>
          <note type="speaker">
            Anf. 178 BORIANA ÅBERG (M) replik:
          </note>
          <note>
            Fru talman! Jag håller inte med Krister Örnfjäder om att den
            enda regionalpolitik som bedrivs är den politik som sker i samband
            med fördelningen av de regionala strukturfonderna. Det görs mycket
            mer på alla nivåer.
          </note>
          <note>
            Regeringen vill verkligen att alla delar av landet ska utvecklas.
            Storstäderna och landsbygden ska utvecklas i symbios som helhet
            och föra landets utveckling framåt.
          </note>
          <note>
            När det gäller integrationen har sedan regeringen tillträdde
            2006 arbetslinjen varit en av de viktigaste reformer som man har
            genomfört.
          </note>
          <note>
            Människor ska växa och utvecklas genom eget arbete. Det är det
            enda möjliga sättet för utveckling att människor bidrar och har
            starkare självförtroende. Fördelningen av pengar är en annan regerings
            signum.
          </note>
          <note type="speaker">
            Anf. 179 KRISTER ÖRNFJÄDER (S) replik:
          </note>
          <note>
            Fru talman! Jag fick inte svar på frågan, men jag kan kommentera
            det som skulle vara svaret.
          </note>
          <note>
            Vi har tidigare här i dag hört att utanförskapet inte har minskat.
            Det ligger fortfarande kvar. Arbetslinjen har inte blivit någon
            större succé. Vi har en arbetslöshet på över 8 procent, och vi
            har en ungdomsarbetslöshet som aldrig har varit så hög som nu.
            Det bara rullar på med misslyckandena.
          </note>
          <note>
            Jag kanske uttryckte mig lite otydligt när det gäller vad som
            är regionalpolitik. Det jag talar om är de pengar och åtgärder
            som i budgeten anses vara regionalpolitisk tillväxt. Det är vad
            vi står här och diskuterar.
          </note>
          <note>
            Jag vet att det finns även andra områden. Men även på andra områden
            får regeringen stryk. Om vi till exempel talar om infrastruktur
            innebär det att regeringen är sämre på infrastruktur.
          </note>
          <note>
            Trots att den säger att den ska lösa problemet och att det ska
            bli bättre blir det sämre. Sedan får man komma lite grann i efterhand
            och lösa problemen.
          </note>
          <note type="speaker">
            Anf. 180 BORIANA ÅBERG (M) replik:
          </note>
          <note>
            Fru talman! Vi diskuterar nu budgeten för 2012. I de regionala
            strukturfondsprogrammen satsas 3,6 miljarder på utvecklingsinsatser
            år 2013.
          </note>
          <note>
            Vi får också insatser genom europeiska socialfonden, som Krister
            Örnfjäder nämnde. Det är 2,8 miljarder under samma period. Jag
            skulle vilja att vi håller oss till det år vi diskuterar.
          </note>
          <note>
            När det gäller diskussionen om de framtida satsningarna inom
            strukturfondsprogrammen i den europeiska socialfonden pågår förhandlingarna.
            Beslut kommer inte att fattas förrän 2013. Låt oss inte gå händelserna
            i förväg.
          </note>
          <note>
            När det gäller ungdomsarbetslösheten vågar jag påstå att anledningen
            till att så många ungdomar har svårt att hitta jobb är det havererade
            socialdemokratiska utbildningssystemet, där eleverna tillåts gå
            genom skolan utan att lära sig någonting och utan att få några
            praktiska färdigheter och kunna vara attraktiva på arbetsmarknaden.
            Detta har vi försökt vända genom den nya skollagen och genom införandet
            av praktiska utbildningar som rustar ungdomarna bättre.
          </note>
          <note>
            Dessutom har vi sänkt arbetsgivaravgifterna för att anställa
            ungdomar. Vi har också insatsen med sänkt restaurangmoms, som
            ni skrattar åt. Den kommer också att ge tusentals jobb till ungdomar
            och andra som står långt från arbetsmarknaden.
          </note>
          <note>
            15 § Beslut om uppskjuten ärendebehandling
          </note>
          <note>
            Kammaren beslutade på förslag av förste vice talmannen att pågående
            ärende samt återstående ärende på dagens föredragningslista skulle
            uppskjutas till morgondagens sammanträde.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 december
          </note>
          <note>
            Helena Leander
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 17 januari.
          </note>
          <note>
            18 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 19 december
          </note>
          <note>
            Anders Ygeman
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 17 januari.
          </note>
          <note>
            19 § Kammaren åtskildes kl. 23.06.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
