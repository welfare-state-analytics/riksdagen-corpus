<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--79</head>
          <docDate when="2011-03-01">2011-03-01</docDate>
        </div>
      </front>
      <body>
        <div>
          <note n="3275668f">
            ﻿
          </note>
          <note n="0d1b54db">
            Riksdagens protokoll
          </note>
          <note n="95dd60df">
            2011/12:79
          </note>
          <note type="date" n="4d9d9a58">
            Torsdagen den 1 mars
          </note>
          <note n="48d651a4">
            Kl. 12:00 - 20:50
          </note>
          <note n="1a81485e">
            1 § Justering av protokoll
          </note>
          <note n="2b9ccc07">
            Justerades protokollet för den 24 februari.
          </note>
          <note n="d3ba0db3">
            2 § Tillkännagivande om Prinsessan Estelles födelse
          </note>
          <note n="4322362c">
            Upplästes följande till riksdagen inkomna tillkännagivande:
          </note>
          <note n="8683622b">
            H.K.H. Kronprinsessan har den 23 februari 2012 nedkommit med
            en dotter. Hon kommer att få namnen Estelle Silvia Ewa Mary. Hon
            kommer att kallas Estelle.
          </note>
          <note n="377e5592">
            Svante Lindqvist
          </note>
          <note n="fc1335d0">
            Tredje vice talmannen anmälde att talmannen vid en ceremoni på
            Haga slott den 24 februari 2012 till Deras Kungliga Högheter Kronprinsessan
            Victoria och Prins Daniel framfört riksdagens lyckönskningar med
            anledning av den glädjande tilldragelsen.
          </note>
          <note n="9502b289">
            3 § Anmälan om återtagande av plats i riksdagen
          </note>
          <note n="649c917c">
            Tredje vice talmannen meddelade att Erik A Eriksson (C) skulle
            återta sin plats i riksdagen från och med den 5 mars, varigenom
            uppdraget som ersättare skulle upphöra för Marie Wickberg (C).
          </note>
          <note n="212624b0">
            4 § Ny riksdagsledamot
          </note>
          <note n="fa8dd215">
            Upplästes och lades till handlingarna följande från Valprövningsnämnden
            inkomna
          </note>
          <note n="76fe03f2">
            Berättelse om granskning av bevis för riksdagsledamot
          </note>
          <note n="aca52c43">
            Till Valprövningsnämnden har från Valmyndigheten inkommit bevis
            om att Rune Wikström (M), utsetts till ny ledamot av riksdagen
            fr.o.m. den 19 mars 2012 sedan Malin Löfsjögård (M) avsagt sig
            uppdraget.
          </note>
          <note n="19a54834">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note n="69d5bacd">
            Marianne Eliason
          </note>
          <note n="aea39e1c">
            /Kerstin Siverby
          </note>
          <note n="6ef93c38">
            sekreterare
          </note>
          <note n="492e17cd">
            5 § Anmälan om nya ersättare
          </note>
          <note n="649dbf82">
            Tredje vice talmannen anmälde
          </note>
          <note n="801cffa1">
            att Johnny Munkhammar (M) skulle tjänstgöra som ersättare för
            statsrådet Ewa Björling (M) från och med den 19 mars tills vidare,
          </note>
          <note n="b0b29ad0">
            att Metin Ataseven (M) skulle tjänstgöra som ersättare för arbetsmarknadsminister
            Hillevi Engström (M) från och med den 19 mars tills vidare,
          </note>
          <note n="95d28f51">
            att Edip Noyan (M) skulle tjänstgöra som ersättare för Mikael
            Sandström (M) under tiden den 19 mars4 oktober samt
          </note>
          <note n="9e7dc203">
            att Bino Drummond (M) skulle tjänstgöra som ersättare för Eliza
            Roszkowska Öberg (M) under tiden den 19 mars30 april.
          </note>
          <note n="87c53de7">
            6 § Avsägelse
          </note>
          <note n="8dfa9fab">
            Tredje vice talmannen meddelade att Bengt Berg (V) avsagt sig
            uppdraget som ledamot i kulturutskottet från och med den 2 mars.
          </note>
          <note n="665373b6">
            Kammaren biföll denna avsägelse.
          </note>
          <note n="a8e1e050">
            7 § Anmälan om kompletteringsval till kulturutskottet
          </note>
          <note n="8cdc4d0f">
            Tredje vice talmannen meddelade att Vänsterpartiets riksdagsgrupp
            på grund av uppkommen vakans anmält Lars Ohly som ledamot i kulturutskottet
            från och med den 2 mars.
          </note>
          <note n="ea0270e3">
            Tredje vice talmannen förklarade vald från och med den 2 mars
            till
          </note>
          <note n="df0e278c">
            ledamot i kulturutskottet
          </note>
          <note n="121f8386">
            8 § Anmälan om personlig ersättare för särskild företrädare för
            partigrupp
          </note>
          <note n="b8b47673">
            Tredje vice talmannen meddelade att Socialdemokraternas riksdagsgrupp
            anmält Berit Högman (S) som personlig ersättare för särskild företrädare
            för partigruppen.
          </note>
          <note n="98713833">
            9 § Anmälan om inkommet protokollsutdrag från utskott
          </note>
          <note n="48de6925">
            Tredje vice talmannen anmälde att ett utdrag ur prot. 2011/12:18
            för tisdagen den 28 februari i ärende om subsidiaritetsprövning
            av EU-förslag inkommit från försvarsutskottet.
          </note>
          <note n="9dae0b01">
            10 § Anmälan om inkomna faktapromemorior om förslag från Europeiska
            kommissionen
          </note>
          <note n="3639c211">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="4627e703">
            KOM(2011)835
          </note>
          <note n="8a664ac3">
            KOM(2012)10
          </note>
          <note n="85f387a0">
            11 § Anmälan om fördröjt svar på interpellation
          </note>
          <note n="1a7cc5aa">
            Till riksdagen hade inkommit följande skrivelse:
          </note>
          <note n="e31e8383">
            Interpellation 2011/12:268
          </note>
          <note n="ffdc2e36">
            Interpellation 2011/12:268 Relationen till palestinsk högre utbildning
            och forskning
          </note>
          <note n="629394f4">
            Interpellationen kommer att besvaras tisdagen den 17 april 2012.
          </note>
          <note n="ab712738">
            Skälet till dröjsmålet är sedan tidigare inbokade resor och engagemang.
          </note>
          <note n="9f3755e4">
            Jan Björklund
          </note>
          <note n="fecdd9a3">
            12 § Hänvisning av ärenden till utskott
          </note>
          <note n="0812845d">
            Föredrogs och hänvisades
          </note>
          <note n="3b5d18c6">
            13 § Mineralpolitiska frågor
          </note>
          <note n="0635e985">
            Föredrogs
          </note>
          <note type="speaker" n="438b52c8">
            Anf. 1 KARIN ÅSTRÖM (S):
          </note>
          <u who="Q4563087" xml:id="i-ed438da0a35f31bf-0" n="552998da">
            <seg n="9ea7499c">
              Fru talman! Jag börjar med att yrka bifall till reservation 6
              som handlar om uranbrytning.
            </seg>
            <seg n="dd5c8dc3">
              Jag kommer att ägna mitt anförande åt det strategiska programmet
              för mineral- och gruvnäringen. Det har vi i näringsutskottet nu
              majoritet för i detta betänkande. Det är ett motionsförslag från
              Socialdemokraterna om att Sverige behöver ett sammanhållet nationellt
              program för en framåtsyftande offensiv och aktiv gruvnärings-
              och miljöpolitik.
            </seg>
            <seg n="2bdd3ad8">
              Mineral- och gruvnäringen är en strategiskt oerhört viktig näring
              för Sverige. Inte minst kan vi se det i den alltmer globala utveckling
              som sker i världen där efterfrågan på våra svenska mineraler och
              metaller har ökat starkt de senaste åren.
            </seg>
            <seg n="aeeb3ab1">
              Det blev mycket tydligt för oss i näringsutskottet när vi var
              på vår resa i Kina i höstas och fick ta del av deras oerhört starka
              tillväxt. Där räknar man med att år 2050 kommer hela Ostasien
              med minst tre miljarder människor att ha uppnått samma välstånd
              som vi i västvärlden har. Det är bra, men en av de många byggstenarna
              för att nå detta är bland annat våra svenska metaller och mineraler.
            </seg>
            <seg n="4a949220">
              Våra svenska mineraler är ju också oerhört viktiga för Europa.
              Enbart LKAB, som är mycket känt, står för drygt 90 procent av
              Europas järnmalmsproduktion.
            </seg>
            <seg n="8bd6fea2">
              Fru talman! Den växande gruvindustrin med vidareförädling kommer
              att spela en viktig roll för att bygga den svenska ekonomin fortsatt
              stark. Det handlar om oerhört många nya jobb. Enbart i Norrbotten
              räknar man med att anställa ca 5 000 personer de närmaste åren.
              Om vi lägger till det som sker i Västerbotten, Bergslagen och
              fler områden i Sverige där vi har nyupptäckta gruvfyndigheter
              handlar det om ytterligare tusentals nya jobb.
            </seg>
            <seg n="9c38fad7">
              Detta är beräkningar på direkta jobb inom gruvorna. Men vi måste
              ta med att varje gruvjobb genererar tre till fem andra arbetstillfällen
              i det som finns runt omkring. Vi pratar om en oerhört starkt tillväxt
              för Sverige.
            </seg>
            <seg n="8dbe603a">
              I gruvkommunerna lever samhällena i symbios med gruvan. Därför
              ställs krav på att gruvnäringen ska ha och ta till vara och värna
              bra miljöer med starka miljö- och klimatinsatser.
            </seg>
            <seg n="185f7d99">
              Det behövs mer av samhällsentreprenörer som bygger våra framtida
              gruvsamhällen. Så sade rektorn på Bergsskolan som vi i näringsutskottet
              besökte för några veckor sedan. Det är så sant, så sant.
            </seg>
            <seg n="c38dd973">
              Det gäller att vi ligger i framkant vid användande av miljövänlig
              teknik och även satsningar på forskning och innovation inom området.
              Vi i Sverige kan bli bättre på det område där vi spetsar klimatsmarta
              tekniska produkter. Det ger dessutom nya jobb och gröna jobb.
              Vi välkomnar också en vidareförädling.
            </seg>
            <seg n="5594a376">
              Fru talman! Det är därför bra att regeringen nu har vaknat upp
              och gett SGU en ny roll i att bistå regeringen att ta fram en
              svensk mineralstrategi. Men det räcker inte med det regeringen
              menar med att bistå. Här krävs starkare krafttag för att vi i
              Sverige ska kunna fortsätta att ligga i framkant. Det krävs också
              av politiken att man tar ett helhetsgrepp.
            </seg>
            <seg n="2e9428e0">
              SGU kan inte jobba ensamt med att bistå regeringen med den mineralpolitiska
              strategin. Näringen måste på ett mycket tidigare stadium få en
              allt aktivare roll och vara med i det arbetet, liksom politiken
              och akademin ska vara där. Vi behöver, liksom man gjort i Finland,
              ta ett mer kraftfullt initiativ till en samlad nationell gruvindustripolitik.
            </seg>
            <seg n="0c458106">
              Fru talman! När vi gör det finns det vissa områden som vi tycker
              är viktigare än andra.
            </seg>
            <seg n="942adbba">
              Det behövs förbättringar av vägar och järnvägar för att få ut
              malmen från gruvorna. Som vi alla vet ligger de nyupptäckta gruvfyndigheterna
              ofta i väglöst land.
            </seg>
            <seg n="d957fdf9">
              Ta exemplet med Northland Resources nya gruvor i Pajala, Tapoli
              och Sahavaara. Det alternativ som står till buds nu är att de
              ska transportera malmen med tunga lastbilar från Kaunisvaara till
              Svappavaara. Sedan tänker man lasta över på järnväg för att transportera
              vidare till utskeppningen i Narvik. Det är en befintlig vägsträcka
              på ca 15 mil enkel väg som ska trafikeras.
            </seg>
            <seg n="a1dfdf8e">
              Nu finns förslag om att man ska göra vägförbättringar, broförstärkningar
              etcetera. Men det kommer att innebära att 90 ton tunga lastbilar
              kommer att rulla var sjätte sjunde minut. Det bor människor längs
              vägen. Lastbilarna kommer dessutom att rulla dygnet runt, 24 timmar
              om dygnet. Det behövs ca 450 chaufförer för att klara av det.
            </seg>
            <seg n="1fb2a4c5">
              Här måste vi tänka i en förlängning: Hur kommer detta att se
              ut om ett antal år? Det vore självfallet bättre att diskutera
              järnvägslösningar på en sådan här sträcka.
            </seg>
            <seg n="3f80b98b">
              Nu ser det ut olika från gruvort till gruvort, men vi vet att
              såväl järnvägs- som vägkapaciteten i dag är oerhört begränsande
              för en fortsatt utveckling av näringen. För att lyckas med detta
              krävs, än en gång, en mycket mer offensiv och nära samverkan mellan
              berörda instanser.
            </seg>
            <seg n="9af839fe">
              För det andra, fru talman, måste vi se över tillståndsprocesserna
              och förbättra dem. Det har varit en genomgående fråga till oss
              som politiker på de resor vi har gjort då vi har besökt näringen.
              Det handlar framför allt om att gällande miljörestriktioner ska
              gälla. Så är det också för företagen; de vill inte ha några särdeles
              stora förändringar när det gäller miljörestriktionerna. Däremot
              tycker de att själva handläggningsprocessen är besvärlig. Om det
              nu inte är möjligt att korta ned den menar vi att ytterligare
              resurser måste tillskjutas länsstyrelserna och miljödomstolen.
              Det är exempelvis inte försvarbart att det ska ta hela 22 månader,
              som det gjorde för LKAB, att få Gruvberget i Svappavaara godkänt.
            </seg>
            <seg n="425cece1">
              För det tredje behöver kommunerna förutsättningar att möta den
              ökande efterfrågan på bostäder, skolor, barnomsorg och annan offentlig
              service. De kommuner där gruvorna finns lever i ett symbiotiskt
              förhållande med gruvan. Gruvorna går inte att flytta som andra
              företag, och därför uppstår speciella förhållanden.
            </seg>
            <seg n="ab3c9a2f">
              Att gruvorna dessutom finns i de mindre kommunerna gör inte saken
              lättare. Där finns ofta en tung arbets- och skuldbörda inom kommunen.
              Därför behöver vi mer av samhällsentreprenörer och mer av samverkan
              mellan politiken, näringen och kommunerna på ett mycket tidigare
              stadium än vad som nu sker.
            </seg>
            <seg n="a974584d">
              För det fjärde vill jag säga något om kompetensförsörjningen.
              Näringen har ropat länge efter utbildad arbetskraft inom alla
              sektorer i gruvnäringen. Vi menar att vi måste säkerställa detta
              genom att investera i människors förmåga till omställning för
              att de ska kunna ta de nya jobb som finns och som kommer. Vi har
              en oerhört hög arbetslöshet på många håll i vårt land, men de
              arbetslösa saknar oftast den rätta utbildningen för att kunna
              ta dessa jobb. Vi behöver en starkare och mer kraftfull nationell
              samverkan!
            </seg>
            <seg n="9ffb3fea">
              För det femte och sista, fru talman, behöver vi mer väga in förhållandet
              mellan å ena sidan näringen och den expansion som sker och å andra
              sidan riksintressena i form av miljömål och nyare kunskaper om
              hur miljö och omgivning påverkas av den gruvnäring som nu växer.
              Vi behöver mer av forskning och innovation på detta stora och
              intressanta område.
            </seg>
            <seg n="9621d6cb">
              Fru talman! Vi behöver med detta en mer aktiv näringspolitik
              med ett sammanhållet program för gruvnäringen och miljön.
            </seg>
          </u>
          <note type="speaker" n="8ef4ecaa">
            Anf. 2 LISE NORDIN (MP):
          </note>
          <u who="Q4970036" xml:id="i-496a970acc98e594-0" n="0fa482af">
            <seg n="ac08d224">
              Fru talman! I dag diskuterar vi både gruvindustrin generellt
              och uranbrytning specifikt. Miljöpartiet föreslår tillsammans
              med den övriga oppositionen ett program för gruv- och mineralindustrin.
              För oss är det avgörande att det ställs moderna miljökrav på gruvindustrin,
              att det satsas på järnväg för transporterna och att näringen ställs
              under en långsiktigt hållbar utveckling.
            </seg>
            <seg n="2ada094d">
              Uranbrytning kan aldrig ske på miljömässigt acceptabla sätt.
              Vissa hävdar att uranbrytning här skulle ske på ett acceptabelt
              sätt eftersom Sverige har ett rykte om att ha högt ställda krav.
              Men när inte ens ett statligt bolag som Vattenfall i ett ekonomiskt
              utvecklat land som Australien klarar att garantera grundläggande
              miljö- och hälsokrav är det en tydlig signal om att uranbrytning
              inte bör ske någonstans.
            </seg>
            <seg n="08640004">
              Brytning av uran liknar inte brytning av något annat mineral.
              Uran är radioaktivt. Långsiktiga studier visar att förekomsten
              av cancer och genetiska skador är större hos arbetare vid urangruvor
              än hos den övriga befolkningen.
            </seg>
            <seg n="60e28c6c">
              Försöken med svensk uranbrytning upphörde i Skövde för över 40
              år sedan därför att grundvattnet förgiftats, och lokalbefolkningen
              protesterade. Hela 85 procent av den radioaktivitet som finns
              i malmen lämnas kvar som gruvavfall. Resterna efter brytningen
              innehåller ofta höga halter av tungmetaller. Staten har tvingats
              finansiera saneringen av detta område i Skövde, och marken är
              obrukbar under mycket lång tid.
            </seg>
            <seg n="a61a12f4">
              Utländska företag investerar just nu stora pengar för att få
              söka efter uran i svensk mark. Detta gör de därför att de bedömer
              att de kommer få till stånd en uranbrytning. Det är ett stigande
              världsmarknadspris på uran som gör att Sverige än en gång står
              inför hotet om uranbrytning.
            </seg>
            <seg n="a615b234">
              I riksdagen finns glädjande nog en majoritet för ett uranbrytningsförbud.
              Dess värre stoppas ett förbud av att Centerpartiet inte vågar
              rösta för ett förbud av rädsla för att reta regeringskollegerna.
              När Miljöpartiet tidigare år har lagt fram förslag om ett uranbrytningsförbud
              har C-märkta ledamöter skyllt på detaljer i formuleringen. För
              att underlätta för centerpartisterna formulerade vi i år förslaget
              ordagrant med Centerpartiets eget stämmobeslut: en utredning om
              ett lagstiftat förbud.
            </seg>
            <seg n="4ceff45a">
              Allt fler ställer frågan var Centerpartiets smärtgräns går. Vad
              är det för mening med att sitta i en regering om man inte lyckas
              påverka politiken? Man har tillåtit ny kärnkraft, utbyggnadstakten
              av förnybart har minskat och man står inte upp för ett förbud
              mot uranbrytning.
            </seg>
            <seg n="8cbe7be5">
              I andra frågor har en majoritet gjort upp i riksdagen om frågor
              som är viktiga. Senast denna vecka har en majoritet bildats utan
              att regeringen är enig denna gång om frågan om insemination av
              kvinnor. Att Centerpartiet inte vågar bilda en majoritet med oss
              om förbud mot uranbrytning kan jag bara tolka som att man inte
              tycker att frågan är tillräckligt viktig.
            </seg>
            <seg n="e727129d">
              Om Centerpartiet ställde sig bakom det förslag som Miljöpartiet,
              Socialdemokraterna och Vänsterpartiet här har lagt fram skulle
              det innebära att regeringen får i uppdrag att genomföra en utredning
              om ett lagstiftat förbud. Det skulle ge ett tydligt besked till
              skillnad från dagens situation.
            </seg>
            <seg n="cbed1875">
              Dagens regelverk är mycket oklart, och regeringspartierna gör
              olika tolkningar av om uranbrytning är möjlig i Sverige. Centerpartister
              har tidigare använt argumentet att dagens lagstiftning garanterar
              att det inte blir någon brytning. Folkpartiets Jan Björklund uttalade
              sig nyligen i Agenda , där han sade att det är tillåtet att bryta
              uran i Sverige och att det inte finns några planer på att ändra
              regelverket.
            </seg>
            <seg n="3e1e121b">
              Dessa oklarheter om vad som gäller gynnar ingen. Vad är det för
              näringspolitik att låta företag investera miljontals kronor i
              att provborra efter uran om regeringen inte avser att låta dem
              bryta? Vad är det för landsbygdspolitik att låta dessa bygder
              leva under hotet om uranbrytning? Hur ska man våga investera i
              turism, förnybart eller gröna näringar om man inte vet att man
              kommer att få ha marken i fred? I Nianfors i Hudiksvall har hotet
              om uranbrytning lett till att en planerad satsning på fisketurism
              har lagts ned. I Skövde har hotet lett till uteblivna satsningar
              på gröna näringar. I Jämtland är kommunerna runt Storsjön oroliga
              för att få dricksvattnet förstört om uranbrytning kommer till
              stånd i Oviken. Hotet om uranbrytning lägger en död hand över
              orternas utveckling.
            </seg>
            <seg n="d764b7d0">
              Redan provborrningen får alltså stora negativa konsekvenser.
              Många familjer har i generationer kämpat emot provborrningen.
              Det lokala samhället har inget att sätta emot när utländska företag
              vill provborra. Miljöpartiet föreslår därför ett tillfälligt moratorium
              för provborrning medan man nu utreder ett lagstiftat förbud mot
              uranbrytning. Om inte förslaget om ett lagstiftat förbud mot brytning
              får en majoritet är det minsta som Centerpartiet borde ställa
              upp på att ge kommunerna en möjlighet att säga nej även i prospekteringsfasen.
            </seg>
            <seg n="826bf8c7">
              Uranbrytning är en öm punkt för alla som accepterar kärnkraft.
              I dag importerar Sverige uran från länder som Namibia, Kazakstan,
              Australien och Kanada. I de två senare fallen endast från områden
              där det bor ursprungsbefolkning. Uranbrytning är ett klassiskt
              exempel på en miljöorättvisa där fattiga människor och deras miljö
              drabbas.
            </seg>
            <seg n="8f962ba5">
              Miljöpartiet ger ett tydligt besked i denna kammare: Uranbrytning
              är ej önskvärd vare sig i Sverige eller i andra länder. Det finns
              ett alternativ. Genom att ställa om till 100 procent förnybar
              energi behöver vi varken ha import av uran på vårt samvete eller
              utsätta svenska bygder för brytningen.
            </seg>
            <seg n="382f21fa">
              Både utanför riksdagen och på många drabbade orter ordnas just
              i denna stund manifestationer till stöd för ett uranbrytningsförbud.
              Det är hög tid för ett beslut som garanterar att brytning inte
              kommer att ske. Det skulle lyfta en enorm börda från axlarna hos
              dem som bor i de hotade områdena.
            </seg>
            <seg n="81ff8e94">
              Fru talman! Sverige förtjänar ett förbud mot uranbrytning. Jag
              yrkar bifall till reservationerna 3, 4 och 5.
            </seg>
          </u>
          <note type="speaker" n="a73e997d">
            Anf. 3 LARS ISOVAARA (SD):
          </note>
          <u who="Q213126" xml:id="i-efa7f46bdfc34f65-0" n="21d1d0ac">
            <seg n="2bd544be">
              Fru talman! Jag vill börja med att yrka bifall till reservation
              2.
            </seg>
            <seg n="6364e61e">
              Att gruv- och mineralnäringen har en stor betydelse för Sveriges
              ekonomi är nog de flesta överens om. Det beräknas att den svenska
              mineralindustrin sysselsätter nästan 60 000 människor och årligen,
              tillsammans med stål- och metallverken, omsätter 220 miljarder
              kronor.
            </seg>
            <seg n="18e3fe9b">
              Mineralnäringen svarar för nästan 20 procent av nettoexportvärdet.
              Många är de svenska innovationer som har sin grund i behovet av
              att bryta och transportera mineral. Dynamit, avancerade gruvborrmaskiner
              och krossanläggningar har alla i sin tur medfört en uppbyggnad
              av välståndsskapande världsföretag.
            </seg>
            <seg n="72714420">
              Gruv- och mineralnäringen har den stora fördelen att arbetstillfällena
              inte kan flyttas utomlands. Tvärtom kan svenskt gruvtekniskt kunnande
              och avancerad tjänsteexport inom mineralbranschen utgöra en god
              grund för att skapa nya arbetstillfällen i Sverige. I Sverige
              finns dessutom avancerad kunskap för att ta fram energimässigt
              effektiva och miljövänliga processer inom smältverksindustrin.
            </seg>
            <seg n="38b8ff6d">
              Det statliga gruvbolaget LKAB visade 2011 ett rörelseresultat
              på nästan 15 miljarder kronor. Investeringstakten har uppgått
              till 5 miljarder kronor per år under de senaste sju åren.
            </seg>
            <seg n="31f67556">
              Det är i sanning glädjande att nu se hur bygder som för några
              årtionden sedan ansågs mer eller mindre utdöende nu blomstrar
              upp och återfår tron på framtiden. Det talas om nyöppningar av
              gruvor i närheten av sysselsättningsmässigt hårt prövade orter
              i Bergslagen. Bara för någon vecka sedan blev slutfinansieringen
              av Kaunisvaaraprojektet klart och det i tider då banker och investerare
              har blivit återhållsamma på grund av de ekonomiska osäkerhetsfaktorer
              som råder ute i Europa.
            </seg>
            <seg n="e9863a44">
              Inget är dock så bra att det inte kan bli än bättre. I detta
              läge, med den framtidsoptimism som finns inom gruvnäringen, är
              det av särskild vikt att politiken med dess möjligheter intar
              en offensiv roll och ser till att tillhandahålla de verktyg som
              behövs för att alla dessa satsningar ska utfalla på det mest gynnsamma
              sättet.
            </seg>
            <seg n="07f86c30">
              Fru talman! Gruvbranschen i Norrbotten räknar med 5 000 nya arbetstillfällen
              under de närmaste åren. Med kringeffekter får vi räkna med uppåt
              15 000 nya arbetstillfällen. Om inte nu, när ska man annars satsa
              och vara offensiv? Om inte nu, vid vilken tidpunkt ska man annars
              bygga ut nödvändig infrastruktur i form av järnvägar och vägar?
              Om inte nu, vid vilken tidpunkt ska man annars satsa på utbildning
              inom gruvnäringen?
            </seg>
            <seg n="ccc78437">
              Det finns all anledning för staten att ta initiativ med riktning
              mot framtiden. Detta är av särskild vikt för ett litet land som
              Sverige. Vi har helt enkelt inte råd att slarva bort denna möjlighet.
              Jag menar att detta är för nationen alltför viktiga frågor för
              att helt kunna lämnas över till kvartalsekonomin. Vi måste lyfta
              blicken mot en längre bort belägen horisont.
            </seg>
            <seg n="0c1786cb">
              En samverkan mellan stat och näringsliv har historiskt sett många
              gånger visat sig vara lyckosam. Låt mig bara ta ett exempel. Var
              skulle exempelvis det som en gång hette Asea ha stått i dag inom
              överföring av högspänd likström om inte staten hade satsat på
              vattenkraften i norr? I dag ser vi hur det som nu heter ABB är
              i världstopp när det gäller denna kunskap.
            </seg>
            <seg n="0bbce6e1">
              Under de senaste decennierna har tyvärr pendeln verkat åt ett
              håll där offentliga satsningar och teknikupphandlingar mer eller
              mindre har ansetts vara av ondo. Som en sidovinkling noterar jag
              med viss förvåning att statliga Fjärde AP-fonden tackade nej till
              att investera i Kaunisvaaraprojektet men att norska och finska
              pensionsfonder tackade ja.
            </seg>
            <seg n="91399379">
              Nu är det inte bara en uppbyggnad av infrastrukturen som kan
              underlätta för gruvnäringen. Minst lika viktigt är att tidsspannet
              för tillståndsfrågor minimeras. Vi kan inte låta för landet viktiga
              framtidssatsningar försenas på grund av saktfärdig handläggning.
              Detta behöver inte nödvändigtvis betyda att viktiga miljöprövningar
              riskerar att få en undermålig handläggning.
            </seg>
            <seg n="b23dfc62">
              Fru talman! Ibland får jag det intrycket av debatten att det
              skulle råda ett slags motsatsförhållande mellan gruv- och mineralnäring
              och miljöintressen. Det synes mig märkligt då det ena faktiskt
              kräver det andra. Hur skulle vi kunna bygga vindkraftverk om vi
              samtidigt inte fick bryta mineraler? Överföring av elström kräver
              kopparledningar. Hur skulle vi kunna satsa på solceller om vi
              inte fick tillgång till sällsynta jordartsmetaller? Avancerad
              miljöteknik i form av exempelvis lågenergilampor, katalysatorer
              i bilar och datorer för att styra effektiva energiprocesser kräver
              att vi har tillgång till metaller och i många fall sällsynta metaller.
              Bara till en mobiltelefon går det åt ca 40 olika råmaterial bland
              annat litium, tantal, kobolt och så vidare.
            </seg>
            <seg n="92463a2a">
              Ett av de större problemen är att brytningen av många nödvändiga
              metaller är begränsad till ett fåtal länder. Kina producerar 95
              procent av de sällsynta jordartsmetallerna och Brasilien 90 procent
              av all niob. Niob är en viktig beståndsdel i avancerade metallegeringar.
              Sydafrika producerar nästan 80 procent av allt rodium som krävs
              för bilkatalysatorn. En miljöbil innehåller 1015 kilo sällsynta
              jordartsmetaller, och allt detta utvinns utanför Europa.
            </seg>
            <seg n="64b0ea78">
              Utan att djupare gå in på de utrikes- och handelspolitiska aspekterna
              kan man konstatera att vi i många fall är beroende av metaller
              som utvinns i länder som i vissa fall kanske inte alltid har en
              helt solklar politisk utveckling på sikt. Jag vill ta tillfället
              i akt att påminna om vad som kan hända med oljetillgången om Iran
              skulle stänga av Hormuzsundet med eventuellt efterföljande reaktioner
              från USA. En femtedel av alla oljetransporter till havs passerar
              Hormuzsundet.
            </seg>
            <seg n="eb4e5103">
              Det för tankarna vidare till våra egna mineraler och oberoendet.
              Det är viktigt att det görs prospekteringar i vårt land för att
              säkra tillgången till mineraler som är eller kan bli strategiskt
              betydelsefulla. Utan spaning ingen aning, som det heter. Dessutom
              ser jag faktiskt hellre att det bryts mineraler i Sverige än i
              länder med betydligt sämre, för att inte säga helt obefintlig,
              mineral- och miljölagstiftning.
            </seg>
            <seg n="e88ed78c">
              Fru talman! Allt som nu har tagits upp löses enligt min mening
              på ett bättre sätt om det finns en nationell mineralstrategi som
              visar färdriktningen. Målet bör därför också sättas högt. Varför
              ska vi vara sämre än Finland som redan har en mineralstrategi?
              Många spörsmål är av intresse. Vad kan göras med de hightechmetaller
              som ligger i varphögar? Vilken processutveckling behövs för att
              kunna ta till vara dessa metaller? Återvinning av metaller görs
              redan, men metoder och uppsamling går säkert att utveckla än mer.
              Det behövs utveckling av effektivare brytningsmetoder och transportlösningar.
              Det handlar om metallurgi. Hur tar vi fram nya legeringar? Hur
              producerar vi med än lägre miljöpåverkan? Det handlar om intensivare
              prospektering. Listan kan göras lång. En sak är jag dock helt
              övertygad om, en satsning på teknik och teknisk utveckling kommer
              att betala tillbaka mångfalt.
            </seg>
            <seg n="94d20213">
              Till sist vill jag säga att när vi nu ser hur gruvbolagen uppvisar
              goda resultat finns det faktiskt anledning att fundera över om
              inte ersättningsnivåerna till markägare borde höjas. Ersättningsnivåerna
              har legat stilla under en lång tid, och det finns starka skäl
              att utreda om det går att förändra dessa.
            </seg>
          </u>
          <note type="speaker" n="67e87902">
            Anf. 4 KENT PERSSON (V):
          </note>
          <u who="Q6043221" xml:id="i-d1ae49016c0c50fb-0" n="97aab048">
            <seg n="b82b90e0">
              Fru talman! För tids vinnande yrkar jag bifall till reservation
              5 och 8, men jag står givetvis bakom samtliga Vänsterpartiets
              reservationer.
            </seg>
            <seg n="151ffe2c">
              Reservation 5 handlar om uranbrytning och behovet av ett förbud
              i svensk lagstiftning mot uranbrytning.
            </seg>
            <seg n="33630d01">
              Reservation 8 handlar om äganderätten till mineraltillgångarna.
              Vem har egentligen rätten att äga mineraltillgångarna i Sverige?
              Och framför allt: Vem äger uranet vid eventuell brytning?
            </seg>
            <seg n="b42288f6">
              I mer än tusen år har malmen och gruvorna tillsammans med skogen
              i Bergslagen, Västerbotten och Norrbotten utgjort grunden för
              vårt lands tekniska och ekonomiska utveckling. Ur dessa naturresurser
              har vi byggt vårt välstånd. Ur dessa naturresurser har ny, världsledande
              industri byggts upp här i Sverige. Jag tycker att det är viktigt
              att vi kommer ihåg det.
            </seg>
            <seg n="a230df42">
              Vi har alltså naturresurser som är unika för Sverige. De är unika
              på det sättet att gruvorna, malmen, ligger där de ligger. Det
              är inte så lätt att flytta på dem. Skogen står där den står. Den
              är inte heller så lätt att flytta på. Dessutom finns det en global
              marknad för avsättning av våra naturtillgångar.
            </seg>
            <seg n="b975eb21">
              Men, fru talman, det handlar också om att bryta och använda våra
              naturresurser på ett klokt sätt så att vi brukar dem utan att
              förbruka dem. Det handlar också om att ha ett perspektiv som sträcker
              sig längre än till morgondagen eller nästkommande tio år och tar
              hänsyn till våra barn och barnbarn så att de kan leva här i Sverige
              och dra nytta av de möjligheter som våra naturresurser utgör.
            </seg>
            <seg n="2343dc8e">
              Därför finns det behov av en klar strategi för hur vi ska bevara
              och utveckla våra naturresurser. Jag är glad över att det i dag
              i det här betänkandet finns en majoritet som står bakom en sådan
              uppfattning. Den är nödvändig därför att det finns samhällsutmaningar
              som måste klaras av om vi ska hantera möjligheterna att använda
              naturresurserna på ett klokt sätt. Det är naturresurser som är
              efterfrågade på världsmarknaden tack vare ett uppsving i globaliseringen
              och en tillväxt i framför allt Asien.
            </seg>
            <seg n="5a640e2e">
              Vi ska komma ihåg att när vi öppnade minerallagen i början av
              90-talet öppnade vi också för andra stater och utländska företag
              att exploatera Sverige näst intill gratis. Tidigare fanns någonting
              som kallades kronoandel och som innebar att kronan, staten, skulle
              ha en andel av vinsterna från gruvbrytningen. Den togs bort i
              och med 1993 års lagstiftning.
            </seg>
            <seg n="41d0e4ff">
              I dag är det fritt fram. SGU, Sveriges geologiska undersökning,
              tillhandahåller gärna uppgifter om var det kan finnas möjligheter
              att hitta mineraler. I Malå där vi har hela vår kartering av borrkärnor
              är det öppet för alla. Och Bergsstaten beviljar undersökningstillstånd
              och även eventuell brytning.
            </seg>
            <seg n="45f5625b">
              Det här kan anses vara bra, och det har också öppnat för prospektering
              i Sverige som tidigare låg på is. Men vi måste också ställa frågan:
              Vad har Sverige och vi som nation för ansvar för att de mineraler
              som finns i vår berggrund inte används och brukas på ett sådant
              sätt att det blir en rovdrift som gör att kommande generationer
              inte har möjlighet att leva på dem?
            </seg>
            <seg n="df07694b">
              Det bör vi faktiskt fundera över framöver, för det moderna samhälle
              som vi har i dag och som kräver att vi löser de stora klimatutmaningarna
              kräver också mineraler som i dag är väldigt svåra att få tag på,
              och en stor del av de sällsynta jordartsmineralerna sitter Kina
              på. Är det rimligt att de resurser som ur strategisk synvinkel
              kan vara viktiga att ha kontroll över hamnar i andra nationers
              eller i utländska företags händer?
            </seg>
            <seg n="8e84eeb8">
              Vi behöver också fundera lite grann över de gamla gruvsamhällena
              som har byggts upp en gång i tiden på grund av gruvnäringen. Hur
              ska de nu, när vi har en boom och kan se stora möjligheter till
              en stark nationell gruvnäring som har ännu större betydelse i
              framtiden, kunna överleva, leva och ta del av möjligheterna som
              finns?
            </seg>
            <seg n="7a01fbe2">
              Det är frågor som måste lösas, och där har regeringen faktiskt
              inget svar. Det räcker inte att som nu åka i skytteltrafik upp
              till Norrbotten och stå och hurra vid sidan av och säga: Bra!
              Men när frågan kommer om infrastruktur, järnvägar och bostadsbyggande
              säger man nej. Det får någon annan sköta, nämligen den så kallade
              marknaden.
            </seg>
            <seg n="a6caca60">
              Löser man inte de här grundläggande frågorna om infrastruktur
              och bostadsbyggande kommer man inte heller att få någon acceptans
              för ökad gruvbrytning och gruvdrift i Sverige.
            </seg>
            <seg n="3b2b6660">
              Vem vill bo i ett samhälle som inte får ta del av det som rikedomarna
              ger? Arbetskraften flygs in och flygs ut, och transporterna går
              i värsta fall på landsväg och inte på järnväg. Vad har de samhällena
              för möjlighet att utvecklas? Vad har de kommunerna för möjlighet
              att klara den grundläggande servicen?
            </seg>
            <seg n="3ff088f3">
              Det blir en kolonial utveckling liksom den som västerländska
              länder har lett gentemot forna kolonier i framför allt Asien och
              Afrika. En sådan utveckling ska vi givetvis inte ha här i Sverige,
              och då måste vi föra en politik som gör det möjligt att bruka
              utan att förbruka. Vi måste alltså göra det här på ett miljömässigt
              hållbart sätt så att det skapar acceptans på de orter där nya
              gruvfyndigheter finns.
            </seg>
            <seg n="9a199f98">
              Vi måste lösa frågan om bostadsbyggande, och här har staten ett
              ansvar. I ett kommande program bör det finnas en klar idé om hur
              det här ska ske.
            </seg>
            <seg n="0251ca5c">
              Men allt är inte frid och fröjd. I samband med den här boomen
              har intresset för den svenska berggrunden blivit enormt. Nu är
              det den radioaktiva uranmalmen som är intressant. Det finns i
              dag ett tjugotal företag som prospekterar uran i Sverige.
            </seg>
            <seg n="4b4eaf9b">
              Jag kan förstå tanken hos Folkpartiet och Moderaterna om att
              det är okej. I och med kärnkraftsuppgörelsen som Alliansen har
              säger man att det är okej och att man ersätter de gamla reaktorerna
              med tio nya reaktorer. Då förstår jag Fredrik Reinfeldt och Jan
              Björklund när de går ut i medierna och talar om att det är logiskt
              att vi bryter uran i Sverige. Jag tycker att det är logiskt, och
              det hedrar dem att de står upp för den politiken.
            </seg>
            <seg n="f114fca7">
              Men när det gäller Centerpartiet är det samma överenskommelse
              man står för, men man säger nej till uranbrytningen. Det hänger
              inte ihop. Det blir cyniskt, för det skulle innebära att vi importerar
              uran till de nya reaktorerna och att andra länder alltså får ta
              hand om all den miljönedskräpning och de miljöutmaningar som uppstår.
            </seg>
            <seg n="1cc825c7">
              Fru talman! Slutligen när det gäller uran vill jag säga något
              om Euratomfördraget. Vad innebär det för vår tid? Jag menar att
              det inte finns några klara säkerheter i det fördrag som finns
              i dag. Om Sverige skulle öppna en gruva kan EU vid en krissituation
              ställa krav på att ta del av den.
            </seg>
            <seg n="abc72690">
              Det finns inga juridiskt bindande krav som klart och tydligt
              säger att det är en svensk mineraltillgång, något som Sverige
              har. Det finns inga krav i EU-fördraget på att man ska starta
              uranbrytning i Sverige. Därför är det viktigt att vi i lagstiftningen
              får in ett förbud mot uranbrytning. Då är hela frågan ur världen.
              När det egentligen finns en majoritet i kammaren är det viktigt
              att reservationen bifalls.
            </seg>
            <seg n="411da7fe">
              När det gäller mineral- och gruvpolitiken i övrigt tror jag att
              vi återkommer till den längre fram då vi debatterar näringslivsfrågor.
              Den är ju en del av näringslivs- och industripolitiken.
            </seg>
          </u>
          <note type="speaker" n="dd53b23f">
            Anf. 5 EVA FLYBORG (FP):
          </note>
          <u who="Q4948373" xml:id="i-f3aaef893ff5a21c-0" n="b0968838">
            <seg n="e0f69f43">
              Fru talman! I dag ska vi så att säga borra ned oss i något av
              det mest grundläggande vi har, vår berggrund och de mineraler
              som finns där. Det är ingen överdrift att säga att gruvindustrin,
              tillsammans med andra viktiga branscher, hjälp till att bygga
              vårt lands välstånd.
            </seg>
            <seg n="e8ace363">
              Lagstiftningen på området visar att flera olika intressen ska
              tillgodoses samtidigt, vilket inte alltid är enkelt. Avvägningen
              gäller markägarens intressen, statens intressen, miljöhänsyn och
              näringslivets egna intressen. Allt detta ska samsas. Samhällsintresset
              av att mineral kan brytas och tas till vara har bedömts vara ett
              så starkt allmänt intresse att grundlagens förutsättningar för
              ingrepp i markägarnas rätt är uppfyllda.
            </seg>
            <seg n="99044e59">
              Under de senare åren har företagen enligt ansökningarna till
              SGU i första hand letat efter guld. Därefter kommer järn, koppar
              och zink. Dessutom finns ett starkt ökat intresse för så kallade
              REE, sällsynta jordartsmetaller, som vi har hört om tidigare i
              debatten. Dessa metaller används ofta i ny teknik, i till exempel
              katalysatorer, specialmagneter i hybrid- och elbilar, vindkraftverk
              och solceller.
            </seg>
            <seg n="5f9982a0">
              Kina har dominerat utvinningen av och den globala handeln med
              dessa metaller. Den snabba tillväxten i Kina resulterar i en ökande
              inhemsk efterfrågan, vilket minskar deras möjligheter att exportera
              metallerna. Det innebär att det behövs fler leverantörer för den
              övriga världen, inte minst för Sverige och EU. Det bidrar i sin
              tur till det växande intresset för prospektering efter dessa metaller
              i Sverige.
            </seg>
            <seg n="47df3b82">
              Fru talman! Sverige har stor potential för fynd och utvinning
              av malmer och kritiska mineraler. Betydelsen av och tillgången
              på råvaror står högt på den politiska dagordningen över hela världen,
              så också i EU och Sverige. Några av de största industriinvesteringarna
              i vårt land görs i dag inom gruvnäringen. Det bidrar till nya
              jobb, tillväxt och utveckling. Det är mycket bra, men det måste
              samtidigt ske med hänsyn tagen till människor och natur.
            </seg>
            <seg n="7d51cb5b">
              Utnyttjande av naturresurser ställer krav på varsamhet mot miljön
              och människors hälsa. Minerallagen ska därför värna det allmänna
              intresset av att värdefulla mineraler kan tas till vara på ett
              effektivt och ändamålsenligt sätt. Att exploateringen av dessa
              mineralresurser sker på ett hållbart sätt säkerställs bland annat
              genom att verksamheterna prövas enligt gällande miljölagstiftning.
              Miljöbalken och minerallagen ska tillämpas parallellt, men försiktighetsprincipen
              gäller alltid.
            </seg>
            <seg n="27cab3f7">
              Därför är det bra att utskottet förra året gemensamt tog initiativ
              till att det nu genomförs en översyn av minerallagen som syftar
              till att markägare och kommuner med ökad tydlighet och effektivitet
              får tidig information om vad en prospektering avser och hur den
              kommer att genomföras. En utredning om detta pågår och resultatet
              ska redovisas den 30 april i år.
            </seg>
            <seg n="aefa4ceb">
              Fru talman! Frågan om uran kan tyckas något laddad. Vi ska komma
              ihåg att uran förekommer naturligt i jordskorpan och ofta tillsammans
              med andra metaller såsom järn, koppar, guld och de sällsynta jordartsmetallerna,
              REE. Strålningsegenskaperna i berggrunden används i samband med
              prospektering. Uran kan sägas visa vägen till andra fyndigheter,
              nästan som en modern skattkarta. Parallellt med uranet, hand i
              hand, sida vid sida, ligger i berggrunden alltså de ämnen som
              är nödvändiga för till exempel vindkraften.
            </seg>
            <seg n="ca00431c">
              Näringsutskottet har vid flera tillfällen under de senaste åren
              tagit ställning till motioner om förbud mot prospektering eller
              brytning av uran. Det är ingen ny fråga. Utskottet har konsekvent
              avstyrkt motionerna och bland annat konstaterat att prospektering
              som omfattar uran är värdefull då den ökar möjligheten att finna
              andra brytvärda mineraler. Vidare har vi påpekat att en vetorätt
              mot uranprospektering i praktiken skulle vara utan betydelse då
              det är oundvikligt att finna uran när man söker efter andra mineraler.
              Mineraler, fru talman, tar ingen hänsyn till regler eller gränser,
              de bara är.
            </seg>
            <seg n="34f5e484">
              I Sverige får uranbrytning över huvud taget inte ske utan tillstånd
              utfärdade enligt minerallagen, miljöbalken och kärntekniklagen.
              En miljökonsekvensbeskrivning ska bifogas en ansökan enligt samtliga
              tre lagar. Dessutom finns det kommunala vetot, som är mycket starkt,
              och regeringen måste ge sitt tillstånd. Vi har inte bara hängslen
              och livrem på oss. Vi har också gummistövlar, sydväst, regnkappa
              och gummiraka. Det finns därför inget behov av ett generellt brytningsförbud
              mot uran.
            </seg>
            <seg n="ccc3728c">
              Fru talman! Jag tycker att det är bra att flera i debatten har
              använt tiden till att tala om gruvnäringen och mineralernas betydelse.
              Historiskt har vi i Sverige ofta använt oss av våra gruvor för
              att klara våra skulder eller för att betala lösen. Det gällde
              inte minst när vi betalade lösen för Älvsborgs fästning utanför
              Göteborg det tackar vi särskilt för som danskarna olyckligtvis
              tog 1570. Sverige betalade 150 000 silvermynt i lösen. Det var
              på den tiden när hela Sveriges omsättning var 450 000.
            </seg>
            <seg n="e9fd741b">
              Det är väl få saker som förknippas så starkt med Sverige som
              Falu rödfärg och en röd liten stuga med vita knutar. Falu rödfärg
              kommer från Falu koppargruva. Av röd järnoxid, vatten och rågmjöl
              får man Falu rödfärg, som flera av oss säkert har använt, med
              varierande framgång. Det är två exempel på hur gruvnäringen genom
              historien har satt sin prägel på Sverige.
            </seg>
            <seg n="720b6d35">
              Fru talman! Från Alliansens sida kan vi gärna instämma i oppositionens
              krav på att ta fram en mineralstrategi. Det arbetet sker redan
              i samarbete med näringen och andra intressenter. Som ni vet fick
              SGU 2011 i uppdrag att ange riktningen och upplägget för arbetet.
              Regeringen avsätter också 30 miljoner kronor per år under fyra
              år, alltså 120 miljoner kronor, för en kvalificerad mineralinformation,
              vilket jag tycker är mycket bra.
            </seg>
            <seg n="42b0a6e0">
              För att strategin ska bli framgångsrik behöver den belysa infrastruktur,
              transporter, kompetensförsörjning, tillståndsprocesser och kommunernas
              viktiga roll med den offentliga servicen. Även förhållandet mellan
              industrins behov å ena sidan och riksintressen och miljömål å
              andra sidan behöver belysas. Vi menar att regeringens arbete är
              väl i linje med de krav som motionärerna ställer, och vi ser fram
              emot den slutprodukt som så småningom kommer att presenteras.
            </seg>
            <seg n="56f7947e">
              När det gäller motioner om vinstfördelning vid expropriation,
              som också behandlas i detta betänkande, hänvisar vi till den utredare
              som för närvarande utreder området. Han ska redovisa sina slutsatser
              den 1 oktober i år.
            </seg>
            <seg n="eb704775">
              Fru talman! Sverige är en erfaren och mycket kompetent gruvnation.
              Den svenska gruvnäringen är en framtidsbransch där modern teknik
              samsas med en ansvarsfull politik. De mycket högt ställda miljö-
              och säkerhetskraven gör att gruvdrift passar Sverige väl. Det
              är dessutom mycket tillfredsställande att se att satsningarna
              kommer kommunerna i norra Sverige till godo, med ökat antal arbetstillfällen
              och högre kommunala intäkter. En ökad framtidstro är märkbar och
              ytterst välkommen. Man kanske kan säga att det våras för gruvindustrin,
              fru talman.
            </seg>
          </u>
          <note n="d4c27b43">
            Jag yrkar bifall till utskottets förslag i betänkandet.
          </note>
          <note type="speaker" n="16c1cdf5">
            Anf. 6 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-1" n="97aab048">
            <seg n="c58fae40">
              Fru talman! Det finns några saker som vi kanske ska klara ut.
              Jag börjar med uranet. Eva Flyborg sade att uran visar vägen till
              andra mineraler. Så kan man väl säga, men det handlar ju inte
              om det. När man ansöker om tillstånd att prospektera efter uran
              ska man tala om det. Det är det vi vill förbjuda när vi säger
              att det ska finnas ett förbud mot prospektering efter uran.
            </seg>
            <seg n="b3fa9365">
              Det sades att det skulle finnas gott om uran i Sverige. Det finns
              i mycket, mycket små mängder, så små att det åtminstone för tio
              år sedan inte var brytvärt. Med tanke på utvecklingen i världen
              kan man tänka sig att det är brytvärt i det skiffer som finns
              i Billingen i gigantiska dagbrott. Man utvinner ungefär 300 gram
              per ton malm. Det är alltså fråga om enorma brytningsvolymer.
            </seg>
            <seg n="e4a5ea12">
              Du sade också att det inte finns behov av något förbud, då det
              finns vetorätt för kommunerna, då det finns hängslen och livremmar.
              Men varför tror du att gruvbolag runt om i världen söker tillstånd
              att prospektera efter uran om det inte är för att sedan bryta
              uran? De har givetvis tolkat lagstiftningen. Det är fritt fram
              i Sverige i dag. Vi har öppnat detta med den nya minerallagstiftningen,
              som började gälla 1993. Det är därför detta är så viktigt när
              vi pratar om uran. Vi har det så väldigt nära inpå oss. Det är
              bara att se utvecklingen i Iran, där man inte släppte in FN:s
              observatörer för att undersöka om de utvecklar kärnvapen.
            </seg>
          </u>
          <note type="speaker" n="0d9cc120">
            Anf. 7 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-1" n="b0968838">
            <seg n="df21291c">
              Fru talman! Jag försökte redovisa väldigt neutralt hur det ser
              ut med ledning av uppgifter från SGU, Bergsstaten med flera. Vänsterpartiets
              och Miljöpartiets resonemang och inställning i den här frågan
              blir ett kraftfullt slag i luften. Det går inte att särskilja
              mineralerna när de ligger i berggrunden. Söker man efter det ena
              får man också det andra. Därför spelar det över huvud taget ingen
              roll.
            </seg>
            <seg n="c4b9d87c">
              Det som är lite lustigt med det hela är det jag sade i slutet
              av mitt anförande. REE, de sällsynta jordartsmetallerna, nämnde
              du i ditt anförande. Vi är helt överens. De ligger sida vid sida,
              Kent, hand i hand, uranet och REE, kärnkraftens och vindkraftens
              förutsättningar. Sida vid sida ligger de där i berggrunden och
              ser ingen skillnad sig emellan. Det borde vi inte göra heller.
              Det där är överdrivet, och det blir ett så kraftfullt slag i luften
              att jag tycker att ni borde avstå från det där snart.
            </seg>
            <seg n="987be62b">
              Vad gäller fyndigheterna är vi överens. Det finns en hel del
              i Sverige. Men det är mindre än 1 procent av de totala fyndigheterna
              i världen. Att måla upp på väggen att det nu blir en uranrenässans
              och brytning i Sverige som det stora Uranklondyke är helt fel.
              Jag tycker att det är dumt att föra in det i debatten över huvud
              taget.
            </seg>
            <seg n="f6f97fc3">
              Dessutom är dessa stackars ynka fyndigheter som sagt mindre än
              1 procent av så dåligt brytvärde att det inte kommer att bli aktuellt
              på många herrans år, om över huvud taget någonsin. Det är inte
              intressant i Sverige. Guld, zink, koppar och järn är det som man
              letar efter mest, enligt myndigheterna.
            </seg>
          </u>
          <note type="speaker" n="bb3e9ab9">
            Anf. 8 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-2" n="97aab048">
            <seg n="ec1603b1">
              Fru talman! Jag hade tänkt diskutera flera andra saker, men det
              blev en del felaktigheter. Man anger till Bergsstaten förstahandsalternativet
              för brytning. Man anger om det är uran som är förstahandsalternativet.
              Det är det vi säger. Sedan är det riktigt att uran kan finnas
              med bland andra. Det är inte det vi vänder oss emot.
            </seg>
            <seg n="78d990d8">
              Vindkraft och kärnkraft hand i hand? Det är väl en våt dröm,
              förstår jag. Vi ser dock en framtid utan kärnkraft här i Sverige.
              Men jag förstår Jan Björklund när han säger att man visst kan
              tänka sig att öppna för uranbrytning i Sverige. Det är egentligen
              logiskt. Vi har urantillgångar här, och vi ska bygga ut kärnkraften.
              Det är Folkpartiets linje. Jag respekterar den. Säg inte att det
              inte finns tankar om att bryta uran i Sverige. De finns!
            </seg>
            <seg n="f6451b8f">
              Det intressanta i det här jag tror att Lise kommer att tala mer
              om uran är att du inte tog upp någonting i ditt anförande om de
              utmaningar som gruvsamhällena står för nu när de har sådana här
              möjligheter. Det handlar om infrastrukturer. Vad ska de ordna
              det på för sätt? Hur blir det med bostadsbyggandet? Eller ska
              vi få en situation där det flygs in och flygs ut folk? Jag hörde
              en minister som var uppe i Kiruna nu och sade att vi kanske ska
              ha arbetskraftsinvandring när vi har massarbetslöshet i Sverige.
              På 60-, 70- och 80-talet, när de här gruvorna inte var på modet
              och skulle läggas ned, gick flyttlassen från Norrlands inland
              och Bergslagen in till storstäderna. Det är dags att vända politiken,
              och det behövs ett statligt initiativ, men något sådant har jag
              inte sett från regeringens sida.
            </seg>
          </u>
          <note type="speaker" n="f45407b5">
            Anf. 9 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-2" n="b0968838">
            <seg n="e5edccbb">
              Fru talman! Angående vad de söker och inte söker försökte jag
              redovisa lite grann hur det ser ut över huvud taget. Sedan vill
              jag även återkoppla till det jag sade i mitt anförande. Uranet
              visar ofta vägen till de andra, till exempel guld, zink och REE,
              som Vänsterpartiet behöver till sin vindkraft. Då är det bra att
              man kan använda sig av de egenskaper som uranet har. Det är en
              stor förtjänst att man hittar så pass mycket guld och andra metaller
              när uranet visar vägen.
            </seg>
            <seg n="231fd4b1">
              Det är bra att Vänsterpartiet erkänner att Folkpartiet har haft
              en klar linje från början. Vi kan tänka oss att det skulle kunna
              vara möjligt att bryta uran i Sverige. Vi vill ha kärnkraft och
              erkänner kedjan, liksom Vänsterpartiet och Miljöpartiet kanske
              senare kommer att erkänna kedjan med REE, hur man bryter det i
              andra länder och hur det hänger ihop miljömässigt. Det kommer
              vi säkert att återkomma till så småningom.
            </seg>
            <seg n="0aa58c4f">
              Utmaningarna för samhället nämnde jag i mitt anförande. Jag återkopplar
              till strategin som nu utarbetas. Man kommer också att ta med just
              de utmaningar som Kent Persson lyfter fram. Det kan han vara alldeles
              lugn för.
            </seg>
            <seg n="46973034">
              Vad gäller experter och att flyga in och flyga ut och så vidare
              kan jag säga att vi i många år hade en expertskatt i Sverige för
              att man på vissa områden under vissa tider behöver personal med
              en viss kompetens. Detta tycker jag inte att vi ska ta ifrån företagen.
              Däremot står det väl helt klart redan nu att man anställer människor
              lokalt. Till och med innan gruvorna har öppnat eller verksamhet
              kommit i gång sker det en ökning av antalet arbetstillfällen på
              de orter som man har valt ut. Jag tycker inte alls att det står
              i motsättning. Det här ger lokala arbetstillfällen.
            </seg>
          </u>
          <note type="speaker" n="9f664a9d">
            Anf. 10 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-1" n="552998da">
            <seg n="75c1eb36">
              Fru talman! Flyborg sade i sitt anförande att det våras för gruvindustrin.
              Tänk, det har jag tyckt för länge sedan! Jag tycker att gruvindustrin
              har varit på väg att expandera under oerhört många år. Jag har
              stått i denna kammare och debatterat detta sju år i rad. Vad vi
              har debatterat har handlat väldigt mycket om de offensiva satsningarna,
              framför allt i våra så kallade branschprogram, och det sättet
              att jobba med de här frågorna.
            </seg>
            <seg n="bb31a892">
              Till och med när Sverige hade lågkonjunktur 20082009 var det
              den växande gruvindustrin som gav ett rejält tillskott till Sveriges
              varuexport. Det var en viktig del som gjorde att Sverige klarade
              sin finansiella situation bättre än merparten av resten av Europa.
              Det här måste vi komma ihåg. Flyborg gillar att prata historia.
              Det gör jag också. Då måste man ta med sig historiebeskrivningen
              från den här branschen.
            </seg>
            <seg n="1522f5c4">
              Vi har sagt att det är bra att regeringen äntligen har vaknat
              upp och att man får i gång en mineralstrategi. Men jag blir bekymrad
              när jag läser på SGU:s hemsida att man ska ha en utveckling inom
              ramen för en nationell mineralstrategi. Man vill bland annat se
              en förstärkt kartering och utökad mineralinformation från regeringens
              sida. Man vill ha löpande analyser och vill följa arbetet. Det
              där tycker jag redan finns. Jag tycker att det är en lite mer
              defensiv inställning, om vi pratar om en offensiv strategi för
              den här näringen. Jag ska i nästa anförande berätta vad jag tycker
              om det, men jag vill få ett förtydligande från Flyborg när det
              gäller er syn på strategin.
            </seg>
          </u>
          <note type="speaker" n="df89b702">
            Anf. 11 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-3" n="b0968838">
            <seg n="d63fbff5">
              Fru talman! Det ska du gärna få, Karin Åström.
            </seg>
            <seg n="2ef3ec2f">
              Jag började mitt anförande med att säga att gruvindustrin har
              hjälpt till att bygga detta lands välfärd. Det visar klart att
              det finns både en historik och ett erkännande från alla partier.
              Det finns väl ingen orsak att säga något annat än som det är det
              skulle aldrig falla mig in. Så är det naturligtvis.
            </seg>
            <seg n="e37c790c">
              Gruvnäringen är viktig. Gruvbrytning är bra för Sverige. Gruvbrytningen
              har varit med och byggt välstånd och gör det fortsatt. Det var
              också därför jag i mitt anförande om du möjligtvis missade något
              återkom till att den fortsätter att göra det, att det är särskilt
              glädjande att den gör det just i de regioner som de senaste decennierna
              haft svårt att behålla sin befolkning och så vidare. Det är bra
              att vi skapar arbetstillfällen just i länen i norr, vilket betyder
              ökade kommunala intäkter. Det pratade jag också lite om i mitt
              anförande, men det är möjligt att du missade just det.
            </seg>
            <seg n="e5401fe8">
              Vad gäller SGU tycker jag att vi ska komma ihåg att det är en
              bra kravlista som man måste ta hänsyn till. SGU fick just uppdraget
              att samordna den här strategin och se hur man ska gå vidare.
            </seg>
            <seg n="f12fbc04">
              Jag råkade hitta ett pressmeddelande från i förrgår, Ny fas för
              arbetet med den svenska mineralstrategin, om hur man nu går vidare
              och praktiskt implementerar det som Socialdemokraterna efterfrågar.
            </seg>
            <seg n="14982966">
              Man säger att det ska hållas tre dialogmöten redan i maj där
              regioner, lärosäten, länsstyrelser, industrin och andra berörda
              aktörer inbjuds att komma in med inspel. Jag tycker att det är
              ett bra sätt att förankra saker och ting och hur man har tänkt
              gå vidare: i samarbete med industrin, i samarbete med det lokala,
              med kommuner, länsstyrelser och lärosätena akademin, som Socialdemokraterna
              också har förordat tidigare. Jag tycker att det är bra, och jag
              tror inte att skillnaden är så enorm när det gäller detta som
              man kanske vill göra gällande i en debatt.
            </seg>
            <seg n="9cb808b9">
              Jag ser verkligen fram emot när det här kommer att redovisas
              i riksdagen.
            </seg>
          </u>
          <note type="speaker" n="a454f4f8">
            Anf. 12 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-2" n="552998da">
            <seg n="11aefae3">
              Fru talman! Det har varit bra förut. Gruvnäringen har bidragit
              till Sveriges uppbyggnad på många olika sätt. Men man måste också
              ställa sig frågan: Varför har det blivit så bra? Då handlar det
              mycket om att politiken har funnits med från begynnelsen, näringen
              har funnits med från begynnelsen och samhällena har funnits med
              från begynnelsen. Där har man på ett betydligt enklare, snabbare
              och effektivare sätt kommit fram till lösningar som har varit
              bra för Sverige och för näringens tillväxt.
            </seg>
            <seg n="e822e94e">
              Jag tycker fortfarande att den ingång som regeringen nu har med
              sin mineralstrategi känns lite bakåtsyftande. Det kanske är därför
              den kallas strategi, för strategi är lite annorlunda än program.
              Det vi pratar om är ett program, och det handlar i mycket högre
              grad om att det ska vara framåtsyftande. Då ska man, vill jag
              upprepa, sitta tillsammans runt bordet, näringen, utbildningsanordnarna,
              kommunerna och facken, och där bolla frågor. När man gör det i
              ett sådant forum får man lösningar på en mängd problem, inte minst
              investeringsklimatet, och möjligheterna att hitta lösningarna
              blir betydligt bättre.
            </seg>
            <seg n="014d435a">
              Det är det som är vår grej med bland annat de strategiprogram
              som vi pratar oss varma för. Det finns en anledning till att vi
              i vår skuggbudget i höst lägger 2 miljarder till just denna form
              av arbete och för att stärka näringslivet. 2 miljarder under loppet
              av fyra år är lite mer än den platta som ni nu lägger med 30 miljoner
              till SGU, medan politiken ska sitta på sidan om och titta på och
              inte vara medverkande.
            </seg>
          </u>
          <note type="speaker" n="71fbbd4b">
            Anf. 13 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-4" n="b0968838">
            <seg n="0f0fd786">
              Fru talman! Vi kanske har en debatt om ord och mer semantik än
              politik. Men strategin är framåtsyftande just det som Karin Åström
              åberopar här, att kommuner, näringsliv och utbildningssektorn
              ska sitta ned tillsammans. Det är det man ska göra nu. Jag läste
              dessutom upp ett pressmeddelande från i förrgår som handlar om
              att under maj kommer tre möten att hållas med alla de aktörer
              som Socialdemokraterna vill ska delta i detta arbete. Jag tycker
              att det är att klyva små hår att inte vara överens om det här.
              Jag tror att vi har samma inriktning och samma omsorg om gruvindustrin
              och dess framtid. Det tycker jag är bra. Det är bra att det finns
              en så stark majoritet för detta i kammaren.
            </seg>
            <seg n="44901b5c">
              Det som ni far efter är möjligtvis perspektivet på hur man ska
              göra det sedan, för att hitta någon logik i det här, att man kommer
              ovanifrån och att staten talar om hur alla ska göra. Där ser vi
              mer att branschen själv och tillsammans med akademin, kommunerna,
              staten, näringslivet och allihop ska utarbeta detta. Det är möjligtvis
              där det ligger en hårfin skillnad, men jag tycker inte att den
              är särskilt stor över huvud taget.
            </seg>
            <seg n="fa7d29db">
              Vad gäller att satsa på näringsliv och inte kan jag bara hävda
              att ni tar med den ena handen och klappar glatt till med den andra
              handen med skattehöjningar på olika sätt för näringslivet. Där
              blir det inte ens så att det ena tar ut det andra, utan det är
              en brandskattning av företag. Och det gäller inte minst hur ungdomar
              ska få nya jobb när ni höjer arbetsgivaravgiften. Det är inte
              bra för industrin. Det kan vi säkert prata mer om i kommande debatter.
            </seg>
          </u>
          <note type="speaker" n="51842696">
            Anf. 14 LISE NORDIN (MP) replik:
          </note>
          <u who="Q4970036" xml:id="i-496a970acc98e594-1" n="0fa482af">
            <seg n="e0f2ca15">
              Fru talman! Jag slant på en siffra i mitt yrkande tidigare och
              ska nu be att få yrka bifall till reservationerna 3, 5 och 6.
            </seg>
            <seg n="7060afba">
              Jag konstaterar att Eva Flyborg försöker smutskasta vindkraften,
              vilket jag tycker blir lite tröttsamt om inte Eva Flyborg kan
              visa att det finns några vindkraftverk i Sverige som använder
              dessa sällsynta jordartsmetaller. Det finns olika tekniska lösningar
              för vindkraftsturbiner. I Sverige är det inte ett problem, för
              vi använder inte den sortens metaller till våra vindkraftverk.
              Och så ska det förbli.
            </seg>
            <seg n="bdb72bec">
              Jag har förstått att argumenten om uranbrytningens miljö- och
              hälsoaspekter inte tas in av Folkpartiet. Det faktum att det inte
              någonstans i världen har brutits uran utan stora konsekvenser,
              som läckage i grundvatten eller förhöjd risk för cancer, tycks
              inte spela någon roll. Men den aspekt som kanske kan påverka Folkpartiet
              i den här frågan är den näringspolitik som blir väldigt otydlig
              med dagens regelverk, där utländskt kapital investerar i att bryta
              uran. Om de nu inte får bryta uran är det väl klokare att använda
              det kapitalet för att satsa exempelvis på framtidens förnybara
              energi.
            </seg>
            <seg n="fcf1c1f0">
              Det är inte heller en särskilt klok näringspolitik att låta dessa
              bygder leva under detta hot. Vi ser på flera håll i Sverige att
              satsningar på bland annat turism, förnybar energi och gröna näringar
              läggs ned på grund av hotet. På vilket sätt skapar det nya jobb
              i Sverige? Jag vore tacksam om Eva Flyborg kunde redogöra för
              på vilket sätt hon ser det som positivt för Sverige med de här
              oklarheterna om huruvida det kommer att brytas uran i Sverige
              eller inte.
            </seg>
          </u>
          <note type="speaker" n="8e0c60f2">
            Anf. 15 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-5" n="b0968838">
            <seg n="c763964c">
              Fru talman! Det är inga okända ämnen vi diskuterar i dag. Vi
              kan åtminstone börja med att konstatera att vi är överens om att
              inte vara överens i den här frågan. Jag tror att vi representerar
              motpolerna längst ut, och det är väl bra att vi kan mötas i en
              trevlig debatt.
            </seg>
            <seg n="dd4a25f4">
              Vad gäller lagstiftningen om att bryta uran har vi en säkerställd
              ordning för hur man ska göra vid en eventuell framtida brytning
              av uran. Det är ingen som har gjort det hittills, om vi bortser
              från det som skedde i Västergötland på 60-talet, och det finns
              inga ansökningar om att göra det nu heller.
            </seg>
            <seg n="76ff3e11">
              Jag tycker att det är väldigt mycket spöken i Miljöpartiets syn
              som får råda. Ni är så fanatiskt emot allting som rör kärnkraften
              att även en framtida, fiktiv möjlighet att bryta ett visst ämne
              gör att ni skrämmer upp väldigt många människor, som kanske blir
              rädda. Jag vet inte om det är något överdrivet att så många är
              så rädda, för den bilden finns inte annat än när Miljöpartiet
              framför den.
            </seg>
            <seg n="40f2c1c6">
              Vi har tidigare pratat om att när man bryter till exempel REE,
              som behövs för mycket modern teknik, bland annat vindkraften,
              finns uranet där också. Uranet visar vägen till de sällsynta jordartsmetallerna.
              De finns naturligt ute i naturen. Det kan inte ens Miljöpartiet
              ändra på det är som det är.
            </seg>
            <seg n="c7ccd8ee">
              När man bryter andra mineraler kommer uranet med naturligt, och
              det gör det redan i dag. Ska vi då förbjuda all gruvnäring och
              brytning av alla mineraler? Man bryter vissa mängder uran redan
              i dag. Ska vi förbjuda gruvnäring eller inte? Svara på det i stället,
              Miljöpartiet!
            </seg>
            <seg n="ebbacffe">
              När det gäller hotet om uranbrytningen tycker jag att Miljöpartiet
              verkligen visar upp sin blinda fläck. Är det någonting som har
              lett till folklig ilska och missnöje här i landet i dag är det
              vindkraftsutbyggnaden om någon.
            </seg>
          </u>
          <note type="speaker" n="6913bcd3">
            Anf. 16 LISE NORDIN (MP) replik:
          </note>
          <u who="Q4970036" xml:id="i-496a970acc98e594-2" n="0fa482af">
            <seg n="dd4c6612">
              Fru talman! Detta tricksande, där man inte ger besked om huruvida
              det kommer att brytas uran eller inte, gör ingen gladare. Att
              som Eva Flyborg redogöra för ett oklart regelverk ger fortfarande
              inget svar på om det kommer att brytas uran eller inte. Med dagens
              regelverk är det uppenbart att olika aktörer gör olika bedömningar
              om det kommer att brytas eller inte.
            </seg>
            <seg n="f3850ac1">
              Det behövs en politisk riktning. Vi har hört centerpartister
              som säger att dagens regelverk garanterar att det inte kommer
              att brytas uran. Eva Flyborgs partiledare Jan Björklund sade nyligen
              i Agenda att dagens regelverk gör det möjligt att bryta uran.
              Regelverket i sig ger alltså ingen som helst klarhet.
            </seg>
            <seg n="6ec41dba">
              Regelverket i dag reglerar bara om vi kommer till läget då ett
              företag vill bryta. Om man nöjer sig med det bortser man från
              hela den situation som vi har i dag, med alla de orter som lever
              under hotet om uranbrytning genom prospekteringen. Prospekteringen
              i sig leder till stora negativa konsekvenser för de bygderna.
              Att säga att det är acceptabelt innebär att många bygder inte
              når sin potential. Vad är det för landsbygdspolitik?
            </seg>
            <seg n="bdfee767">
              Att som Eva Flyborg påpeka att det finns uran i svensk mark ger
              ingen klarhet i frågan. Det är klart att det finns uran som kan
              komma upp när man provborrar eller bryter andra mineraler, men
              det är inte vad frågan handlar om. Det vi från rödgrön sida föreslår
              är att man inte ska få ange uran som det huvudämne man söker efter
              och avser att bryta. Det är det som spelar roll för de utländska
              företag som nu säger att de befinner sig i Sverige för att söka
              efter uran. Där skulle det förtjänas ett klargörande.
            </seg>
            <seg n="5f4afcb8">
              Uranbrytningen är ett skäl att bli kvitt kärnkraften som är smutsig
              från vaggan till graven. Jag vet att det är en mycket öm punkt
              för regeringen som säger att man accepterar ny kärnkraft men inte
              ger något besked om varifrån uranet ska komma. Ska vi fortsätta
              att importera det, eller ska vi bryta det i svensk mark?
            </seg>
          </u>
          <note type="speaker" n="03da0497">
            Anf. 17 EVA FLYBORG (FP) replik:
          </note>
          <u who="Q4948373" xml:id="i-f3aaef893ff5a21c-6" n="b0968838">
            <seg n="66da4723">
              Fru talman! Det var många olika småpunkter, men jag ska i alla
              fall försöka hinna med några av dem.
            </seg>
            <seg n="4fc10e24">
              Det är egentligen lite lustigt att se hur Miljöpartiet uttrycker
              sig i den här debatten. Det Miljöpartiet betecknar som tricksande
              är egentligen marknaden och marknadens olika krafter. Miljöpartiet
              har i olika sammanhang tidigare tyckt att det har varit en bra
              kraft för att förändra samhället, inte minst när det gäller skolor
              och annat.
            </seg>
            <seg n="d401718b">
              Just i denna fråga byter man fot och kallar marknaden tricksande.
              Jag vet inte om det en signal om att Miljöpartiet har bytt fot
              och är på väg åt ett helt annat håll. Det lär vi väl få se i framtiden.
              Jag tycker att det är dumt att göra så.
            </seg>
            <seg n="febc11c2">
              Det är så här, fru talman: Det är tillåtet att bryta olika mineraler
              i Sverige om man uppfyller alla ställda miljö- och säkerhetskrav.
              Precis så enkelt är det. Om man inte gör det får man inte heller
              bryta. Till och med Miljöpartiet måste kunna förstå något så enkelt.
            </seg>
            <seg n="4b5fda82">
              Miljöpartiet målar också upp en bild av att vi i hela Sverige
              darrar över att vi skulle kunna bryta uran. Ja, Miljöpartiet,
              det sker redan i dag! Man kan nämligen inte särskilja mineralerna
              från varandra. Hand i hand ligger vindkraftens och kärnkraftens
              mineraler, sida vid sida, evigt tillsammans i berggrunden.
            </seg>
            <seg n="39420c7c">
              Jag tycker att det är dumt att man målar upp dessa hotbilder,
              som Miljöpartiet också tar upp i en senare reservation i betänkandet
              om mineralstrategin, som inte ens finns på det sätt som Miljöpartiet
              vill måla upp. Sluta skrämma svenska folket!
            </seg>
            <seg n="386d2bc8">
              De allra flesta tycker att det är bra att vi har en aktiv och
              bra näringspolitik, där gruvnäringen är en självklar och central
              del. Det tas ett stort ansvar, det finns ett stort och gediget
              kunnande och vi har bra erfarenhet att stå på. Jag tycker inte
              att Miljöpartiet ska avfärda det så enkelt. Det går inte att måla
              fan på väggen hela tiden, för då blir det som om vargen kommer
              hela tiden men vargen kommer inte!
            </seg>
          </u>
          <note type="speaker" n="8472f62b">
            Anf. 18 JOHAN JOHANSSON (M):
          </note>
          <u who="Q15713809" xml:id="i-dfead99d735dacab-0" n="4fbbe1be">
            <seg n="2f664441">
              Fru talman! Mineraler påverkar vår vardag och levnadsstandard.
              Behovet av mineraler är växande i hela världen, och mineralnäringen
              svarar för nära en femtedel av det svenska nettoexportvärdet.
            </seg>
            <seg n="e95ca276">
              I mitt hemlän Norrbotten är mineralnäringen het, nästan överhettad,
              då ett flertal aktörer gör mycket stora investeringar. LKAB fortsätter
              sitt tillväxtprogram och ökar produktionen till 40 miljoner ton
              färdiga produkter år 2015. Tre nya gruvor är på väg att öppnas:
              Gruvberget, Mertainen och Leveäniemi. Dessutom har LKAB initierat
              ett mycket viktigt projekt om att tillvarata de sällsynta jordartsmetaller
              som finns i gruvornas sandmagasin. LKAB tror att produktvärdet
              kan bli uppskattningsvis 9 miljarder kronor per år under ett antal
              år framöver.
            </seg>
            <seg n="c52613a7">
              Northland Resources är i full gång med att starta upp gruvdrift
              i Kaunisvara, Pajala. Avalon Minerals har ansökt om att få starta
              upp en koppar- och magnetitgruva i Viscaria. I Jokkmokk tas de
              första stegen mot en stor järnmalmsgruva.
            </seg>
            <seg n="f282af07">
              Flera projekt är på gång, inte bara i Norrbotten utan i hela
              Sverige. Dannemora gruva, som har varit nedlagd sedan 20 år, startas
              upp eftersom höga råvarupriser och modernare brytmetoder gör det
              lönsamt. Gamla gruvor och fyndigheter i Ludvika och Grängesberg
              står på tur. Detta är mycket positivt för Sverige.
            </seg>
            <seg n="48ec84f5">
              Fru talman! Regeringen har påbörjat arbetet med att ta fram en
              mineralstrategi med tydliga och uppföljbara mål. Målsättningen
              är att strategin bör vara väl sammanhållen och starkt förankrad
              hos intressenterna. Som ett led i detta arbete avsätter regeringen
              30 miljoner kronor årligen under en fyraårsperiod.
            </seg>
            <seg n="a347a0fe">
              Regeringen har också gett SGU ett ansvar för att tillsammans
              med industrin och övriga myndigheter löpande analysera och följa
              upp arbetet med att utveckla den svenska gruvnäringen. När det
              gäller infrastruktur ökas kapaciteten på Malmbanan. Såväl malmtransporterna
              som mineralfrågorna i stort är prioriterade av regeringen.
            </seg>
            <seg n="5a2c7d68">
              Utöver detta sker satsningar av LKAB, Swerea Mefos och Boliden
              på kompetensutveckling och forskning i nära samarbete med Luleå
              tekniska universitet och andra ledande lärosäten. Det är samarbeten
              som är helt i linje med regeringens intentioner med mineralstrategin.
            </seg>
            <seg n="a28f11be">
              Jag är särskilt glad över de ansträngningar som nu görs för att
              utveckla den redan i dag internationellt erkända forskning som
              bedrivs i Luleå kring gruvor och metallurgi. Här finns goda förutsättningar
              att skapa ett världsledande excellenscenter med Luleå tekniska
              universitet, Swerea Mefos och LKAB:s forskningsmasugn som viktiga
              pusselbitar.
            </seg>
            <seg n="abf634e2">
              Att näringens aktörer investerar i forskning samt kompetensutveckling
              tillsammans är glädjande och ett bevis på att samarbeten är lönsamt.
              Dessutom säger entreprenörskapsforskningen att det är just precis
              så de bör agera för att de ska behålla sin entreprenöriella glöd,
              samtidigt som de processer de startar kommer att leda till än
              starkare konkurrenskraft och därmed en livskraftigare näring.
            </seg>
            <seg n="295d9a29">
              Fru talman! Det som kan oroa mig är inte utvecklingen i näringen
              utan hur det omgivande samhället påverkas. Hur klarar kommuner
              och landsting konkurrensen om personal när löneläget är 3040 procent
              högre i gruvnäringen? Vilka långsiktiga konsekvenser får det att
              en hjullastarkurs på någon vecka ger lönenivåer över 30 000 kronor
              medan ingångslönen för en lärare efter fyra års studier är knappt
              23 000 kronor?
            </seg>
            <seg n="14ded415">
              Självfallet drivs lönerna upp av den höga efterfrågan, men det
              är hur som helst problematiskt. När mineralpriserna viker eller
              när tillgången på mineral viker, då riskerar vi att stå med väldigt
              många chaufförer som är arbetslösa.
            </seg>
            <seg n="0ec0dfa3">
              Vi måste därför nu, främst i Norrbotten, som är mest beroende
              av gruvnäringen, bygga upp alternativ. Besöksnäring, it, testverksamhet
              samt hälsa och särskilt e-hälsa är alla områden som har stor potential
              att växa. Genom den aktiva näringspolitik som bedrivs, med fokus
              på entreprenörskap, finns det goda förutsättningar att nya basnäringar
              växer fram.
            </seg>
            <seg n="9eaca011">
              Det känns jättebra. Statens roll på det näringspolitiska området
              ska vara att skapa generellt goda förutsättningar för företagande
              och utveckling, inte att ge särskilt stöd till någon speciell
              näring.
            </seg>
            <seg n="287649ee">
              Allt entreprenörskap kommer underifrån. Det är därför som näringslivsklimatet
              och de generella förutsättningarna är så viktiga. Hela tanken
              med ett branschprogram går stick i stäv med hur man får fram ett
              mer entreprenöriellt Sverige. Entreprenörskap kan inte planeras
              fram, utan det växer fram genom starka individers lust, nyfikenhet
              och personliga drivkrafter för att lösa viktiga problem.
            </seg>
            <seg n="8a49496d">
              Jag finner det märkligt att Sverigedemokraterna, Socialdemokraterna,
              Vänsterpartiet och Miljöpartiet väljer att gå denna väg med branschprogram,
              nu när de vill ge regeringen ett tillkännagivande om ett branschprogram.
            </seg>
            <seg n="fcb7a383">
              Fru talman! LKAB:s beslut om nya huvudnivåer i Malmberget och
              Kiruna är två för Malmfälten mycket viktiga beslut som stärker
              förutsättningarna inte bara för lokal och regional utveckling
              utan även för nationell ekonomisk utveckling. Besluten innebär
              stora förflyttningar av människor och bostäder i Malmfälten. Samhällen
              måste flyttas. Bostadsområden blir industriområden.
            </seg>
            <seg n="b79471a6">
              Här har regeringen tydligt uttryckt att statens ägande i LKAB
              är en viktig och generell förutsättning för att säkerställa bolagets
              ansvar i stadsomvandlingen, där styrelserepresentation och kontinuerlig
              dialog inbegriper ett hållbart miljömässigt och socialt ansvarstagande.
            </seg>
            <seg n="c938d3bc">
              Ställningstagandet är bra, och det är självklart att staten som
              ägare tar sitt ansvar och att det i regeringens riktlinjer till
              LKAB tydliggörs vilket ansvar bolaget har för stadsomvandlingen.
              Regeringens besked skiljer sig därmed rejält från dåvarande socialdemokratiske
              partiledaren Håkan Juholts besked vid sitt besök i Kiruna den
              22 oktober 2011. Då aviserade han att Socialdemokraterna avser
              att utreda ansvaret för stadsflytten. Jag tycker att regeringen
              är bra mycket tydligare.
            </seg>
            <seg n="4543506f">
              Fru talman! Att upprätthålla en hög nivå på antalet prospekteringar
              är viktigt, dels eftersom prospekteringarna ger kunskap om vad
              som finns i marken, dels eftersom det finns ett samband mellan
              prospekteringsaktivitet och framtida gruvor.
            </seg>
            <seg n="96bf2fc4">
              Att begränsa möjligheterna till prospektering, vilket vissa motionärer
              förespråkar, är dumt både ur ett kunskapsperspektiv och i ett
              samhällsperspektiv. Resultatet skulle bli mindre och kanske även
              sämre kunskap om hur vår berggrund är beskaffad. Resultatet skulle
              även bli minskad samhällsnytta i form av uteblivna mineraler som
              behövs i många olika produkter samt naturligtvis minskade arbetstillfällen
              i mineralnäringen och i de näringar som är beroende av mineraler.
            </seg>
            <seg n="5624a809">
              Uran är anledningen till att vissa motionärer vill begränsa möjligheterna
              till prospektering. Jag förstår oron men upplever den som obefogad,
              eftersom det finns särskilda bestämmelser när det gäller uran.
              I dag har kommuner möjlighet att yttra sig när undersökningstillstånd
              ges för alunskiffer, en bergart som är rik på uran. Dessutom finns
              ett kommunalt veto mot uranbrytning.
            </seg>
            <seg n="a01e8f00">
              Att införa ett förbud mot prospektering av uran skulle med stor
              sannolikhet leda till minskad prospekteringsaktivitet totalt sett,
              då prospektörer riskerar att bryta mot lagen varje gång de genomför
              en provborrning. Vad gör man om man hittar just uran anmäler man
              det till myndigheterna eller stampar man bara igen hålet och går
              vidare? Problematiken med ett förbud kan bli stor.
            </seg>
            <seg n="93f1371f">
              Avslutningsvis vill jag säga att efterfrågan på mineraler är
              stor och växande, inte minst inom den högteknologiska energiindustrin
              och miljöindustrin som bland andra Eva Flyborg refererade till.
              Sverige är ett land som har mycket goda möjligheter att vidareutveckla
              industrin. Vi har fyndigheter, lång erfarenhet och en hygglig
              infrastruktur som är på väg att bli ännu bättre. Vi har stort
              miljömedvetande och en bra lagstiftning.
            </seg>
          </u>
          <note n="fcc4d5a5">
            I detta anförande instämde Jonas Jacobsson Gjörtler, Olof Lavesson,
            Lotta Olsson, Hans Rothenberg och Boriana Åberg (alla M) samt
            Mats Odell (KD).
          </note>
          <note type="speaker" n="c8f22661">
            Anf. 19 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-3" n="552998da">
            <seg n="06b968cc">
              Fru talman! Johansson pratar väldigt mycket ur ett norrbottniskt
              perspektiv och säger att det är bra med samverkan. Jag håller
              med om det. Johansson säger också att det sker i linje med regeringens
              strategi.
            </seg>
            <seg n="c0a07d91">
              Det kanske stämmer att det sker i linje med regeringens och Reinfeldts
              strategi. Vi vet ju alla att han var uppe i Norrbotten i måndags
              och besökte bland annat Pajala. Det resulterade i den här tidningsrubriken
              i Aftonbladet: Reinfeldt förstår inte gruvfebern. Det är en gängse
              uppfattning att Reinfeldt och Johansson inte riktigt verkar ha
              förstått den gruvfeber som råder. De kanske inte riktigt har förstått
              den betydelse som vi lägger i branschprogram.
            </seg>
            <seg n="523198fb">
              De kanske inte heller riktigt har förstått vad Flyborg egentligen
              argumenterade för i sitt anförande och i replikskiftena. Jag tyckte
              att hon hade en helt annan åsikt när det gäller samverkan och
              mineralstrategin. Hon uttryckte på ett bra sätt ungefär det som
              vi tycker, alltså att man ska sätta sig ned med näringen, facket
              och kommunerna, att politiken är viktig och att man där ska forma
              det som faktiskt behövs för att utveckla gruvnäringen. Johansson
              verkar ha en helt annan inställning.
            </seg>
            <seg n="28c5817e">
              Johansson tycker enligt sitt anförande att politiken definitivt
              ska skita i de här frågorna. Det blir synligt också i referaten
              av vad Johanssons partiordförande, statsministern, sade uppe i
              Norrbotten. Man tycker att kommunen ska gå långsamt fram, och
              man är inte beredd att över huvud taget gå in politiskt på något
              sätt.
            </seg>
          </u>
          <note type="speaker" n="e80ae48c">
            Anf. 20 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-1" n="4fbbe1be">
            <seg n="c2829d23">
              Fru talman! Jag tycker att mineralstrategin är alldeles utmärkt,
              och den bygger på ett underifrånperspektiv där man i dialog med
              näringens intressenter ska inventera vad som behöver göras. Näringens
              intressenter är de företag som är engagerade, kommuner, lärosäten
              universitet eller gymnasieskola naturorganisationer och så vidare.
              Det är så man måste gå till väga.
            </seg>
            <seg n="d939c592">
              Ni försöker planera fram något top-down. Det är fel väg att gå.
              Det tar bort den entreprenöriella glöden. Vi måste använda all
              kraft vi kan få. Man kan inte planera fram entreprenörskap. Det
              måste komma underifrån.
            </seg>
            <seg n="46d8e93a">
              Gruvnäringen är en entreprenöriell näring i allra högsta grad.
            </seg>
          </u>
          <note type="speaker" n="f9aa901b">
            Anf. 21 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-4" n="552998da">
            <seg n="edf11cbc">
              Fru talman! Framför allt samhällsentreprenörer är viktiga när
              vi talar om gruvnäringens tillväxt. De måste vara med i de breda
              program som vi talar om och där man ska forma det framtida gruvsamhället.
            </seg>
            <seg n="2b6dd0a3">
              Johansson måste inse att Sverige tappar på detta område på grund
              av ert sätt att bedriva näringspolitik.
            </seg>
            <seg n="aeb28442">
              När man bygger underjordsgruvor någonstans i världen kommer ca
              7090 procent av den nya teknik man använder från den svenska och
              den finska gruvnäringen. De senaste åren har dock Sverige börjat
              tappa fart.
            </seg>
            <seg n="d9cd9f12">
              Alldeles nyligen, den 24 februari, presenterades en undersökning
              där man har frågat 802 gruvföretag om deras åsikter om investeringsklimat
              på marknaden och så vidare. Där går Finland om. Finland ligger
              nu på andra plats i världen när det gäller framtid, bransch, utveckling
              etcetera, medan Sverige ligger kvar på sjunde plats. Man uttrycker
              farhågor för att Sverige kommer att halka efter ytterligare när
              det gäller den här näringens framtid.
            </seg>
            <seg n="32033ae3">
              Det är klart att jag tycker att detta är alarmerande, särskilt
              när jag nu också får klart för mig att ni som regeringsföreträdare
              har helt olika synsätt på hur ni ska jobba rent strategiskt med
              gruvnäringsfrågorna i Moderaterna och Folkpartiet. Det är vad
              jag kan konstatera av det jag har hört i dag från de två partiföreträdarna.
            </seg>
          </u>
          <note type="speaker" n="0b2f76e9">
            Anf. 22 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-2" n="4fbbe1be">
            <seg n="1be070f7">
              Fru talman! Jag tror att det är oerhört viktigt att vi fortsätter
              samarbetet. Jag tycker att jag och Eva Flyborg har precis samma
              position i den här frågan.
            </seg>
            <seg n="8206b393">
              Det är viktigt att utnyttja det strategiska fönster som finns
              när mineralpriserna är höga och att kunna expandera och utveckla
              näringen där den finns. Det är också viktigt att vi tillsammans
              med kommuner, regioner och de företag som gör stora vinster på
              detta utvecklar attraktiva städer, liksom att vi utvecklar dem
              så att det också finns andra arbetsgivare än mineralnäringen.
              Det är viktigt inte minst för att medföljande ska kunna komma
              till orten så att vi slipper det fly-in/fly-out-system som det
              har talats om tidigare.
            </seg>
          </u>
          <note type="speaker" n="c9c200cd">
            Anf. 23 LISE NORDIN (MP) replik:
          </note>
          <u who="Q4970036" xml:id="i-496a970acc98e594-3" n="0fa482af">
            <seg n="d80bc53d">
              Fru talman! Johan Johansson uttrycker här oro för att vi skulle
              få färre arbetstillfällen om vi skulle förbjuda uranbrytning.
              Jag blir då fundersam kring Moderaternas ståndpunkt vad gäller
              de arbetstillfällen som vi uppenbarligen förlorar på grund av
              den uranprospektering som sker.
            </seg>
            <seg n="72f0b68f">
              Johan Johansson säger att oron för uranbrytning är obefogad.
              Oavsett om den är det och oavsett vad slutresultatet skulle bli
              ser vi att det läge vi nu befinner oss i, med en prospektering,
              leder till att vi tappar arbetstillfällen.
            </seg>
            <seg n="0f7c6bbe">
              Vad är Moderaternas svar till de turismföretag, bland annat i
              Hudiksvall, som nu har lagt ned en satsning på fisketurism på
              grund av hotet om uranbrytning? Vad är svaret till de markägare
              i Skaraborg som har lagt ned satsningar på ytterligare gröna näringar
              på grund av hotet om uranbrytning? Kommuner runt Storsjön i Jämtland
              sitter nu och diskuterar: Hur kan vi garantera vårt dricksvatten
              om det kommer till stånd en uranbrytning i Oviken? Vad är svaret
              till dem?
            </seg>
            <seg n="f928283b">
              Detta är på riktigt faktorer som gör att vi håller på att tappa
              arbetstillfällen på grund av hotet om uranbrytning.
            </seg>
            <seg n="15a77905">
              Jag hoppas att Johan Johansson, som representant för det dominerande
              partiet i regeringen, kan ge besked om regeringens ståndpunkt
              när det gäller uranbrytning. Om vi nu förutsätter att de företag
              som vill bryta uran klarar den lagstiftning som finns kommer frågan
              att landa på regeringens bord för ett avgörande om de får bryta
              uran eller inte. Vad är då regeringens ståndpunkt? Får de utländska
              företag som vill bryta uran i Sverige göra det?
            </seg>
          </u>
          <note type="speaker" n="26fc342c">
            Anf. 24 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-3" n="4fbbe1be">
            <seg n="86aa89ec">
              Fru talman! Jag tyckte att jag var tydlig. Men det var jag tydligen
              inte, så jag förtydligar mig ännu en gång.
            </seg>
            <seg n="9d7e880a">
              Det finns ett tydligt samband mellan antalet prospekteringar
              och de framtida gruvor som startas. Om antalet prospekteringar
              minskar kommer antalet nya gruvor också att minska, och det kommer
              att få en effekt vad gäller arbetstillfällen i Sverige och exportinkomsten.
            </seg>
            <seg n="6d94be13">
              Kommer vi nu till uranet så finns det en oro. Den tycker jag
              att man ska ta på allvar. Jag tycker också att man ska vara ärlig
              och säga att den största kända uranfyndigheten i Sverige ligger
              i Billingen. Där har man 300 gram per ton gråberg. Det är 0,03
              procent. I Kanada är de största fyndigheterna på nära 20 procent.
              Industrin säger att det ska vara över 0,1 procent för att det
              ska vara brytbart. Vi är alltså långt ifrån brytbara gränser i
              Sverige.
            </seg>
            <seg n="374daf5b">
              Det kan hända att vi hittar det här uranet, men jag tycker nog
              att Lise Nordin och Miljöpartiet spelar på den här oron och kanske
              till och med blåser upp den för att vinna politiska poäng som
              de sedan kan använda i andra syften.
            </seg>
          </u>
          <note type="speaker" n="c9458c27">
            Anf. 25 LISE NORDIN (MP) replik:
          </note>
          <u who="Q4970036" xml:id="i-496a970acc98e594-4" n="0fa482af">
            <seg n="9bc78ea2">
              Fru talman! Miljöpartiet ser den oro som finns ute i landet.
              Vi ser inget egenvärde i att stå här och prata om uranbrytning
              om det inte vore ett problem i Sverige. Jag har besökt ett flertal
              av de orter som är hotade. Jag hoppas att regeringsrepresentanter
              också besöker de platser som i dag är hotade av uranbrytning.
            </seg>
            <seg n="7999d30d">
              Johan Johansson säger att vi, om vi inte prospekterar, troligtvis
              får färre arbetstillfällen i brytningsfasen. Självklart är det
              så, generellt. Frågan är om vi anser att det är värt att bryta
              uran i Sverige på grund av arbetstillfällena? Moderaterna har
              inte svarat på om man vill ha uranbrytning eller inte. Är det
              den sortens arbetstillfällen man anser är lämpliga i Sverige i
              framtiden?
            </seg>
            <seg n="b48f4887">
              Det finns ett flertal områden i världen där man har förbjudit
              både prospektering och brytning av uran, eftersom man bedömer
              att det är mer framtidsinriktat. Det är alltså inga som helst
              problem för ett land som har en stor gruvindustri, som Sverige,
              att säga att det finns ett ämne som man inte anser är lämpligt
              att bryta. Bland annat British Columbia och allt fler stater i
              Australien har redan tagit beslutet att förbjuda uranbrytning.
              Om nu Australien, som likt Sverige har en stor gruvindustri, klarar
              att lyfta ur uranbrytning från det man anser är önskvärt måste
              Sverige också kunna det.
            </seg>
            <seg n="5c8deb31">
              Frågan kvarstår: Vad är Moderaternas åsikt om uranbrytning? Är
              det något som är acceptabelt för Sveriges del eller inte? Och
              varifrån ska vårt uran till de nya kärnkraftverken, som Moderaterna
              vill ha, komma?
            </seg>
          </u>
          <note type="speaker" n="0ea55d91">
            Anf. 26 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-4" n="4fbbe1be">
            <seg n="e1786e5e">
              Fru talman! Nu fortsätter Lise Nordin egentligen på samma spår
              som tidigare med att blåsa upp den här oron.
            </seg>
            <seg n="e20e6023">
              Vi har inga kända brytningsbara mineraltillgångar när det gäller
              uran i Sverige. Det du pratar om nu är ett hypotetiskt resonemang:
              Tänk om vi skulle hitta en sådan fyndighet, hur skulle det då
              kunna vara?
            </seg>
            <seg n="0a07b0d5">
              Jag känner mig tillfreds med det regelverk som finns, det kommunala
              vetot och de miljöprövningar som kommer att ske. Låt oss ta ställning
              till detta den dag vi faktiskt har ett riktigt case! Nu är det
              ett hypotetiskt resonemang som du för i något speciellt syfte.
            </seg>
          </u>
          <note type="speaker" n="f5474c83">
            Anf. 27 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-3" n="97aab048">
            <seg n="0fe1aaf6">
              Fru talman! Så är det inte. Det är priset som är avgörande för
              om det blir brytning eller inte. Det är priset som är helt avgörande.
            </seg>
            <seg n="87e75112">
              Sedan tror jag att vi ska komma ihåg att vi har en statsminister
              som för inte så länge sedan var ute och sade: Det är logiskt att
              vi öppnar för uranbrytning i Sverige. Det är en logisk följd av
              vårt beslut när det gäller kärnkraft.
            </seg>
            <seg n="3f3c4fb6">
              Jag förstår det sättet att resonera. Men det var inte det jag
              tänkte prata så mycket om.
            </seg>
            <seg n="6832534e">
              Du, Johan Johansson, var uppe här och talade om att entreprenörskap
              ska växa underifrån. Staten ska inte lägga sig i så mycket. Jag
              vill bara påminna dig om att vi har haft ett gruvprogram tidigare
              här i Sverige som sträckte sig fram till 2010. Det pågick 20062010.
              Det var inget program som växte fram underifrån, men utvärderingar
              som Vinnova gjort visar att det var väldigt positivt. De företag
              som var med sade också att det var väldigt positivt.
            </seg>
            <seg n="d52d2fbb">
              Vi kan inte ha en regering som agerar åskådare från läktaren.
              Man sitter inte ens på avbytarbänken utan på åskådarläktaren när
              det gäller näringspolitik. Det är så det är. Vad gör regeringen?
              Du sade själv att vi inte kan ha en situation där vi har fly-in/fly-out,
              där gruvbrytningen inte kommer kommunerna till godo.
            </seg>
            <seg n="d15a813b">
              Hur ska vi lösa det? Vad har regeringen för förslag när det gäller
              till exempel bostadsbyggande? Eller vad har man för förslag när
              det gäller infrastrukturen uppe i Håksberg, Blötberget och Garpenberg?
              Ska vi öppna gruvor där? Eftersom regeringen inte avser att göra
              någonting undrar jag: Ska vi låta det ligga för fäfot i sådana
              fall? Vi ska ju inte och kan inte transportera detta på lastbil.
            </seg>
            <seg n="d2e26e0f">
              Regeringen måste givetvis agera. Man har en viktig roll om vi
              ska kunna utveckla vår gruvnäring.
            </seg>
          </u>
          <note type="speaker" n="486731fe">
            Anf. 28 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-5" n="4fbbe1be">
            <seg n="e79387ea">
              Fru talman! Kent Persson har naturligtvis rätt om priset. Det
              skulle nästan ske en tredubbling av nuvarande uranpriser för att
              de största kända fyndigheterna i Sverige i dag skulle kunna bli
              brytbara. Det är mycket möjligt att någonting sådant händer och
              att det skulle bli ekonomiskt möjligt att bryta det.
            </seg>
            <seg n="bebad9f1">
              Jag håller med statsministern om att det är en logisk följd att
              man ska ha möjlighet att bryta uran i Sverige när man har kärnkraft.
              Men då måste det också finnas uran som är brytbart. Man måste
              också följa de miljöregler och de säkerhetsregler som finns.
            </seg>
            <seg n="a646501e">
              Vi är inte i den situationen. Låt oss ta diskussionen när det
              blir aktuellt!
            </seg>
            <seg n="8b515b52">
              När det gäller en aktiv näringspolitik är det viktigaste att
              verka för generellt goda förutsättningar för företagande och ett
              gott näringslivsklimat. Det handlar om personer med olika idéer
              om hur man kan lösa viktiga samhällsproblem. För det är när det
              gäller de viktiga samhällsproblemen som de entreprenöriella möjligheterna
              finns, och det är dem som entreprenörer ger sig på.
            </seg>
            <seg n="f4a3122b">
              Då måste vi verka brett. Då kan vi inte bara bestämma via någon
              programstruktur för olika branscher att vissa branscher är intressanta
              men inte andra. Vi måste ha breda generella förutsättningar för
              företagande. Vi vet inte var de nya storföretagen kommer att växa
              fram.
            </seg>
            <seg n="58d395d0">
              Med det sagt är det inte ointressant att satsa på de näringar
              vi redan har, att verka för en god infrastruktur och att verka
              för att prövning när det gäller miljötillstånd och annan tillståndprövning
              sker inom rimliga tider så att vi kan utnyttja det strategiska
              fönster som finns för mineralnäringen.
            </seg>
          </u>
          <note type="speaker" n="90abd182">
            Anf. 29 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-4" n="97aab048">
            <seg n="1f4ef809">
              Fru talman! Det finns ju flera aspekter, och det är ganska intressant.
              Jag läste om vår näringsminister Annie Lööfs senaste satsning
              tillsammans med fordonsindustrin. 450 miljoner kastar man in i
              ett gemensamt forskningsprogram. Det är den typen av samverkan
              man måste ha, och det är det som vi i Sverige har haft väldigt
              gott om. Det är det som har lett till att vi har en positiv utveckling
              i Sverige.
            </seg>
            <seg n="8627999d">
              Utan statens agerande hade vi inte haft någon järnväg i Sverige.
              De lånade till järnvägen helt enkelt för att den skulle komma
              till stånd. Man såg till att de statliga företagen agerade på
              ett sådant sätt att vi fick en produktiv utveckling av en näring
              inom verkstadsindustrin. Det visar sig att vi via statliga beslut
              alltså kan skynda på den tekniska utvecklingen och få nya innovativa
              lösningar på stora samhällsutmaningar. Det är det vi måste göra
              helt enkelt.
            </seg>
            <seg n="6d685176">
              När det gäller våra kommuner, som i dag står inför en tillväxtboom,
              är det oerhört viktigt att folk har någonstans att bo. Johan Johansson
              var inne på det själv. På vilket sätt tänker regeringen hjälpa
              till att hitta de lösningarna? Du vet lika väl som jag att värdet
              på en nybyggd fastighet i det inre av Bergslagen eller uppe i
              delar av Norrland har minskat med 20 procent dagen efter den står
              färdig. Det är inga som bygger då. Där måste man hitta någon lösning.
            </seg>
            <seg n="e595d667">
              Vi kan inte ha husvagnscampingsplatser där folk bor under den
              tid de är verksamma på platsen och sedan flyttar. Då kommer inte
              detta samhällena till del. Vi måste lösa infrastrukturfrågorna
              och se till att det finns en grundläggande service. Vi måste ändå
              ha en regering som stöder den tydliga signalen att det här ska
              vi lösa på något sätt. Det har vi ju gjort tidigare med investeringsbidrag
              när det gäller bostäder.
            </seg>
          </u>
          <note type="speaker" n="14169dd1">
            Anf. 30 JOHAN JOHANSSON (M) replik:
          </note>
          <u who="Q15713809" xml:id="i-dfead99d735dacab-6" n="4fbbe1be">
            <seg n="3033b727">
              Fru talman! Bostäder är ett stort problem. Nu refererar jag först
              och främst till Malmfälten och Pajalaområdet. Om 2025 år står
              man inför ett nytt beslut om en ny huvudnivå i Kiruna eller Gällivare.
              Vi har inte en aning om hur mineralpriserna ser ut vid det tillfället.
              Bara en sådan sak gör att det blir ett svårt investeringsbeslut
              för den som vill bygga en hyresfastighet eller en villa. Därför
              är det än viktigare att vi satsar på att bygga upp näringsstrukturer
              som kan vara ett komplement eller ett alternativ den dag som mineralnäringen
              eventuellt viker. Vi måste göra det för att få attraktiva samhällen.
            </seg>
            <seg n="9e520635">
              Nu utesluter inte jag heller att man gör riktade satsningar för
              att faktiskt få i gång bostadsproduktionen här. Men tar vi Kiruna
              som ett exempel ser vi att de har liknande inkomster som invånarna
              på Lidingö. Det finns faktiskt goda möjligheter för dem att investera
              själva. Det borde finnas större möjligheter för riskvilligt kapital
              att investera i hyresfastigheter.
            </seg>
          </u>
          <note type="speaker" n="17e17d15">
            Anf. 31 HELENA LINDAHL (C):
          </note>
          <u who="Q4962331" xml:id="i-713e37d890687034-0" n="3b59cfe7" next="i-709ef7f4c4fe03fe-0">
            <seg n="d7690368">
              Fru talman och alla som lyssnar och tittar!
            </seg>
            <seg n="d0d281d2">
              Det finns en stor efterfrågan på metaller och mineraler i världen.
              Det ser vi inte minst på de höga priserna. Om man tittar på användningen
              av metaller inom Europeiska unionen kan man konstatera att medlemsländerna
              står för ungefär en fjärdedel av den globala produktionen. Samtidigt
              är den egna produktionen inom EU inte mer än 3 procent av den
              totala produktionen i världen. Dessutom ska tilläggas att många
              metaller över huvud taget inte produceras i Europa.
            </seg>
            <seg n="1883a376">
              Sverige är, precis som många har sagt här i talarstolen, ett
              stort gruvland som är av stor betydelse. Det ser vi inte minst
              när det gäller järnmalmsproduktionen, där Sverige svarar för nästan
              all produktion i Europa 90 procent. Även guld och bly är viktiga
              metaller som vi exporterar till EU-länderna.
            </seg>
            <seg n="cbbcf63c">
              Jag skulle vilja ägna lite grann av det här anförandet åt att
              prata positivt om gruvindustrin och inte bara prata om det som
              är negativt och alla farhågor. Det är inte oviktigt, men jag tycker
              att vi också kan tala om det som är bra.
            </seg>
            <seg n="9442e51f">
              Gruvnäringen expanderar som sagt i Sverige. I norra Sverige finns
              majoriteten av det totala antalet aktiva gruvor som vi har i landet.
              Ca 90 procent av den svenska gruvproduktionen sker i Kiruna, Malmberget
              och Aitik.
            </seg>
            <seg n="75e753bd">
              För x antal år sedan användes uttrycket Sista personen från Pajala
              släcker lyset, eller någonting i den stilen. Det kanske ni känner
              igen. Människor flyttade från orten. Många såg inte någon framtid
              där. I dag är det tvärtom. Nu sjuder det av tilltro i Pajala.
              Tack vare gruvnäringen växer Pajala så det knakar.
            </seg>
            <seg n="1d6c81d0">
              Jag såg ett nyhetsinslag för några dagar sedan om vad som händer
              på orten. För några år sedan gapade många lägenheter tomma; om
              jag inte missminner mig revs en del lägenheter. I dag står 700
              personer i kö för en lägenhet. Problemet är att över huvud taget
              få tag i en bostad och vem som ska bygga de nya lägenheter och
              bostäder som behövs för att få människor att flytta till Pajala.
            </seg>
            <seg n="18f83ef2">
              Vi kommer också att ta fram en mineralstrategi i samverkan med
              näringslivet och andra intressenter. Min förhoppning och tilltro
              är just att infrastrukturen också kommer att finnas med här, eftersom
              också det är en rätt viktig poäng i det hela.
            </seg>
            <seg n="ef69da56">
              LKAB är en av statens guldkalvar, och i Kiruna planeras en omfattande
              stadsflytt då ännu mer ska brytas från den stora malmkroppen.
              Det kommer att ge flera tusen arbetstillfällen inom de kommande
              åren. Utmaningen är att locka arbetskraft och familjer att sätta
              ned sina bopålar i området.
            </seg>
            <seg n="7183f284">
              Jag hade förmånen att besöka Kiruna och LKAB med Alliansen i
              näringsutskottet för några månader sedan. Det var häftigt att
              lyssna till företrädarna för bolaget som berättade om de framtida
              satsningarna. Inte minst var det rätt kul och intressant att besöka
              gruvan.
            </seg>
            <seg n="6277866b">
              Ett annat framgångsexempel när det gäller gruvnäring är Storumans
              kommun i mitt hemlän Västerbotten. Här räknar kommunledningen,
              med det drivande och duktiga kommunalrådet Tomas Mörtsell, med
              att det kommer att satsas 26 miljarder fram till 2020 på vindkraft,
              besöksnäring och gruvverksamhet, varav det sistnämnda kommer att
              stå för 11 miljarder. Detta är försiktigt räknat.
            </seg>
            <seg n="133eb60a">
              Jag träffade nyligen ett gruvföretag som vill expandera i kommunen.
              Det är Nickel Mountain som vill expandera i Rönnbäcken utanför
              Tärnaby. Här finns en stor nickelfyndighet, och om satsningen
              kommer i gång kommer det att ge 550 direkta arbetstillfällen och
              minst 350 arbeten vad gäller kringverksamhet. Alla satsningar
              har i dagsläget inte kommit i gång, men Storuman har redan i dag
              en arbetslöshet under både läns- och rikssnittet. Den ligger på
              4 procent. Detta beror delvis på sjudande framtidstro. Visst är
              det rätt fantastiskt! Det tycker man i alla fall i Storuman.
            </seg>
            <seg n="a52ae10a">
              Sverige har en av världens bästa kartläggningar av vad som finns
              i vår berggrund, detta tack vare generös prospektering. Även om
              brytning inte sker är det bra att veta vad som finns i berggrunden.
              Dessutom, som några har påpekat, följs en rad metaller och mineraler
              åt. Hittar man en metall kanske det är en vägvisare till fler.
            </seg>
            <seg n="fd0530d2">
              Dock är jag medveten om att prospektering på vissa håll också
              kan upplevas som ett problem och kan skapa frågor, ibland rädsla
              för ingrepp och sår i naturen. Just nu pågår en översyn av minerallagen
              för att öka kommunikationen mellan dem som prospekterar, kommuner
              och markägare. Det är viktigt att berörda får en tidig information
              om vad prospekteringen avser och hur den ska genomföras. Det gäller
              inte minst prospektering efter uran. Prospekteringsföretagen har
              ett stort ansvar för hur boende i området uppfattar och tolererar
              verksamheten ifråga.
            </seg>
            <seg n="b0b28fbb">
              Centerpartiet vill som parti inte att det ska brytas uran i Sverige.
              Vi säger tydligt nej. Centerpartiet arbetar långsiktigt för att
              driva igenom det stämmobeslut som partistämman i Åre antog 2011
              och som säger att Centerpartiet vill utreda en lagstiftning mot
              uranbrytning i Sverige. Vi har under årtionden tydligt arbetat
              mot uranbrytning, och vi använde det kommunala vetot i en skarp
              situation när vi var med och fattade ett beslut som omöjliggjorde
              vidare uranbrytning vid Ranstadsverket i Skaraborgs län i mitten
              av 1970-talet. Centerpartiet kommer att fortsätta att på lokal
              och nationell nivå arbeta aktivt och långsiktigt för att det inte
              ska brytas uran i Sverige.
            </seg>
            <seg n="536cc427">
              Varför väljer då Centerpartiet att inte stödja Miljöpartiets
              motion med formuleringar som är medvetet snarlika vårt eget stämmobeslut
              i frågan? Detta är ett tillvägagångssätt som Miljöpartiet använder
              för att få uppmärksamhet och väcka debatt i frågan. Till viss
              del kan jag ha förståelse för själva sakfrågan men inte för tillvägagångssättet.
              Att Centerpartiet i det här läget skulle rösta emot allianskollegerna
              i utskottet skulle knappast föra oss framåt i arbetet med att
              få till stånd en utredning om en lagstiftning mot uranbrytning.
              Det skulle snarare försämra utsikterna för en sådan lagstiftning,
              då vår position i alliansregeringen skulle försvagas.
            </seg>
            <seg n="757a480a">
              Vi har en långsiktig energiöverenskommelse, och den har visat
              att vi, tillsammans med de andra allianspartierna, har gjort skillnad
              för den svenska miljö- och energipolitiken. Vi är inte färdiga
              med att göra Sverige till ett mer miljövänligt, företagsamt och
              hållbart land. Det är även inom regeringssamarbetet som vi kommer
              att fullfölja vårt arbete för att Sverige ska fortsätta att vara
              ett land där uranbrytning inte sker.
            </seg>
            <seg n="466cf9ce">
              Vi har sagt nej till uranbrytning, vi säger nej till uranbrytning
              och vi kommer att fortsätta att säga nej till uranbrytning i Sverige.
              Centerpartiet verkar aktivt för att ingen uranbrytning kommer
              att ske i Sverige och kommer att göra det i regeringsställning.
            </seg>
          </u>
          <note n="7e63415c">
            Ajournering
          </note>
          <note n="8f255072">
            Kammaren beslutade kl. 13.52 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="Q4962331" xml:id="i-709ef7f4c4fe03fe-0" n="3b59cfe7" prev="i-713e37d890687034-0">
            <seg n="d37270f8">
              Återupptagna förhandlingar
            </seg>
            <seg n="911a662d">
              Jag hälsar statsråden välkomna till dagens frågestund.
            </seg>
            <seg n="8a104ee1">
              Strategisk samverkan med näringslivet
            </seg>
          </u>
          <note n="ba117b86">
            Förhandlingarna återupptogs kl. 14.00.
          </note>
          <note n="18fda53b">
            14 § Frågestund
          </note>
          <note n="424a9768" type="speaker">
            Anf. 32 FÖRSTE VICE TALMANNEN:
          </note>
          <note type="speaker" n="df667296">
            Anf. 33 JENNIE NILSSON (S):
          </note>
          <u who="Q4563096" xml:id="i-ebc2c4b8f9873543-0" n="f5a46513">
            <seg n="620b6bb8">
              Fru talman! Jag vill ställa en fråga till statsrådet Eskil Erlandsson.
            </seg>
            <seg n="72df4329">
              Riktig näringspolitik handlar om att skapa förutsättningar för
              flexibilitet på arbetsmarknaden så att fler vågar och kan ta nya
              steg i arbetslivet och så att fler vågar och kan växla från gammalt
              till nytt. Det handlar exempelvis om kompetensutveckling och vuxenutbildning.
              Näringspolitik handlar också om att satsa på spetskompetens och
              forskning så att vi kan skapa förutsättningar för framtidens jobb.
              Sverige är ett för litet land för att inte ha ett strukturerat
              och kreativt samarbete mellan näringsliv, stat, universitet och
              högskolor.
            </seg>
            <seg n="f2024a9f">
              I den meningen har regeringen inte bara misslyckats med sin jobbpolitik
              utan också med sin näringspolitik. Sedan 2006 har regeringen avskaffat
              de branschprogram vi socialdemokrater utvecklade i samarbete med
              näringsliv, fack och akademi.
            </seg>
            <seg n="99d6938c">
              Jag vill fråga statsrådet hur bristen på strategisk samverkan
              med näringslivet främjar tillväxt och nya jobb i Sverige.
            </seg>
          </u>
          <note type="speaker" n="f42f509d">
            Anf. 34 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-1" n="fe8ebfcd">
            <seg n="d9d6cbb9">
              Fru talman! Jag tackar för frågeställningen. Jag instämmer i
              frågeställarens synpunkter kring att det är viktigt med innovation,
              forskning och utveckling för att utveckla och bibehålla jobb i
              alla delar av vårt land. Detta kommer att ta sig uttryck i en
              proposition som förbereds inom Regeringskansliet och som vi beräknar
              kan läggas fram under slutet av detta år. Där kommer ställning
              att tas från regeringens sida kring vilka insatser som behöver
              göras för att ytterligare stärka förutsättningarna för att vi
              ska få de jobb vi behöver för att utveckla alla delar av vårt
              land.
            </seg>
          </u>
          <note type="speaker" n="445abf8d">
            Anf. 35 JENNIE NILSSON (S):
          </note>
          <u who="Q4563096" xml:id="i-ebc2c4b8f9873543-1" n="f5a46513">
            <seg n="3d239a65">
              Fru talman! Jag tackar för svaret, men jag tror att statsrådet
              kanske lite grann missförstod min frågeställning. Det är jättebra
              att man kommer med en forsknings- och innovationsproposition till
              hösten kanske men det räcker inte.
            </seg>
            <seg n="7f50f23a">
              Globalt sett är vi i ett läge i världen i dag där andra nationer
              jobbar väldigt aktivt med just den strategiska samordningen för
              att skapa goda förutsättningar för sitt näringsliv. Man gör det
              när det gäller bilindustri och läkemedelsindustri, för att ta
              två exempel. Att vi då i Sverige har en regering som exempelvis
              via Fredrik Reinfeldt kallar vårt näringsliv för ett särintresse
              och där man avvecklar de branschprogram som tidigare har funnits
              utan att ersätta det med något nytt kan inte kompenseras med en
              proposition om forskning och innovation, även om givetvis också
              den är önskvärd.
            </seg>
            <seg n="3df326af">
              Min fråga kvarstår: Hur kan bristen på strategisk samverkan skapa
              förutsättningar som behövs för vårt näringsliv?
            </seg>
          </u>
          <note type="speaker" n="0b063823">
            Anf. 36 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-2" n="fe8ebfcd">
            <seg n="673a0a68">
              Fru talman! I den senare delen håller jag inte med frågeställaren.
              I den förra innovations- och forskningspropositionen pekades ett
              antal områden ut där vi från regeringens sida sade vad vi tycker
              är prioriterat att lägga tillgängliga resurser på och vilka organisationer,
              institut och samarbetspartner vi ska inleda samarbete med för
              att få den spets man ibland behöver för att kunna vara bland de
              absolut bästa i världen och leda en utveckling. Jag förutsätter
              att vi kommer att peka ut några sådana områden i den forskningsproposition
              som nu är under beredning i Regeringskansliet.
            </seg>
            <seg n="d707db89">
              Till detta kan läggas att det dessutom finns ett antal saker
              som jag för min del har tagit initiativ till på mitt departement.
              Ett sådant samarbete som är inlett handlar om skogen som är oerhört
              viktig för jobben i Sverige, men där vi har ytterligare att göra
              och ett strategiskt samarbete behövs.
            </seg>
            <seg n="eacc848a">
              Sveriges självförsörjningsgrad
            </seg>
          </u>
          <note type="speaker" n="8e8325af">
            Anf. 37 EMMA WALLRUP (V):
          </note>
          <u who="unknown" xml:id="i-efa7f46bdfc34f65-3" n="bfee5d6e">
            <seg n="516dfb82">
              Fru talman! Jag skulle vilja ställa frågan till landsbygdsministern
              om det verkligen bör anses rimligt att vi i Sverige inte har något
              tydligt mål om självförsörjningsgrad på samma sätt som tidigare.
              Jag undrar också om vi verkligen ska släppa livsmedelsförsörjningens
              långtidskrisberedskap.
            </seg>
            <seg n="16079a00">
              Vi är i en situation där mycket tyder på att klimatförändringarna
              kommer att orsaka en mängd olika problem. Det är risk att vi framöver
              kommer att drabbas av svårigheter att importera mat, och de fossila
              drivmedlen kommer sannolikt att bli påtagligt dyrare. Samtidigt
              har vi stora problem med utsläppen från transportsektorn, och
              ur ett klimatperspektiv bör vi minska transporterna. Detta skulle
              gynnas och mildras av en ökad närproduktion.
            </seg>
          </u>
          <note type="speaker" n="d8acbd21">
            Anf. 38 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-4" n="fe8ebfcd">
            <seg n="b1c64e5e">
              Fru talman! Vad beträffar den konkreta huvudfrågan är det så
              att vi sedan 1995 är medlemmar i den europeiska unionen. I den
              europeiska unionen hanteras frågorna gemensamt vad gäller jordbrukspolitik
              och matförsörjning. Det gäller även frågor kring vilka produktionsförutsättningar
              vi har i den europeiska unionen. Det innebär att inget land i
              den europeiska unionen vad jag känner till har det som många länder
              tidigare hade, nämligen egna produktionsmål och liknande.
            </seg>
            <seg n="cf8d750d">
              Till detta ska läggas att det i visionen Matlandet Sverige finns
              ett fokusområde som är döpt till primärproduktion. I detta fokusområde
              har vi som ett mål att öka produktionen. Det leder nämligen till
              jobb. Det leder till jobb på den svenska landsbygden, och det
              leder till jobb i förädlingsverksamheten. Det är oerhört viktigt
              att vi utökar mängden jobb i Småortssverige och på den svenska
              landsbygden.
            </seg>
          </u>
          <note type="speaker" n="ce086f71">
            Anf. 39 EMMA WALLRUP (V):
          </note>
          <u who="unknown" xml:id="i-efa7f46bdfc34f65-5" n="bfee5d6e">
            <seg n="588b5d48">
              Fru talman! Jag ser att det är stora problem om inga länder inom
              EU har en resurshantering och en beredskap för om transporterna
              skulle försämras betydligt på grund av oljekrisen. Jag vet att
              man i Finland jobbar lite bättre än i Sverige med självförsörjningsgrad,
              så lite differentiering finns mellan olika länder. Tendensen är
              dock oroande.
            </seg>
            <seg n="d8aba143">
              Jag skulle också vilja fråga ministern om inte Matlandet Sverige
              skulle kunna inriktas på att stärka den lokala produktionen. Nu
              jobbar man nämligen mycket med exportinriktad produktion, och
              man skulle kunna gå över lite mer till att faktiskt bli självförsörjande
              och jobba mer med hållbarhet och långsiktig resurshushållning
              över huvud taget, i stället för i första hand kortsiktig ekonomisk
              tillväxt.
            </seg>
          </u>
          <note type="speaker" n="119e0723">
            Anf. 40 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-6" n="fe8ebfcd">
            <seg n="a9040d1c">
              Fru talman! Jag får upprepa mitt tidigare svar på frågan. Frågeställningen
              hanteras alltså numera gemensamt inom den europeiska unionen.
            </seg>
            <seg n="3a3608a5">
              Vad beträffar den andra frågeställningen är det alltså på det
              sättet att vi har ett fokusområde inom visionen Matlandet Sverige.
              Vi har ett fokus på primärproduktionen, och målet där är att vi
              ska öka den primärproduktion som kommer från såväl den svenska
              bonden som den svenska fiskaren, den svenska renskötaren och så
              vidare. Skälet är att vi har produktionsförutsättningar i vårt
              land som inte är fullt utnyttjade samt att en ökad produktion
              leder till jobb på den svenska landsbygden, både i primärproduktionen
              och i förädlingsledet.
            </seg>
            <seg n="8a6684b1">
              Energisnåla hus
            </seg>
          </u>
          <note type="speaker" n="1c7723d8">
            Anf. 41 JAN LINDHOLM (MP):
          </note>
          <u who="Q5956750" xml:id="i-46dbac74dbb7c18f-0" n="30752425">
            <seg n="c0130016">
              Fru talman! Min fråga går till bostadsministern.
            </seg>
            <seg n="b9e29b44">
              Ett nollenergihus borde vara ett hus som netto inte drar någon
              energi. För att det ska vara möjligt måste huset självt producera
              energi, för vi vet ju att inget hus kan fungera helt utan energi
              till ventilation, varmvatten och så vidare. Då kan solceller vara
              ett alternativ.
            </seg>
            <seg n="d483fd09">
              Nu har regeringen rätt nyligen gått ut med en remiss om någonting
              man kallar nära-nollenergihus. Arkitekter, konsulter, byggföretag,
              byggmaterialföretag, energiexperter och till och med fastighetsförvaltare
              hade förväntat sig ganska tuffa krav, eller åtminstone högre krav
              än dem man redan bygger efter. Jag undrar hur det kan komma sig
              att regeringen väljer att bara omdefiniera de befintliga kraven
              på 90, 110 och 130 kilowattimmar per kvadratmeter och kalla det
              nära-nollenergihus. Flera kommuner ställer redan krav på 5060
              kilowattimmar per kvadratmeter.
            </seg>
            <seg n="1e073ef3">
              Vad är tanken bakom förslaget?
            </seg>
          </u>
          <note type="speaker" n="9ccb252f">
            Anf. 42 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-7" n="bfee5d6e">
            <seg n="ff8380d7">
              Fru talman! Vi har ett EU-direktiv som vi ska tolka utifrån våra
              klimatförutsättningar.
            </seg>
            <seg n="f4fe6578">
              Sverige har bland de tuffaste energikraven i Europa utifrån våra
              klimatförutsättningar. Boverket har skärpt normerna från den 1
              januari i år. Vi har dessutom nu bindande regler. Det innebär
              att minimireglerna inte får underskridas i den praktiska verkligheten.
              Förut gällde reglerna mer teoretiska beräkningar. Och självklart
              ska vi följa frågorna och se hur vi kan utveckla dem ytterligare.
            </seg>
            <seg n="0f333f94">
              Det är också en avvägning mellan vilka minimiregler vi ska ha
              kontra vilka kostnader de boende ska ha. Vi vet att om man skulle
              använda bästa möjliga teknik, vilket är fritt fram för alla att
              göra, innebär det kanske 650 kronor mer i månaden i hyra för en
              trerummare. Man ska gärna bygga sådana hus, men jag vill inte
              ålägga alla att driva upp kostnaderna till den nivån.
            </seg>
            <seg n="5701a5f9">
              Vi måste hitta en rimlig avvägning. De här kraven innebär en
              skärpning på vägen mot ännu mer energieffektiva hus.
            </seg>
          </u>
          <note type="speaker" n="fd5fbe3e">
            Anf. 43 JAN LINDHOLM (MP):
          </note>
          <u who="Q5956750" xml:id="i-46dbac74dbb7c18f-1" n="30752425">
            <seg n="b8f8aeb2">
              Fru talman! Faktum är dock att man redan i dag bygger med betydligt
              högre krav än de som finns i BVR 19. Där är till exempel kravet
              på u-värde, värmeförlustvärde, 0,4, och i dag bygger man med 0,2
              normalt sett.
            </seg>
            <seg n="2d41f56a">
              Jag tycker att det är lite märkligt. Om man ska ha politiska
              beslut som ska flytta fram positionerna och innebära att vi gör
              något bättre, hur kan man då ställa krav som inte ens lever upp
              till det som är verkligheten ute i samhället? Man borde formulera
              något som går lite längre.
            </seg>
            <seg n="e796d526">
              Har man från regeringens sida funderat något på vilken effekt
              de här kraven får när det gäller val av energislag? Olika energislag
              som används för att värma betyder ju olika typer av kvalitetsförluster,
              så ur ett energiperspektiv är det också viktigt hur man formulerar
              kraven.
            </seg>
          </u>
          <note type="speaker" n="f27889f3">
            Anf. 44 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-8" n="bfee5d6e">
            <seg n="599d51eb">
              Fru talman! Det finns delvis en förvirring i diskussionen. Vi
              har ett energikrav som är högre för tillförd energi till huset,
              exempelvis fjärrvärme. Vi har tuffare krav om man har värmepumpar
              och använder den typen av lösningar. Ibland blandas de olika normerna
              med varandra.
            </seg>
            <seg n="543ae8a9">
              Vi har alltså skärpt energikraven, vi har mer bindande krav och
              vi har minimiregler. Sedan är det upp till varje husfabrikant
              att bygga energisnålare. Frågan är bara vad vi ska ålägga konsumenterna
              för hyreshöjningar som en konsekvens av detta.
            </seg>
            <seg n="133a3a5b">
              Jag tycker att vi måste ha minimikrav som är skarpa, som självklart
              ligger i teknikens framkant men som också innebär en rimlig avvägning
              av de kostnader som det innebär. Vi ska ha forskning, utveckling
              och successivt skärpa kraven. Sedan ska man gärna konkurrera.
            </seg>
            <seg n="0dcb24d7">
              Jag vill bygga ett energisnålare hus, men då kostar det också
              lite mer. Då får konsumenten välja mellan olika lösningar. Det
              måste vara både konsumentefterfrågan och energiminimireglerna
              som driver utvecklingen, men det måste vara med en rimlig avvägning
              mot de kostnader som uppstår för den enskilda människan.
            </seg>
            <seg n="45f5b5d6">
              Bostadsbristen
            </seg>
          </u>
          <note type="speaker" n="9dab4a54">
            Anf. 45 MAGDALENA ANDERSSON (M):
          </note>
          <u who="Q4935870" xml:id="i-bd6ee656076d1f7b-0" n="cad159f9">
            <seg n="2cb8eef8">
              Fru talman! Jag vänder mig också till statsrådet Attefall. Det
              handlar om bristen på bostäder.
            </seg>
            <seg n="b1a2530a">
              Boverket, som håller i de här frågorna, har nyligen rapporterat
              att i över 60 procent av landets kommuner är det brist på bostäder.
              Det är samma mönster som man har sett tidigare. Man rapporterar
              att Sverige har större brist än de övriga nordiska länderna, fast
              Sverige är det land som växer mest och har mest tillväxt. Det
              är en brist som vi alla ser och framför allt unga eller förstås
              de som är på väg in i sin allra första lägenhet. Nu gäller inte
              detta överallt och inte i mindre kommuner, men i tillväxtområdena
              är det så. Det ligger ett stort ansvar hos kommunerna för detta,
              visst är det så, men inte helt och fullt.
            </seg>
            <seg n="12a0b2a8">
              Då är min fråga: Vad har statsrådet för åtgärder att berätta
              om för att Sverige ska kunna komma till rätta med den tydliga
              brist som finns?
            </seg>
          </u>
          <note type="speaker" n="accd3667">
            Anf. 46 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-9" n="bfee5d6e">
            <seg n="5b691551">
              Fru talman! Det handlar om att vi under en lång tid, 20 års tid,
              har byggt mycket mindre än omvärlden. Vi har investerat mycket
              mindre i bostadssektorn än vad jämförbara industriländer gjort.
              Då gäller det att vidta åtgärder som skapar långsiktigt goda förutsättningar
              för ett ökat bostadsbyggande.
            </seg>
            <seg n="8d0961f4">
              Regeringens arbete, det utredningsarbete vi drar i gång och de
              åtgärder som vi jobbar med följer tre linjer. Det handlar om att
              skapa en smidigare fungerande bostadsmarknad. Vi har ett nytt
              hyressättningssystem som just har börjat gälla och som parterna
              har ett ansvar för. Vi har också utredningar på gång om hyresrättens
              ställning och hur vi ska kunna utveckla hyresrätten. Det handlar
              om bättre förutsättningar för byggande, plangenomförandeprocessen,
              tiden från idé till spaden i jorden, och det handlar också om
              att stimulera andrahandsmarknaden. Vi tror också att vi måste
              utnyttja befintliga bostäder på ett effektivare sätt.
            </seg>
            <seg n="148beced">
              I de här frågorna har vi redan lagt fram en del förslag. Vi utreder
              också en hel del åtgärder som ska göra att vi får en bättre fungerande
              bostads- och byggpolitik i Sverige.
            </seg>
          </u>
          <note type="speaker" n="d65334f7">
            Anf. 47 MAGDALENA ANDERSSON (M):
          </note>
          <u who="Q4935870" xml:id="i-bd6ee656076d1f7b-1" n="cad159f9">
            <seg n="ca672ff8">
              Fru talman! Jag tackar för redovisningen. Jag tror att väldigt
              många av de här åtgärderna är behövliga.
            </seg>
            <seg n="d3f0f205">
              En fråga som statsrådet tog upp var om andrahandsuthyrningen
              och andrahandsmarknaden. Där har det kommit ganska stark kritik
              från en del organisationer. Häromveckan kunde man läsa en debattartikel
              där man hävdar att staten stimulerar till att driva fram och legalisera
              ockerhyror. Det låter kanske inte riktigt så som man tänker sig
              att en ansvarsfull regering ska handla.
            </seg>
            <seg n="e01b0976">
              Då är min fråga: Vad har statsrådet för kommentar till detta?
            </seg>
          </u>
          <note type="speaker" n="5408391c">
            Anf. 48 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-10" n="bfee5d6e">
            <seg n="542d9348">
              Fru talman! Det är riktigt att många människor lever i ganska
              otrygga boendeformer på grund av bostadsbristen. Vi måste bygga
              mer, och vi måste göra det både kort- och långsiktigt. Men det
              kommer inte att lösa alla akuta problem. Därför måste vi också
              få fram fler lägenheter på andrahandsmarknaden.
            </seg>
            <seg n="c29874c9">
              Jag tror att tydligare regler och bättre villkor för andrahandsuthyrning
              kan göra att vi får klarare spelregler för den som ska hyra ut,
              men framför allt att den som ska hyra vet bättre vad som gäller.
            </seg>
            <seg n="95d2bf07">
              I dag bor många, inte minst unga människor, i andrahandsboenden
              med ganska oklara regler och oklara kontrakt och kanske också
              ibland med hyror som inte är rimliga genom att det blir något
              slags halvsvart marknad.
            </seg>
            <seg n="9dffa36a">
              Jag tror att det utredningsarbete som pågått i de här frågorna
              kan bidra till att lösa många av problemen. Helsingforss handelskammare
              har pekat på att det kanske handlar om tiotusentals nya lägenheter
              som kommer fram om man förbättrar reglerna.
            </seg>
            <seg n="b8592dce">
              Utredaren ska lägga fram sitt förslag inom en snar framtid, och
              då får vi ta ställning till de här frågorna. Men jag tror att
              vi måste göra någonting på det här området för att skapa tydligare
              och bättre spelregler, och därmed fler lägenheter för uthyrning,
              men också klarare regelverk.
            </seg>
            <seg n="fc9753dd">
              Cannabisanvändning bland unga
            </seg>
          </u>
          <note type="speaker" n="48849e90">
            Anf. 49 ANNA STEELE (FP):
          </note>
          <u who="Q4980135" xml:id="i-efa7f46bdfc34f65-11" n="ce29a892">
            <seg n="adddf21e">
              Fru talman! Min fråga i dag går till statsrådet Maria Larsson.
            </seg>
            <seg n="09d6074d">
              Det finns en oroväckande ökning av cannabisanvändning bland våra
              ungdomar i dag, vilket inte så sällan också leder till bruk av
              tyngre narkotika. Jag undrar vad som görs i arbetet mot detta.
            </seg>
          </u>
          <note type="speaker" n="7887f64d">
            Anf. 50 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-0" n="bfee5d6e">
            <seg n="b6ee23e7">
              Fru talman! Jag tackar för frågan.
            </seg>
            <seg n="f8f15a7e">
              Det förebyggande arbetet är centralt när det gäller droger och
              arbete speciellt riktat mot unga.
            </seg>
            <seg n="8e737483">
              Vi har, precis som frågeställaren säger, sett en oroväckande
              ökning av cannabisanvändning bland unga. Vi vet också att ju yngre
              man är när man börjar, desto farligare kan det långvariga användandet
              av drogen bli. Så mycket behöver göras för att förhindra ingången
              till en cannabisanvändning.
            </seg>
            <seg n="2a4a8b1e">
              Vi har erfarenheter från Skåne. Där har man inom Region Skåne
              drivit ett pilotprojekt, flera kommuner och regionen tillsammans,
              för en ökad insats för yngre gymnasieungdomar med kunskapsbildning
              och opinionsbildning som gett ett bra resultat, även om inte allt
              är utvärderat ännu. Detta har legat till grund för regeringens
              arbete, där vi nu går in i en stor cannabissatsning som jag gärna
              ska berätta om i nästa inlägg.
            </seg>
          </u>
          <note type="speaker" n="d19ec3a4">
            Anf. 51 ANNA STEELE (FP):
          </note>
          <u who="Q4980135" xml:id="i-efa7f46bdfc34f65-12" n="ce29a892">
            <seg n="d0bf5f8d">
              Fru talman! Mycket hamnar nämligen hos kommuner och polis, så
              Maria Larsson får gärna berätta mer, för jag blir skeptisk här.
              Socialtjänsten måste ju faktiskt uppsöka mer och få mer resurser.
            </seg>
          </u>
          <note type="speaker" n="34824437">
            Anf. 52 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-1" n="bfee5d6e">
            <seg n="8efeca40">
              Fru talman! Det som görs nu är en riktad insats mot yngre ungdomar
              och deras föräldrar. Föräldrarna är naturligtvis jätteviktiga
              samarbetspartner för att kunna upptäcka droganvändning tidigt
              och för att också skapa attityder och opinionsbilda gentemot sina
              ungdomar.
            </seg>
            <seg n="ef54b8ab">
              Med hänvisning till det skånska exemplet gör vi nu bland annat
              en trestadssatsning i de större städerna, men inte bara där. Problemet
              finns överallt, och det här måste vara en satsning som riktar
              sig till alla i alla kommuner, därför att narkotikan i dag inte
              är begränsad till storstadsområden.
            </seg>
            <seg n="d17ad87a">
              Här tänker vi naturligtvis också använda oss av de ideella organisationerna
              som är en viktig del. Det finns ungdomar som talar till ungdomar,
              vilket vi vet är ett mycket verksamt instrument. Det gäller att
              ta till vara alla goda krafter.
            </seg>
            <seg n="61d5afd8">
              En inriktning på cannabis och narkotiska preparat kommer att
              bli regeringens enskilt största satsning kommande år.
            </seg>
            <seg n="584dd799">
              Behovet av arbetskraft
            </seg>
          </u>
          <note type="speaker" n="1761ef64">
            Anf. 53 SVEN-OLOF SÄLLSTRÖM (SD):
          </note>
          <u who="Q6201234" xml:id="i-86a1216d0fe6a7e4-0" n="e534e480">
            <seg n="4debc4cc">
              Fru talman! Jag har en fråga till arbetsmarknadsminister Hillevi
              Engström. Både Arbetsförmedlingen och regeringen talar gärna om
              den arbetskraftsbrist som uppstår när 40-talisterna går i pension.
              Genom den mytbild som målas upp blir det i framtiden arbetskraftsbrist,
              inte minst för att vi måste ta hand om vården av de allt fler
              äldre. Regeringen menar att vi behöver en omfattande och helt
              oreglerad arbetskraftsinvandring för att möta detta.
            </seg>
            <seg n="af2995c5">
              Vi lät riksdagens utredningstjänst titta på hur det egentligen
              förhåller sig. År 2014 går de sista 40-talisterna i ålderspension.
              Faktum är att under de kommande åren, 20122015, väntas antalet
              åldersavgångar vara 415 000. Antalet tillträdande ungdomar väntas
              bli 407 000. Skillnaden är alltså 8 000 individer från nu och
              fram tills samtliga 40-talister gått i pension. Framtida invandring
              eller utvandring har inte tagits med i beräkningarna. Det är en
              skillnad i arbetskraftsutbudet som med tanke på den situation
              vi har med massarbetslöshet är anmärkningsvärt liten.
            </seg>
            <seg n="db0b7b00">
              Med tanke på dagens historiskt höga massarbetslöshet, tror inte
              regeringen att vi kan lösa denna i sammanhanget blygsamma arbetskraftsminskning
              med hjälp av de 400 000 som inte går till jobbet varje dag?
            </seg>
          </u>
          <note type="speaker" n="368f4cf4">
            Anf. 54 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-13" n="87d7ef28">
            <seg n="2242ca72">
              Fru talman! Sedan 2006 har vi haft en sysselsättningsökning på
              240 000 personer, trots att vi har haft den allvarligaste krisen
              på väldigt lång tid.
            </seg>
            <seg n="3321f105">
              Sverige är beroende av att få alla som kan arbeta i jobb men
              också att människor från andra länder kan komma hit och jobba.
              Regeringen välkomnar detta. Bor man utanför EU och har ett jobberbjudande
              i Sverige är man välkommen att komma hit och arbeta om man kan
              försörja sig. Det är jag stolt och glad över. Vi kommer nämligen
              att behöva arbetskraft från utanför Europa i vårt land. Man kan
              redan i dag se att många branscher inte skulle klara sig utan
              den arbetskraft som kommit till Sverige utifrån.
            </seg>
            <seg n="2a84140d">
              I många delar av landet har man bekymmer, inte minst i Kiruna
              som jag besökte förra veckan. Man klarar sig inte; man har stora
              arbetskraftsbehov som man inte kommer att kunna tillgodose med
              personer som bor i Norrbotten eller är beredda att flytta till
              Norrbotten. Det gäller till exempel inom kommunen och sjukvården.
            </seg>
            <seg n="4e9176de">
              I grunden är det därför bra att människor kan och vill komma
              till Sverige och jobba och försörja sig. Det gör Sverige rikare.
            </seg>
          </u>
          <note type="speaker" n="9be00169">
            Anf. 55 SVEN-OLOF SÄLLSTRÖM (SD):
          </note>
          <u who="Q6201234" xml:id="i-86a1216d0fe6a7e4-1" n="e534e480">
            <seg n="ea43cf23">
              Fru talman! Vi behöver arbetskraftsinvandring för att ta hand
              om bland annat vården av de äldre i framtiden, sägs det.
            </seg>
            <seg n="ff1cf802">
              Det här är dock en utbildningsfråga. Ni måste vända er till utbildningsministern
              och andra delar av regeringen. Det är där ni ska lösa problemen.
              Ni har misslyckats med utbildningspolitiken, och därför saknas
              det arbetskraft inom vissa delar av arbetsmarknaden. Det finns
              inte folk som kan ta de jobb som finns, nu och i framtiden.
            </seg>
            <seg n="543ea1bb">
              För att ungdomarna på läktaren ska få ett jobb i framtiden måste
              ni se till er utbildningspolitik följer arbetsmarknadspolitiken
              så att ungdomarna i framtiden matchar de krav som arbetsmarknaden
              ställer. Här har ni misslyckats. Arbetskraften finns. Vi har 400
              000 arbetslösa.
            </seg>
            <seg n="39e27406">
              Det kommer det även att finnas 2025. Skillnaden mellan avgående
              arbetskraft på grund av pensionsavgångar och tillträdande arbetskraft
              fram till 2025 är 35 0000.
            </seg>
            <seg n="08662a25">
              Låt mig påminna om att vi har 400 000 arbetslösa i dag.
            </seg>
            <seg n="15c47717">
              Vilket ansvar har arbetsmarknadsministern för att sprida mytbilden
              om arbetskraftsinvandringen?
            </seg>
          </u>
          <note type="speaker" n="4c3300ee">
            Anf. 56 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-14" n="87d7ef28">
            <seg n="0fcc4090">
              Fru talman! Sverigedemokraternas uppfattning är populistisk och
              naiv. I Sverige finns inte ett fixt antal jobb, och människor
              är inte heller utbytbara mot varandra.
            </seg>
            <seg n="63aa937a">
              I Norrlands inland har man arbetskraftsbrist, för det saknas
              personer som kan matchas mot de lediga jobben inom till exempel
              vård, omsorg och hemtjänst. Man söker med ljus och lykta efter
              medarbetare. Nu har man hittat kvalificerade medarbetare utanför
              Europa som ser till att våra äldre får en god välfärd.
            </seg>
            <seg n="5d6703de">
              Vi ska vara stolta över att det finns de som vill flytta till
              Sverige, ta de lediga jobben och se till att Sverige växer och
              utvecklas.
            </seg>
            <seg n="9a82a375">
              Vi vill ha nya arbetstillfällen. Att befolkningen växer är positivt.
              Vi ska bejaka arbetskraftsinvandringen och vara glada för att
              människor vill komma till Sverige och bidra, inte tvärtom.
            </seg>
            <seg n="c93cd4a2">
              Bostadsbyggandet och klimatmålen
            </seg>
          </u>
          <note type="speaker" n="bf2d64d4">
            Anf. 57 ROGER TIEFENSEE (C):
          </note>
          <u who="Q6210672" xml:id="i-1dff2f26024b98b4-0" n="b4ab062c">
            <seg n="065c70a9">
              Fru talman! Jag har en fråga till statsrådet Stefan Attefall.
              Regering och riksdag har lagt fast att Sverige till 2050 ska vara
              utan nettoutsläpp av växthusgaser. Som gammal byggnadsingenjör
              kan det vara intressant att reflektera över det faktum att 8090
              procent av de byggnader som finns i dag kommer att finnas även
              2050. Det ställer krav på omfattande renovering och hårdare krav
              på energiprestanda när vi bygger nytt.
            </seg>
            <seg n="b9f8a9c1">
              Hur ser bostadsministern på möjligheten att via en nationell
              handlingsplan för nära-nollenergibyggnader både leva upp till
              EU-direktivet om byggnaders energiprestanda och uppnå klimatmålen?
            </seg>
          </u>
          <note type="speaker" n="66ae4f9c">
            Anf. 58 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-15" n="bfee5d6e">
            <seg n="85c20559">
              Fru talman! Självklart ska Sverige nå klimatmålen, både dem som
              EU satt upp och de tuffare krav som vi satt upp för oss själva.
              Bostadssektorn förbrukar drygt 30 procent av energin i Sverige,
              men det är bara 78 procent av de klimatpåverkande utsläppen som
              orsakas av bostadssektorn. Det beror på att vi har mycket fjärrvärme
              som produceras på ett sätt som inte påverkar klimatet.
            </seg>
            <seg n="ed19a5af">
              Vi måste rikta in åtgärderna där de gör störst nytta. Boverket
              har som jag sade tidigare skärpt energikraven från den 1 januari
              i år. Vi har gått från att ha teoretiska krav till att ha verkliga
              krav. Nu måste man vara på rätt sida av gränserna när huset står
              klart och testkörs. Givetvis ska vi se vad vi kan göra ytterligare
              för att skärpa dessa krav.
            </seg>
            <seg n="0e8b384a">
              Vi måste också förlita oss på generella spelregler. Det handlar
              om ekonomiska styrmedel och liknande som gör att varje investering
              driver utvecklingen i rätt riktning.
            </seg>
          </u>
          <note type="speaker" n="2dc64928">
            Anf. 59 ROGER TIEFENSEE (C):
          </note>
          <u who="Q6210672" xml:id="i-1dff2f26024b98b4-1" n="b4ab062c">
            <seg n="780fbf8c">
              Fru talman! Jag tackar ministern för svaret. Det förslag som
              regeringen har skickat ut om nära-nollenergihus har fått mycket
              kritik, inte bara från Energimyndigheten och Naturvårdsverket
              utan även från branschen själv som säger att man kan bygga energisnålare
              med ungefär samma kostnader och framför allt lägre kostnader under
              byggnadens livstid.
            </seg>
            <seg n="8a04faea">
              Hur anser regeringen att man ska ta till vara och hantera de
              synpunkter som kommit in under remisstiden?
            </seg>
          </u>
          <note type="speaker" n="6086cc1e">
            Anf. 60 Statsrådet STEFAN ATTEFALL (KD):
          </note>
          <u who="unknown" xml:id="i-efa7f46bdfc34f65-16" n="bfee5d6e">
            <seg n="3b0a3473">
              Fru talman! Remisstiden är till för att vi ska kunna få in synpunkter.
              Enligt Boverkets experter är problemet inte att det inte går att
              bygga ännu energisnålare än vad normerna säger utan att det inte
              går att räkna hem de kostnaderna. Det blir en kostnadsfördyring.
              Denna kostnad kan man vara beredd att ta som konsument om man
              vill bo i ett hus som har bättre energiprestanda. Problemet är
              dock hur långt minimireglerna ska gå från tid till annan.
            </seg>
            <seg n="8a634d46">
              Jag är i dag inte beredd att lägga på en hyresgäst 650 kronor
              mer i månaden för att vinna en marginell förbättring. Jag tror
              att det finns andra områden i ekonomin där vi kan få större effekt.
            </seg>
            <seg n="d5c93807">
              När det gäller renovering av det gamla beståndet, som är den
              stora energiförbrukaren, vet vi att varje renovering innebär en
              kraftig energibesparing. Med de generella ekonomiska styrmedel
              vi har och med Boverkets normer innebär varje renovering en kraftig
              förbättring.
            </seg>
            <seg n="8daee8b0">
              Jag vill betona att varje byggare och aktör kan gå så långt de
              själva önskar om de kan möta den kostnad det innebär och räkna
              hem det i de ekonomiska kalkylerna. Det är upp till var och en.
            </seg>
            <seg n="e74ca6db">
              Omvårdnadslyftet
            </seg>
          </u>
          <note type="speaker" n="e673e920">
            Anf. 61 ROLAND UTBULT (KD):
          </note>
          <u who="Q6220743" xml:id="i-624d3e6fb8959fa5-0" n="7e707c37">
            <seg n="711ce55c">
              Fru talman! Jag har en fråga till statsrådet Maria Larsson. I
              början av februari praktiserade jag på ett äldreboende i Uddevalla,
              Hovhults demensboende och särskilda boende. Jag såg vilka storverk
              personalen gjorde, och det blev en motbild till allt elände vi
              har sett i medierna. Man hade givetvis genomförandeplaner, kontaktmannaskap
              och så vidare. Det var mycket bra, och jag blev imponerad av det
              boende jag praktiserade på.
            </seg>
            <seg n="b8cfe07d">
              Det fanns givetvis en del önskemål. Det handlade om schema, lön
              och inte minst kompetenshöjning och utveckling i arbetet. Det
              var viktigt för dem.
            </seg>
            <seg n="fca47df9">
              Hur går det på detta område och inom det som regeringen iscensatt
              som kallas Omvårdnadslyftet?
            </seg>
          </u>
          <note type="speaker" n="0b7c762c">
            Anf. 62 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-2" n="bfee5d6e">
            <seg n="eef6de75">
              Fru talman! Tack för frågan!
            </seg>
            <seg n="f9453fea">
              Jag har samma erfarenhet som Roland Utbult av många resor i landet
              att det finns mycket av god äldreomsorg av hög kvalitet och massor
              av fantastisk personal som varje dag gör ett mycket bra jobb.
            </seg>
            <seg n="cc4f61bd">
              Kompetensfrågorna är viktiga för att man i framtiden ska kunna
              garantera kvalitet och för att äldre ska känna sig trygga med
              att de får en god vård och omsorg.
            </seg>
            <seg n="90e91940">
              Även om det är kommunerna som har huvudansvaret för äldreomsorgen
              och för att se till att personalen har god kompetens har vi velat
              stödja kommunerna i det som kallas Omvårdnadslyftet. Det är en
              satsning på 1 miljard under fyra år. Vi har redan gjort det första
              året som handlar om en grundutbildning. Jag är glad att intresset
              från kommunerna har varit så stort. Det är 210 kommuner som har
              ansökt om de här pengarna.
            </seg>
            <seg n="86f39351">
              Nu är vi inne på år två. I går skickade Socialstyrelsen ut information
              om möjligheten till specialistutbildningar.
            </seg>
          </u>
          <note type="speaker" n="d9b26f88">
            Anf. 63 ROLAND UTBULT (KD):
          </note>
          <u who="Q6220743" xml:id="i-624d3e6fb8959fa5-1" n="7e707c37">
            <seg n="68582dfb">
              Fru talman! Tack, statsrådet, för svaret! Jag blev väldigt glad.
              Jag kan resa hem till mina nyvunna vänner på demensboendet och
              det särskilda boendet och all personal där och tala om att det
              finns möjligheter och att de bör hålla ögonen öppna för den information
              som kommer från Socialstyrelsen.
            </seg>
            <seg n="db015a4e">
              Det här är en oerhört viktig fråga. För att vi ska få behålla
              de unga är det bra om de ser en attraktion i att arbeta bland
              äldre. Många unga vill arbeta med människor som de ofta säger.
              Här finns en möjlighet i de olika boendena. Jag är glad om man
              kan göra det mer attraktivt.
            </seg>
          </u>
          <note type="speaker" n="16139bb2">
            Anf. 64 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-3" n="bfee5d6e">
            <seg n="69d83ecb">
              Fru talman! Äldreomsorgen är verkligen en framtidsbransch. Här
              vet vi att det kommer att finnas arbetstillfällen. Då ska det
              också finnas karriärmöjligheter så att man kan arbeta där ett
              helt yrkesliv. Det är anledningen till att vi inte bara erbjuder
              stöd till en grundutbildning utan också möjlighet för undersköterskor
              och vårdbiträden att specialisera sig.
            </seg>
            <seg n="795f3c6f">
              I går gick Socialstyrelsen ut med ett erbjudande till alla kommuner
              igen. Jag hoppas att det kan blir ännu fler än 210 i nästa omgång.
              Det kommer att erbjudas specialistutbildning inom fem områden,
              nämligen palliativ vård, det vill säga vård i livets slutskede,
              demenssjukvård, psykisk sjukvård, mat och nutrition samt funktionsbevarande
              omsorg, det vill säga att rehabilitera tillbaka till förmågor.
            </seg>
            <seg n="547f6dd6">
              Det är bra därför att det skapar karriärvägar, men det är också
              en möjlighet för arbetsgivarna att tillvarata den kompetens som
              många medarbetare kommer att ha framöver. Det är ganska mycket
              pengar 243 miljoner som vi fördelar under 2012.
            </seg>
            <seg n="c4010e1a">
              Kulturprojekt i biståndsarbetet
            </seg>
          </u>
          <note type="speaker" n="7265b2c7">
            Anf. 65 KERSTIN ENGLE (S):
          </note>
          <u who="Q3358804" xml:id="i-149102afdb0c5cd1-0" n="9cae498f">
            <seg n="80eb22a8">
              Fru talman! Jag har en fråga till statsrådet Gunilla Carlsson.
            </seg>
            <seg n="b6cdb83b">
              Kulturen är en av grundpelarna i ett demokratiskt samhälle. Den
              hjälper oss att kanalisera våra åsikter och utgör en arena för
              samtal och debatt, och den granskar och ifrågasätter samhället.
              Därför tycker jag att det är trist att Sveriges stöd till kulturprojekt
              i utvecklingsarbetet har minskat kraftigt under senare år. Bland
              annat i Afrika har insatserna blivit färre i samband med de nya
              strategierna.
            </seg>
            <seg n="da28f830">
              Jämställdhet, mänskliga rättigheter och demokrati är ju utvecklingspolitiska
              prioriteringar, men de måste ha sina verktyg. Med kultur som verktyg
              kan svåra frågor belysas och diskuteras.
            </seg>
            <seg n="977718e6">
              Min fråga till biståndsministern blir därför: Ser ministern också
              kultur som ett framgångsrikt verktyg att nå de utvecklingspolitiska
              målen, och kan ministern tänka sig att öka insatserna på detta
              område?
            </seg>
          </u>
          <note type="speaker" n="8766d483">
            Anf. 66 Statsrådet GUNILLA CARLSSON (M):
          </note>
          <u who="unknown" xml:id="i-d20ca035ddbf5b86-0" n="bfee5d6e">
            <seg n="eef6de75">
              Fru talman! Tack för frågan!
            </seg>
            <seg n="90a51ace">
              Det är självklart grundläggande i alla demokratiska samhällen
              att vi kan träffas, uttrycka oss och samlas kring en uppfattning
              eller olika uppfattningar. Det som brister i fattigdomsbekämpningen
              är många gånger just demokrati och människors rättigheter att
              kräva förändring. Därför har det svenska engagemanget i yttrandefrihet
              tagit sig tydligare uttryck. Vi använder också möjligheten att
              arbeta med kulturskapare och se till att fler människor är delaktiga.
            </seg>
            <seg n="614ebff0">
              Vi har gjort en ökad satsning på yttrandefrihet och demokratisering.
              Vi har också ökat möjligheten att hjälpa fristadsförfattare. Det
              sker en hel del på det här området. Det betyder att en del av
              det som Sida tidigare har ägnat sig åt har minskat.
            </seg>
          </u>
          <note type="speaker" n="308940a7">
            Anf. 67 KERSTIN ENGLE (S):
          </note>
          <u who="Q3358804" xml:id="i-149102afdb0c5cd1-1" n="9cae498f">
            <seg n="78c01544">
              Fru talman! Tack för svaret!
            </seg>
            <seg n="d0360714">
              Faktum är att utbetalningarna till kulturinsatser har minskat
              från 180 miljoner till 40 miljoner.
            </seg>
            <seg n="32986d4a">
              Nyligen besökte delar av kulturutskottet Tanzania. Där besökte
              vi bland annat Parapanda Theatre Lab. De jobbar med drama, musik
              och idrott för ungdomar för att få dem bort från gatan och få
              dem att använda sin energi till något kreativt. Det betyder också
              att de får tillbaka ungdomarna till skolan, vilket naturligtvis
              är värdefullt.
            </seg>
            <seg n="6a7ed1d5">
              De flesta kulturinstitutioner i Sverige har ju också i uppdrag
              att samarbeta internationellt. En diskussion mellan UD och Kulturdepartementet
              om hur kulturen kan användas till ömsesidig nytta vore värdefullt.
              I Dar es Salaam finns det ett kulturhus som är renoverat för svenska
              pengar, och det behöver fyllas med verktyg för demokratiutveckling
              och yttrandefrihet.
            </seg>
            <seg n="327aed46">
              Min förhoppning är att biståndsministern, på samma sätt som jag,
              kan komma att brinna för att koppla ihop bistånd och kultur.
            </seg>
          </u>
          <note type="speaker" n="e700023e">
            Anf. 68 Statsrådet GUNILLA CARLSSON (M):
          </note>
          <u who="unknown" xml:id="i-d20ca035ddbf5b86-1" n="bfee5d6e">
            <seg n="292baa37">
              Fru talman! Senast i dag talade jag och kulturministern om hur
              vi samarbetar och om det är andra plattformar som vi behöver utveckla
              för att få våra partnerländer att förstå att mycket av det som
              är kultur är sådant som de själva måste ta ansvar för.
            </seg>
            <seg n="ab40459b">
              Det har tyvärr blivit så att det svenska biståndet ska göra sådant
              som annars inte kommer att bli gjort i utvecklingsländerna. Vi
              har gett bistånd till Tanzania i mer än 40 år, och biståndsberoendet
              är fortfarande stort där. Därför är det viktigt att vi inte fortsätter
              att ta på oss allt utan för över ansvaret på tanzanierna själva
              och använder våra goda erfarenheter och väcker engagemanget och
              förståelsen. Vi ska inte bara fortsätta i gamla hjulspår, utan
              vi ska se vad som får i gång processer i kulturbiståndet.
            </seg>
            <seg n="45ed773b">
              Vi arbetar med detta, men jag tror att även denna del av biståndet
              behöver förnyas och förstärkas.
            </seg>
            <seg n="b67aca69">
              Matlandsambassadörernas uppdrag
            </seg>
          </u>
          <note type="speaker" n="846364dd">
            Anf. 69 CHRISTER ENGELHARDT (S):
          </note>
          <u who="Q3359406" xml:id="i-47b52b35ebdbf266-0" n="60f9a21f">
            <seg n="aafd82ea">
              Fru talman! Min fråga går till landsbygdsminister Eskil Erlandsson.
            </seg>
            <seg n="c78fcdd3">
              Jag har ställt en fråga till landsbygdsministern om matlandsambassadörernas
              uppdrag som är att bidra till att framhäva regionens mat- och
              naturupplevelser. Under januari och februari lånade ambassadörerna
              ut sig till debattartiklar för att propagera för att öppna för
              gårdsförsäljning av alkohol.
            </seg>
            <seg n="76a05f61">
              I svaret sade landsbygdsministern att ambassadörerna inte är
              anställda av regeringen, att de inte har någon ekonomisk ersättning,
              att de är engagerade företagare och entreprenörer och att de ger
              uttryck för åsikter i olika sammanhang.
            </seg>
            <seg n="19699553">
              Min fråga till landsbygdsministern är: Är det verkligen deras
              uppdrag att ge sig in och diskutera gårdsförsäljning när vi ännu
              inte har något förslag från regeringen?
            </seg>
          </u>
          <note type="speaker" n="40190df0">
            Anf. 70 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-17" n="fe8ebfcd">
            <seg n="1d5fb74d">
              Fru talman! De som är engagerade i Sverige det nya matlandet
              är, som jag skrev i mitt frågesvar till ledamoten, entreprenörer
              och visionärer som självklart har åsikter. I en demokrati har
              man möjlighet att framföra sina åsikter.
            </seg>
          </u>
          <note type="speaker" n="db097709">
            Anf. 71 CHRISTER ENGELHARDT (S):
          </note>
          <u who="Q3359406" xml:id="i-47b52b35ebdbf266-1" n="60f9a21f">
            <seg n="b66eea6d">
              Fru talman! Självklart har folk rätt att uttrycka sina åsikter.
              Men om de har ett uppdrag från regeringen att vara ambassadörer
              för att prata om Matlandet Sverige och marknadsföra det tycker
              jag att det är ytterst tveksamt att de propagerar för gårdsförsäljning.
            </seg>
            <seg n="094d800c">
              Har landsbygdsministern en dold agenda i regeringen? Vi har fortfarande
              inte fått något förslag i frågan. Två statliga utredningar har
              sagt nej till gårdsförsäljning för att det inte är förenligt med
              detaljhandelsmonopolet. En utredare har gått utanför direktiven
              och presenterat ett helt annat upplägg. Vi har ännu inte sett
              något förslag från regeringen. Därför tycker jag att det är märkligt
              att dessa ambassadörer, i så fall på regeringsuppdrag, kan propagera
              för gårdsförsäljning.
            </seg>
          </u>
          <note type="speaker" n="bb21c565">
            Anf. 72 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-18" n="fe8ebfcd">
            <seg n="5bc1e717">
              Fru talman! Jag upprepar mitt svar att det är klart att människor
              som är engagerade i en fråga har rätt och möjlighet att uttrycka
              sin åsikt.
            </seg>
            <seg n="82d08862">
              Vad beträffar sakfrågan är den under beredning i Regeringskansliet.
            </seg>
            <seg n="8e4d1b2d">
              Regelverket för yrkesfisket
            </seg>
          </u>
          <note type="speaker" n="683e659c">
            Anf. 73 RUNE WIKSTRÖM (M):
          </note>
          <u who="Q6241709" xml:id="i-7e97b4276e3e292a-0" n="267967e1">
            <seg n="35d8da62">
              Fru talman! Jag tänker ställa en fråga till landsbygdsminister
              Eskil Erlandsson.
            </seg>
            <seg n="1a060020">
              Yrkesfisket har, som ministern vet, en stor betydelse för åtskilliga
              kustbygder. En del insatser har gjorts för att uppnå långsiktig
              hållbarhet både avseende fiskebestånden och yrkesfisket. Det finns
              dock ett behov av en kontinuerlig översyn utifrån förändrade förutsättningar.
            </seg>
            <seg n="4bbc29f5">
              Avser ministern att titta närmare på vad som kan göras för att
              förenkla det komplicerade regelverket för yrkesfiskare?
            </seg>
          </u>
          <note type="speaker" n="9f8181da">
            Anf. 74 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-19" n="fe8ebfcd">
            <seg n="15e1f20a">
              Fru talman! Mitt svar på den framställda frågan är enkelt. Svaret
              är ja. Att säkerställa regelförenklingar är viktigt för mig speciellt
              eftersom det oftast i dessa sammanhang handlar om ganska små företag
              med få eller rent av inga anställda. Belastningen på yrkesutövare
              och näringsidkare som är ensamma i sitt värv är extra stor.
            </seg>
            <seg n="93f10ae6">
              Ett exempel på det som vi för närvarande jobbar med är att se
              till att undvika en dubblering när det gäller krav på datainsamling.
              Det finns sådana propåer, men vi försöker göra vad vi kan för
              att denna typ av uppgifter ska samlas in bara en gång, och det
              får räcka.
            </seg>
          </u>
          <note type="speaker" n="5685de2b">
            Anf. 75 RUNE WIKSTRÖM (M):
          </note>
          <u who="Q6241709" xml:id="i-7e97b4276e3e292a-1" n="267967e1">
            <seg n="fa14a41c">
              Fru talman! Jag tackar för det. Som alla vet är det ett mycket
              komplicerat system som vi har, och varje förenkling är välkommen.
              Det finns många förenklingar som kan göras. Många av dessa regler
              är dessutom ganska onödiga.
            </seg>
          </u>
          <note type="speaker" n="d14e0e7b">
            Anf. 76 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-20" n="fe8ebfcd">
            <seg n="5ae30392">
              Fru talman! Även i denna del kan jag instämma med frågeställaren.
              Vi ska göra vad vi kan för att motverka dubbelregleringar och
              oproportionerliga administrativa pålagor på fiskarna såväl som
              på andra yrkesutövare. Jag tycker att det är viktigt eftersom
              vi vill att företag ska uppstå och att företag ska växa. Då är
              ibland administrativa kostnader och regler hinder för att så ska
              ske.
            </seg>
            <seg n="3ef238f8">
              Arbetsmarknadspolitiken
            </seg>
          </u>
          <note type="speaker" n="ac988880">
            Anf. 77 AGNETA GILLE (S):
          </note>
          <u who="Q3375136" xml:id="i-9dfe469a3c7f2418-0" n="26037950">
            <seg n="f485bcff">
              Fru talman! Jag ska ställa en fråga om den misslyckade arbetsmarknadspolitiken,
              eller den uteblivna jobbpolitiken. Jag vänder mig då till arbetsmarknadsministern.
            </seg>
            <seg n="21bb9017">
              Vi hade hårda och tuffa duster och debatter under valrörelsen
              2006, och vi blev hårt anklagade för den svåra situationen för
              de arbetslösa. Man pratade om utanförskapet och om att det var
              en massarbetslöshet. Vi hade då en arbetslöshet på 6 procent.
            </seg>
            <seg n="aa89de23">
              Nu har det gått nästan sex år, och den arbetsmarknadspolitik
              som har drivits under dessa närmare sex år har helt förstört den
              trygghet som har funnits i samhället. Man ser en situation där
              de arbetslösa får en allt svårare situation, och de blir fler
              och fler. I dag har vi en arbetslöshet på 8 procent.
            </seg>
            <seg n="d05a624a">
              Min fråga till arbetsmarknadsministern är: Om man kallar en arbetslöshet
              på 6 procent för massarbetslöshet, vad kallar man då en arbetslöshet
              på 8 procent?
            </seg>
          </u>
          <note type="speaker" n="1bbf467c">
            Anf. 78 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-21" n="87d7ef28">
            <seg n="ef768c66">
              Fru talman! Låt mig börja med att tala om hur det i dag ser ut
              på arbetsmarknaden. Vi har haft en kraftig lågkonjunktur, en av
              de värsta kriserna på 80 år i Sverige och i hela Europa. Det som
              skiljer Sverige från många andra länder är att vi har haft en
              ekonomi i balans som har gjort att vi har kunnat satsa och rädda
              många jobb här i Sverige. Från valet 2006 till i dag kan vi se
              att det är 242 000 fler som är sysselsatta och som går till jobbet.
              Det är inte alls säkert att det blir på det sättet i en så allvarlig
              lågkonjunktur.
            </seg>
            <seg n="bcc7dd01">
              Vi kan också se att utanförskapet har minskat med 165 000 personer
              enligt SCB:s statistik.
            </seg>
            <seg n="caf0e2ba">
              Men jag är förstås inte nöjd så länge inte alla som kan arbeta
              får göra det. Därför är jag ändå glad att vi har en så bra ekonomi
              i Sverige att vi har kunnat satsa 8 miljarder extra för de närmaste
              åren för att hjälpa arbetssökande att få ett jobb. Vi har till
              exempel halverat kostnaden för arbetsgivare att anställa ungdomar.
              Socialdemokraterna föreslår att man ska fördubbla denna kostnad.
              Vi sänker alltså trösklarna in på arbetsmarknaden.
            </seg>
          </u>
          <note type="speaker" n="59ac9295">
            Anf. 79 AGNETA GILLE (S):
          </note>
          <u who="Q3375136" xml:id="i-9dfe469a3c7f2418-1" n="26037950">
            <seg n="1a1e06e5">
              Fru talman! Arbetsmarknadsministern har lätt att svänga sig med
              siffror och visa att skattesänkningar har genererat arbete.
            </seg>
            <seg n="b3c02144">
              Men fakta är att man har sänkt skatter för närmare 100 miljarder.
              Det gav inga nya jobb. Man har sänkt arbetsgivaravgifterna för
              de unga med 16 miljarder. Det gav inga nya jobb. Nu sänker man
              krogmomsen med 5 miljarder. Det har inte gett några nya jobb.
            </seg>
            <seg n="006dfbf6">
              Kopplat till det som Jennie Nilsson tog upp tidigare vill jag
              fråga: Var finns de nya jobben? Var finns åtgärderna för de arbetssökande?
              Vad är tanken? Vilka ytterligare skattesänkningar kommer i nästa
              steg i tron på att det skapar nya jobb? Jag skulle vilja ha ett
              bättre svar och mer fakta från arbetsmarknadsministern.
            </seg>
          </u>
          <note type="speaker" n="9791cf54">
            Anf. 80 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-22" n="87d7ef28">
            <seg n="77ce0a5c">
              Fru talman! Låt mig uppehålla mig vid en frågeställning. Jag
              hinner inte svara på alla frågor. Jag ska tala om ungdomar som
              är en viktig grupp, och det är många ungdomar som inte har klarat
              av skolan. Vi försöker nu motivera ungdomar som inte har klarat
              av skolan att gå tillbaka till skolan och erbjuder dem då ett
              bidrag på 6 500 kronor var fjärde vecka.
            </seg>
            <seg n="eaddb2bc">
              Men många unga vill inte gå tillbaka till skolan. De vill ut
              och jobba. Därför har vi halverat arbetsgivaravgifterna för ungdomar
              så att det blir billigare för arbetsgivare att anställa ungdomar.
            </seg>
            <seg n="49689950">
              Nu föreslår Socialdemokraterna att vi i stället ska göra det
              dubbelt så dyrt. Det kommer att leda till att ungdomar förlorar
              jobbet och att färre ungdomar kommer in på arbetsmarknaden.
            </seg>
            <seg n="dfae6627">
              Detta är några exempel på åtgärder som vi har vidtagit och riktat
              till ungdomar, förutom att vi förbättrar skolan så att färre ungdomar
              slås ut.
            </seg>
            <seg n="c7f9fccc">
              Djurskyddskrav vid statlig upphandling av mat
            </seg>
          </u>
          <note type="speaker" n="56c6a2de">
            Anf. 81 HELENA LEANDER (MP):
          </note>
          <u who="Q4961406" xml:id="i-d3437655cff05e60-0" n="0c1ca127">
            <seg n="f30bf540">
              Fru talman! Jag har en fråga till landsbygdsministern.
            </seg>
            <seg n="f8a5164b">
              Förra veckan fick Sigtuna kommun grönt ljus från kammarrätten
              för att ställa djurskyddskrav vid upphandling av mat till kommunens
              skolor, förskolor, äldreboenden och så vidare. Det var en glad
              nyhet, inte bara för dem utan också för alla de kommun- och landstingspolitiker
              runt om i landet som jobbar för att den mat som serveras ska vara
              sjystare framställd.
            </seg>
            <seg n="856e07bf">
              Men hur är det egentligen i statens verksamheter? Ställer man
              några djurskyddskrav på den maten, eller är det fritt fram att
              köpa in mat som produceras under förhållanden som inte skulle
              vara tillåtna i Sverige?
            </seg>
          </u>
          <note type="speaker" n="32dd696b">
            Anf. 82 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-23" n="fe8ebfcd">
            <seg n="97bc08dd">
              Fru talman! Jag tackar för frågan. I likhet med frågeställaren
              tycker jag att det var glädjande att läsa den dom som kom i förra
              veckan om upphandling av mat till den offentliga sektorn.
            </seg>
            <seg n="382c188d">
              Vad beträffar statens del i detta är det upphandlande myndighet
              som själv sätter upp sina krav gällande vad som ska inhandlas
              respektive krav som ska ställas på de inköp som görs.
            </seg>
          </u>
          <note type="speaker" n="17f3689d">
            Anf. 83 HELENA LEANDER (MP):
          </note>
          <u who="Q4961406" xml:id="i-d3437655cff05e60-1" n="0c1ca127">
            <seg n="21ff8c3d">
              Fru talman! Ska jag tolka det som att regeringen inte har några
              synpunkter på det utan att det är helt okej att vi här i riksdagen
              stiftar lagar om att vi vill att djur ska behandlas på ett visst,
              förhoppningsvis sjyst, sätt som vi förväntar oss att svenska bönder
              ska leva upp till men att vi sedan inte har några synpunkter på
              att våra myndigheter köper in varor som är framställda på ett
              helt annat sätt, där djuren har utsatts för lidanden som vi inte
              skulle tillåta här? Är inte det lite dubbelmoral?
            </seg>
          </u>
          <note type="speaker" n="040ed45f">
            Anf. 84 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-24" n="fe8ebfcd">
            <seg n="b87d150c">
              Fru talman! Per definition är det på det sättet att statliga
              myndigheter är självständiga.
            </seg>
          </u>
          <note n="b9c99841">
            Högkostnadsskydd vid behandling av endometrios
          </note>
          <note type="speaker" n="a7bec03b">
            Anf. 85 HILLEVI LARSSON (S):
          </note>
          <u who="unknown" xml:id="i-83ca35a970b52c5e-0" n="bfee5d6e">
            <seg n="1f36eae8">
              Fru talman! Jag vill vända mig till folkhälsominister Maria Larsson.
            </seg>
            <seg n="a1daee2e">
              Det kändes som tusen knivar i magen, och jag var väldigt trött.
            </seg>
            <seg n="e62eeec2">
              Detta sade Emilia, 27 år, kort innan hon dog. Hon dog i sjukdomen
              endometrios. Det är en sjukdom som drabbar drygt var tionde kvinna
              i Sverige. Men det är en mycket okänd sjukdom trots att det är
              så många kvinnor som drabbas.
            </seg>
            <seg n="da3b03c7">
              Tack och lov överlever de flesta, men det är ett mycket stort
              lidande för de drabbade. Det avfärdas ofta som kraftig mensvärk.
              Många blir också ofrivilligt barnlösa.
            </seg>
            <seg n="a64ad6ab">
              Nu har det kommit en medicin, Visanne, som hjälper många av dessa
              patienter. Men tyvärr omfattas den inte av högkostnadsskyddet.
            </seg>
            <seg n="b4c7e9b2">
              Då undrar jag vad regeringen kan göra för att hjälpa dessa kvinnor
              som ofta har dålig ekonomi, inte minst till följd av sin sjukdom
              och problem med jobbet kopplat till sjukskrivning.
            </seg>
          </u>
          <note type="speaker" n="e88d91cb">
            Anf. 86 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-4" n="bfee5d6e">
            <seg n="f0170329">
              Fru talman! Dess värre är jag inte rätt adressat beträffande
              den här frågan; den ligger inom Göran Hägglunds område. Jag skulle
              vilja be frågeställaren att vid tillfälle kanske upprepa frågan
              till rätt mottagare.
            </seg>
            <seg n="e16ae3ae">
              Jag har tyvärr inget svar på frågan och är inte uppdaterad på
              exakt vad högkostnadsskyddet i dagsläget innehåller. Jag får alltså
              be frågeställaren att vända sig till berörd minister.
            </seg>
          </u>
          <note type="speaker" n="ff31a2bd">
            Anf. 87 HILLEVI LARSSON (S):
          </note>
          <u who="unknown" xml:id="i-83ca35a970b52c5e-1" n="bfee5d6e">
            <seg n="271995c5">
              Fru talman! I och med att du, Maria Larsson, är folkhälsominister
              tänkte jag att frågan faller inom det området. Kanske finns det
              någon annan här som kan svara. Eskil Erlandsson har ju det övergripande
              ansvaret.
            </seg>
            <seg n="1f678132">
              Självklart ska jag ta upp frågan med Göran Hägglund, men redan
              i dag vill jag till regeringen sända signalen att det här är en
              mycket viktig fråga. Väldigt många är drabbade, och ofta dröjer
              det länge innan man får en diagnos. Ofta har det då, tyvärr, hunnit
              gå väldigt långt och blivit stora skador.
            </seg>
            <seg n="bc615843">
              Det finns väldigt lite forskning kring den här sjukdomen. Därför
              är det extra glädjande att det äntligen har kommit en medicin.
              Den hjälper inte alla, men den har visat sig hjälpa betydligt
              fler än som varit fallet med tidigare behandlingar. Dessutom ger
              den betydligt färre biverkningar, vilket ju varit ett problem
              med tidigare behandlingar.
            </seg>
            <seg n="677865dc">
              Jag vill alltså att ni tar med er frågan. Det är viktigt att
              se till att de drabbade har råd med den medicin som nu finns.
            </seg>
            <seg n="8108ab11">
              Tidiga åtgärder mot ungdomsarbetslösheten
            </seg>
          </u>
          <note type="speaker" n="afc55b2b">
            Anf. 88 ROGER HADDAD (FP):
          </note>
          <u who="Q5781437" xml:id="i-b13f3512b099d21a-0" n="b302480e">
            <seg n="6172920e">
              Fru talman! Jag vill ställa en fråga till arbetsmarknadsministern.
              Det är bra att vi lyfter fram en av våra största utmaningar framöver:
              ungdomsarbetslösheten. Tittar man på målgruppen unga arbetslösa
              ser man att runt 54 000, drygt 43 procent, är heltidsstuderande.
              Likväl är det en stor utmaning att ungefär 12 procent av de unga
              arbetslösa inte heltidsstuderar.
            </seg>
            <seg n="7ab5b1f3">
              Regeringen har aviserat gymnasiereformer, yrkesvuxsatsningar
              och så vidare, och många kommuner till exempel min hemkommun Västerås
              tar ett mycket stort lokalt ansvar och prioriterar lokala pengar
              till projekt. Men vad gör Arbetsförmedlingen när det gäller den
              första tiden? Ibland kan man i debatten höra att Arbetsförmedlingen
              inte har rätt instrument.
            </seg>
          </u>
          <note type="speaker" n="efa646b8">
            Anf. 89 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-25" n="87d7ef28">
            <seg n="b5a0308d">
              Fru talman! Jag tackar frågeställaren för frågan. Det är väldigt
              angeläget för regeringen att hjälpa till med att minska ungdomsarbetslösheten.
            </seg>
            <seg n="9514eed7">
              En viktig nyhet i årets budget och som gäller från den 1 januari
              är att Arbetsförmedlingen får en kraftig förstärkning med 1,2
              miljarder i år för att mota långtidsarbetslösheten och för att
              satsa mer för dem som är i garantier, i arbetsmarknadsutbildning.
            </seg>
            <seg n="597d7114">
              När det gäller ungdomar kommer man att göra en så kallad profilering
              och väldigt tidigt försöka identifiera de ungdomar som löper risk
              att hamna i långtidsarbetslöshet så att de mycket tidigt får rätt
              insats. Detta är en viktig del. Det handlar också om att ungdomarna
              får bättre kontakt med Arbetsförmedlingen, om att de får tätare
              kontakter och mer praktik. Det kan också bli fråga om arbetsmarknadsutbildning.
            </seg>
            <seg n="173589aa">
              Profileringen är alltså en nyhet i årets budget. Vi tror att
              den kommer att ha stor effekt för de ungdomar som inte klarat
              av skolan och som har det lite extra besvärligt.
            </seg>
          </u>
          <note type="speaker" n="8c9a15df">
            Anf. 90 ROGER HADDAD (FP):
          </note>
          <u who="Q5781437" xml:id="i-b13f3512b099d21a-1" n="b302480e">
            <seg n="35551649">
              Fru talman! Jag tackar statsrådet för svaret här.
            </seg>
            <seg n="fb56f4ed">
              Vid besök på många arbetsförmedlingskontor pekar man i alla fall
              har det tidigare varit så på att jobb- och ungdomsgarantin varit
              en sluss in. Men samtidigt varnar man för inlåsningseffekter.
              Jag hoppas att regeringen tar till sig denna synpunkt. Därför
              är det viktigt att se hur man kan stötta kommunerna och inte minst
              hur man kan använda Arbetsförmedlingen som ändå finns runt om
              i Sverige till den första delen för att snabbt kunna erbjuda åtgärder.
            </seg>
            <seg n="1c3f85f0">
              Jag tycker att det är ett positivt besked här från arbetsmarknadsministern.
            </seg>
          </u>
          <note type="speaker" n="a580176d">
            Anf. 91 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-efa7f46bdfc34f65-26" n="87d7ef28">
            <seg n="3f4efbe9">
              Fru talman! Jag vill gärna säga att ett av problemen när det
              gäller att vi har en hög ungdomsarbetslöshet är att det har varit
              i brister i skolan brister som nu åtgärdas, men det här kommer
              att ta några år. Det har också varit för dålig koppling mellan
              skolan och arbetslivet. Skolan har inte riktigt levererat det
              som arbetsgivarna efterfrågar.
            </seg>
            <seg n="c3d28468">
              En stor utmaning är också att svenska arbetsgivare, såväl kommunala
              och statliga som privata, vill släppa in ungdomarna. Jag har träffat
              så många ungdomar som inget annat vill än att komma in på arbetsmarknaden.
              Men i dag är det väldigt höga trösklar in på den. Då är det viktigt
              att arbetsgivarna till exempel tar till vara möjligheten att anställa
              en ung person för vilken vi halverat arbetsgivaravgiften. De här
              ungdomarna kommer vi att behöva duktiga ungdomar som i dag inte
              ges chansen.
            </seg>
            <seg n="031a5fdc">
              Näringspolitiken
            </seg>
          </u>
          <note type="speaker" n="1da7a47f">
            Anf. 92 BÖRJE VESTLUND (S):
          </note>
          <u who="Q512590" xml:id="i-2fd47c2979c68e6b-0" n="708ad6a6">
            <seg n="f7369e2b">
              Fru talman! Som flera andra frågeställare sagt här i dag har
              vi massarbetslöshet i Sverige. Vi socialdemokrater tror att det
              är bland annat genom att driva en aktiv näringspolitik som det
              går att minska denna arbetslöshet. Men i det avseendet kan man
              säga att det är väldigt svårt att se den där aktiva näringspolitiken
              från regeringens sida. Det är svårt att se förslag till åtgärder
              som till exempel skulle kunna få företag att växa så att fler
              därmed kan anställas.
            </seg>
            <seg n="a110c408">
              Regeringen står just nu snarare vid sidan av. Man tittar på och
              kommenterar. Ingenting levereras. Vi kan bara notera att det hittills
              under vårriksdagen inte finns en enda proposition från Annie Lööf.
            </seg>
            <seg n="33e51149">
              Min fråga till landsbygdsminister Eskil Erlandsson är därför:
              Vilka åtgärder måste till för att vi ska få en bättre näringspolitik
              så att företagen verkligen kan växa? I dag är detta ett av de
              stora problemen i det svenska näringslivet.
            </seg>
          </u>
          <note type="speaker" n="2870f402">
            Anf. 93 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-27" n="fe8ebfcd">
            <seg n="7bdfcefe">
              Fru talman! Det finns många svar på här framställd fråga. Ett
              svar är att det behövs en bra forsknings- och innovationspolitik
              som gör att Sverige inom ett antal områden är i världsklass när
              det gäller saker som vi är duktiga på och som vi har förutsättningar
              att producera, tillverka. Ett annat svar kan vara att det behövs
              vettiga kommunikationer så att människor kan förflytta sig och
              så att varor kan förflyttas.
            </seg>
            <seg n="35fdb739">
              Det finns en mängd svar att ge på här framställd fråga. Men låt
              mig starkt dementera detta med att vi inget gör. Senast vid årsskiftet
              halverades restaurangmomsen, en åtgärd ämnad att ge möjligheter
              för alla unga människor som många gånger har sin första inkomst
              och sitt första jobb i samband med mat servering, disk och liknande
              i sammanhanget.
            </seg>
          </u>
          <note type="speaker" n="cabc9786">
            Anf. 94 BÖRJE VESTLUND (S):
          </note>
          <u who="Q512590" xml:id="i-2fd47c2979c68e6b-1" n="708ad6a6">
            <seg n="98299dce">
              Fru talman! Är det någonting jag känner till är det restaurangbranschen
              eftersom jag själv kommer därifrån. Naturligtvis stämmer det att
              många har sitt första jobb inom restaurangbranschen.
            </seg>
            <seg n="cebc14f4">
              Det stora bekymret med regeringens näringspolitik är att det
              är ett litet duttande här och ett litet duttande där. Sällan kan
              vi se den helhet som skulle gynna hela näringslivet. Tvärtom är
              det små små saker som sätts in.
            </seg>
            <seg n="2bc7dec5">
              Förutom att en forsknings- och innovationsproposition ska komma
              när vet vi som sagt inte; vi har hört rykten om att den kommer
              att försenas måste det väl ändå finnas någonting mer. Alla företag
              har ju inte behov av forskning och innovationer i sin verksamhet
              utan är tvärtom vanliga företag som kanske jobbar med exempelvis
              produktion.
            </seg>
          </u>
          <note type="speaker" n="af6335e8">
            Anf. 95 Landsbygdsminister ESKIL ERLANDSSON (C):
          </note>
          <u who="Q3058054" xml:id="i-efa7f46bdfc34f65-28" n="fe8ebfcd">
            <seg n="9b4bbee3">
              Fru talman! Låt mig ge några andra exempel, Börje Vestlund. Vi
              har reducerat arbetsgivaravgiften för unga människor. Rimligen
              borde detta bidra till en större vilja bland arbetsgivarna att
              anställa den som är ung än det ni föreslår, nämligen att ha samma
              kostnad för den som är ung och därmed förmodligen också oerfaren
              på arbetsmarknaden gentemot den som är lite äldre.
            </seg>
            <seg n="da2f9b62">
              Låt mig också säga att vi har gjort rejäla insatser när det gäller
              lärlingsutbildningar, yrkeshögskolor och liknande för att ge människor
              den kompetens som behövs så att den motsvarar kraven på de arbetsplatser
              som finns och som i framtiden kommer att uppstå i vårt näringsliv.
            </seg>
            <seg n="572e617f">
              Nystartsjobben
            </seg>
          </u>
          <note type="speaker" n="af92a682">
            Anf. 96 LOTTA OLSSON (M):
          </note>
          <u who="Q4971184" xml:id="i-321b4458c6ed05c2-0" n="0257d1d9">
            <seg n="154a4ef2">
              Fru talman! Min fråga till arbetsmarknadsminister Hillevi Engström
              handlar om nystartsjobben. Jobben och detta med att hålla en fungerande
              arbetslinje i politiken är viktigt. Arbetslinjen är viktig för
              alla i arbetsför ålder men också helt enkelt för att vi ska ha
              en god ekonomi och pengar till välfärden.
            </seg>
            <seg n="c7870084">
              Nystartsjobben har varit en del av regeringens jobbpolitik. Institutet
              för arbetsmarknadspolitisk utvärdering, IFAU, har kommit med en
              rapport om hur nystartsjobben påverkar att arbetsföra men arbetslösa
              snabbare kommer i jobb än de skulle ha gjort utan den här insatsen.
              Detta är positivt.
            </seg>
            <seg n="f74801d4">
              Nu till min fråga till arbetsmarknadsministern: Hur ser statistiken
              ut för dem som kommit i arbete blir dessa kvar i arbete eller
              åtgår de till arbetslöshet?
            </seg>
          </u>
          <note type="speaker" n="517c8ca6">
            Anf. 97 Arbetsmarknadsminister HILLEVI ENGSTRÖM (M):
          </note>
          <u who="Q772089" xml:id="i-92da1f05312be055-0" n="87d7ef28" next="i-6945804181b73b1a-0">
            <seg n="70c7f797">
              Fru talman! Tack för frågan! Nystartsjobben har visat sig vara
              väldigt framgångsrika. Det är för att de är enkla för arbetsgivare
              och inte kräver något beslut. Har man varit långtidsarbetslös
              har man rätt att få ett nystartsjobb.
            </seg>
            <seg n="8dba5ab5">
              Det innebär att arbetsgivaren slipper betala arbetsgivaravgiften.
              För vissa personer blir det en fördubbling, det vill säga att
              man får arbetsgivaravgiften tillbaka en gång till. Det har varit
              framgångsrikt.
            </seg>
            <seg n="e908f97f">
              Det är ungefär 43 000 personer i dag som har ett nystartsjobb.
              Den insatsen har visat sig vara en av de mer framgångsrika eftersom
              en stor andel får ha kvar jobbet när subventionen tas bort.
            </seg>
            <seg n="13ce51c4">
              Jag tror därför att detta är en framtida modell som vi ska fortsätta
              att utveckla ännu mer. Det ska vara enkelt för arbetsgivare att
              vilja anställa en person som har varit långtidsarbetslös.
            </seg>
          </u>
          <note n="dc2c6864" type="speaker">
            Anf. 98 FÖRSTE VICE TALMANNEN:
          </note>
          <u who="Q772089" xml:id="i-6945804181b73b1a-0" n="87d7ef28" prev="i-92da1f05312be055-0">
            <seg n="c69bd8c3">
              Därmed är dagens frågestund avslutad. Jag tackar inblandade frågeställare
              och svarare.
            </seg>
          </u>
          <note n="69c70372">
            15 § (forts. från 13 §) Mineralpolitiska frågor (forts. NU14)
          </note>
          <note type="speaker" n="c1eadbb8">
            Anf. 99 LISE NORDIN (MP) replik:
          </note>
          <u who="Q4970036" xml:id="i-496a970acc98e594-5" n="0fa482af">
            <seg n="437866e2">
              Fru talman! Centerpartiet har en central position i den debatt
              vi har haft i dag om uranbrytning eftersom man sitter i den positionen
              att man kan avgöra frågan.
            </seg>
            <seg n="c5a0141b">
              Miljöpartiet har tillsammans med Socialdemokraterna och Vänsterpartiet
              föreslagit ett förbud mot uranbrytning. Centerpartiet har uttryckt
              att man har precis samma ståndpunkt men väljer att inte rösta
              för detta förslag. Man väljer att inte göra vad man kan för att
              få ett förbud mot uranbrytning i Sverige.
            </seg>
            <seg n="677f3e27">
              Tidigare år när Miljöpartiet har motionerat om ett uranbrytningsförbud
              har centerpartisterna sagt att det har hängt på specifika formuleringar
              som har gjort att man inte har kunnat ställa sig bakom det man
              egentligen håller med om.
            </seg>
            <seg n="3de312a7">
              Efter flera år med sådana ursäkter valde Miljöpartiet i år att
              lägga fram ett precis likadant förslag som Centerpartiet beslutade
              om på sin egen stämma, nämligen att utreda ett lagstiftat förbud.
              Nu skyller man på helt andra saker, nämligen att man inte kan
              ställa sig bakom detta på grund av den regeringsposition man sitter
              i.
            </seg>
            <seg n="cc821fc1">
              Vad vi har sett den senaste veckan är att regeringen inte alltid
              är enig i vissa frågor. Vi har bland annat sett att Göran Hägglund
              har blivit överkörd i frågan om insemination av ensamstående kvinnor.
              Det finns inte alltid en enighet inom regeringen. I den här frågan
              är det uppenbart att Centerpartiet inte väljer att ställa sig
              bakom ett förslag som förbjuder brytning av uran.
            </seg>
            <seg n="c7b173a5">
              Helena Lindahl säger i sitt anförande att man arbetar långsiktigt
              för ett förbud i den regeringsposition man har. Jag undrar varför
              man inte i stället tänker långsiktigt och nu tar chansen att en
              gång för alla få till ett förbud mot uranbrytning i Sverige.
            </seg>
            <seg n="98c72208">
              I dag har vi debatten som kommer att leda till en omröstning
              den 14 mars. Den fråga som jag och många andra runt om i Sverige
              ställer är: Kommer Centerpartiet att välja makten före miljön?
            </seg>
          </u>
          <note type="speaker" n="49fecaaa">
            Anf. 100 HELENA LINDAHL (C) replik:
          </note>
          <u who="Q4962331" xml:id="i-f2b66c1b3d510b03-0" n="3b59cfe7">
            <seg n="6ebc3f9c">
              Fru talman! Jag ska börja med att upprepa det jag har sagt tidigare.
              Centerpartiet har en tydlig hållning när det gäller uranbrytning.
              Vi har aldrig accepterat, vi accepterar inte och vi kommer inte
              att acceptera att uranbrytning sker någonstans i Sverige och inte
              heller i framtiden.
            </seg>
            <seg n="d1ff502f">
              Jag har också varit tydlig med att vi kommer att jobba för att
              få igenom stämmans beslut på lång sikt. Det kommer vi att göra
              i regeringen. Jag antar att Lise Nordin och Miljöpartiet blir
              besvikna, men jag tror att ni har räknat ut att det inte går till
              så i politiken.
            </seg>
            <seg n="3b45bd39">
              Centerpartiets tro är att vi som en stark del av en allians kan
              göra betydligt mer i en regering än genom att stå utanför och
              tycka och inte få igenom någonting alls. Jag tänker då mycket
              på energipolitiken som sådan.
            </seg>
            <seg n="4859e7c1">
              Lise Nordin nämnde tidigare att det inte hänt så mycket i energipolitiken.
              Jag skulle vilja säga tvärtom. Sedan Centerpartiet kom med i regeringen
              har det hänt väldigt mycket.
            </seg>
            <seg n="fcea2042">
              År 2011 hade vindkraftsproduktionen ökat med 74 procent i jämförelse
              med året innan. Man räknar med att man kommer att nå målen för
              2020 redan 2013. Jag vet inte vad Lise Nordin talar om när det
              gäller detta.
            </seg>
            <seg n="6eced1e7">
              Jag förstår att det kan vara störande att vi inte kommer att
              rösta för bifall till motionen i dag. Men vi väljer att jobba
              på sikt. Vi tror att vi kan få igenom mer i regeringen när det
              gäller just energifrågor.
            </seg>
            <seg n="912c5e19">
              Jag ska vara ärlig och säga att alla här inne vet att om vi skulle
              rösta för bifall till den motionen i dag skulle vår position och
              utgångspunkt som ett miljöparti i regeringen försvagas väldigt
              kraftigt. Det riskerar vi inte.
            </seg>
            <seg n="839c1cf3">
              Vi jobbar i regeringsställning. Vi kommer att försöka att göra
              allt för att se till att uranbrytning inte ska bli av. Centerpartiet
              är en garant för att det inte ska bli av.
            </seg>
          </u>
          <note type="speaker" n="12d05a33">
            Anf. 101 LISE NORDIN (MP) replik:
          </note>
          <u who="Q4970036" xml:id="i-496a970acc98e594-6" n="0fa482af">
            <seg n="2277637a">
              Fru talman! Jag ställer mig frågan: När ska Centerpartiet använda
              sin position till att föra den politik man säger sig vilja föra?
              Centerpartiets bidrag i energipolitiken hittills är att man tillåter
              ny kärnkraft.
            </seg>
            <seg n="fe1112e7">
              Även om vindkraften slår rekord, vilket är mycket positivt, har
              vi i dag en långsammare utbyggnadstakt av förnybart än vad vi
              haft tidigare. Det går långsammare att nå den potential som Sverige
              har för förnybar energi.
            </seg>
            <seg n="a6675d33">
              Man låser sig enligt Helena Lindahl i den regeringsposition man
              har och ställer sig inte bakom ett förbud mot uranbrytning. Det
              är väldigt tråkigt att Sverige inte nu kan få det förbud mot uranbrytning
              som Sverige förtjänar.
            </seg>
            <seg n="b232ff4b">
              Att jobba via regeringen för att få till ett förbud mot uranbrytning
              tycks inte särskilt framgångsrikt. Vi har i debatten här i dag
              hört företrädare för både Folkpartiet och Moderaterna uttala sig
              positivt om att det kan ske uranbrytning i Sverige. Man har uppenbarligen
              ingenting emot det.
            </seg>
            <seg n="dd016b01">
              Det är väldigt oklart var regeringen står i fråga om uranbrytning.
              Det behöver också förtydligas, eftersom det tycks vara oklart,
              att det är riksdagen som är lagstiftande. Om Centerpartiet ställer
              sig bakom det rödgröna förslaget om ett uranbrytningsförbud innebär
              det att vi har en majoritet och att regeringen får i uppdrag att
              genomföra det beslutet. Så tydligt är det.
            </seg>
            <seg n="e305b7fc">
              När Centerpartiet väljer makten före miljön fortsätter oklarheten
              och det hot som jag vet att också Helena Lindahl har mött på många
              håll i landet. Vad vi ser under tiden är att vi tappar viktiga
              gröna jobb för de bygder som i dag står under det ständiga hotet
              om uranbrytning och inte vågar investera.
            </seg>
            <seg n="a7db08ff">
              Sverige förtjänar en tydlighet. Jag vädjar till Centerpartiet
              att stå upp för den politik som man säger sig driva och stå bakom
              det förslag som vi nu har lagt fram så att vi en gång för alla
              kan få ett tydligt förbud mot uranbrytning i Sverige.
            </seg>
          </u>
          <note type="speaker" n="6e257dc2">
            Anf. 102 HELENA LINDAHL (C) replik:
          </note>
          <u who="Q4962331" xml:id="i-f2b66c1b3d510b03-1" n="3b59cfe7">
            <seg n="9587ebd1">
              Fru talman! Jag förstår att Lise Nordin är frustrerad när jag
              står här i talarstolen och säger att Centerpartiet inte kommer
              att rösta för bifall till Miljöpartiets motion. Vi har samma mål,
              men vi har valt olika vägar att nå det målet. Vi väljer att arbeta
              i regeringen.
            </seg>
            <seg n="48aab9fe">
              Vårt mål i regeringen är att vi ska fasa ut kärnkraften, att
              kärnkraften ska vara en parentes och att vi ska ersätta den med
              förnybar energi. Vi vill också att vår position i regeringen ska
              vara fortsatt stark. Vi har fått igenom enormt mycket när det
              gäller den förnybara energin. Vi tänker fortsätta att göra detta.
            </seg>
            <seg n="8af3724c">
              Vi har vårt sätt att arbeta på. Jag kan förstå att du känner
              en frustration över att vi inte säger ja i dag, Lise Nordin. Men
              jag lovar, Lise Nordin, att Centerpartiet är en garant. När vi
              sitter starka i regeringen är vi en garant för att det inte blir
              någon uranbrytning.
            </seg>
            <seg n="68b7acca">
              Jag skulle vilja ställa en fråga till Lise Nordin. Vi har ägnat
              mycket tid i denna talarstol åt att tala om uran. Jag vill fråga
              Lise Nordin: Vad tycker du om all den utveckling som sker i de
              tidigare avfolkningsbygderna i Storuman, Tärnaby, Pajala eller
              Kiruna?
            </seg>
            <seg n="0b572b12">
              Där händer det otroligt mycket, och människor har en framtidstro.
              Det finns otroligt många arbetstillfällen att tillgå inom snar
              framtid. Tycker Lise Nordin att det är dåligt? Eller tycker du
              att gruvdriften har varit och är positiv för dessa bygder?
            </seg>
          </u>
          <note type="speaker" n="af912576">
            Anf. 103 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-5" n="552998da">
            <seg n="c5bd06fd">
              Fru talman! Jag gör bara tolkningen igen att det tydligen finns
              många olikheter när vi diskuterar betänkandet i näringsutskottet.
              Det är intressant att observera. Den här gången handlar det om
              uranfrågan för Centerpartiet. Jag kan konstatera att Centern säger
              att kärnkraft är en parentes, men det finns tydligen ingen bortre
              gräns när det gäller kärnkraft för detta parti.
            </seg>
            <seg n="755f5e78">
              Jag tänker gå över till det som jag tycker är viktigt i betänkandet.
              Det handlar om mineralstrategin och om er reservation nr 7, där
              ni skriver att ni vill lyfta fram och belysa fungerande transporter,
              kompetensförsörjning, tillståndsprocesser samt kommunens viktiga
              roll och ansvar att möta behovet och så vidare. Inte någonstans
              har jag i detta betänkande kunnat läsa vad politiken är och vilken
              roll och vilket ansvar regeringen har för de viktiga näringsfrågor
              som vi pratar om. Det finns inte en enda mening om vad som är
              regeringens ansvar.
            </seg>
            <seg n="97d5a52a">
              Av alla de områden som ni vill belysa vill jag särskilt ta upp
              kompetensförsörjningen till näringen. Jag skulle vilja veta hur
              Centerpartiet ser på detta. Vi vet att det är gigantiskt mycket
              arbetskraft som ska till. Vi pratar om 5 000 enbart i Västerbotten.
              När vi lägger till alla områden i hela Sverige rör det sig säkert
              om det dubbla. Om vi ska multiplicera detta med kringnäringarna
              handlar det kanske om 20 000 jobb som måste till i slutändan,
              och det ganska snabbt.
            </seg>
            <seg n="2db955f9">
              Hur tänker Centerpartiet när det gäller kompetensförsörjningen?
            </seg>
          </u>
          <note type="speaker" n="6789dd5e">
            Anf. 104 HELENA LINDAHL (C) replik:
          </note>
          <u who="Q4962331" xml:id="i-f2b66c1b3d510b03-2" n="3b59cfe7">
            <seg n="3fb42c2a">
              Fru talman! Först vill jag be Lise Nordin om ursäkt. Jag var
              så uppjagad i min debatt att jag glömde bort att du inte hade
              en replik till. Du kunde alltså inte svara, så jag ber om ursäkt.
            </seg>
            <seg n="fed68bcb">
              När det gäller kärnkraften, Karin Åström, tror jag att Socialdemokraterna
              har en egen läxa att göra. Du säger att det inte finns någon bortre
              gräns för Centerpartiet när det gäller kärnkraften. Jag skulle
              vilja veta var Socialdemokraterna står när det gäller kärnkraften.
              Kongressbeslutet säger en sak, och Stefan Löfven säger i tidningar
              en helt annan. Dessutom sträcker ni ut handen för att diskutera
              en långsiktig energiöverenskommelse. Mitt förslag till er är att
              ni kanske drar er tillbaka och i stället först försöker diskutera
              internt vad ni vill.
            </seg>
            <seg n="a2a8a449">
              Jag håller med Karin Åström om att infrastrukturen är en stor
              utmaning när det gäller mineralstrategin. Det handlar då inte
              bara om vägar och järnvägar utan även om boende, service och skolor.
            </seg>
            <seg n="21aae6ab">
              Som mina eminenta kolleger tidigare har nämnt pågår det nu arbete
              med en mineralstrategi på Näringsdepartementet. Jag litar på mina
              kolleger på Näringsdepartementet. De kommer att ta upp dessa frågor.
              Det kan ju inte ha gått någon obemärkt förbi att det nu står 700
              personer i kö för en lägenhet i Pajala eller att Norrbotniabanan
              definitivt måste byggas. Det handlar framför allt om malmen, om
              billigare transporter och om miljön. Detta kommer också att bidra
              till en bättre ekonomi när det gäller hanteringen. Det påverkar
              hela Sveriges ekonomi.
            </seg>
            <seg n="a3ae7f2d">
              Jag tror inte att Karin Åström behöver oroa sig, för det gör
              inte jag. Jag litar på mina kolleger på Näringsdepartementet.
            </seg>
          </u>
          <note type="speaker" n="13de0315">
            Anf. 105 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-6" n="552998da">
            <seg n="c8964234">
              Fru talman! Det känns säkert bra för dig att du litar på dina
              kolleger på Näringsdepartementet, Helena Lindahl. Men jag måste
              säga att näringen länge har efterlyst rätt utbildad arbetskraft.
              Utbildad arbetskraft är en av de frågor som alltid tas upp när
              vi åker omkring och möter hela mineralnäringen. I det här läget
              kan jag definitivt inte lita på den regering vi nu har. Vad är
              gjort?
            </seg>
            <seg n="aae31459">
              Som vi kunde höra i ett inlägg under frågestunden har inte näringsministern
              lagt fram ett enda förslag och inte en enda proposition. Det finns
              inte något förslag i näringsutskottet på åtgärder för hur man
              ska se till att näringen får försörjning.
            </seg>
            <seg n="54a2e19a">
              Arbetsmarknadsministern stod här för en stund sedan och berättade
              att hon hade besökt bland annat Kiruna. Hon talade om det enormt
              stora arbetskraftsbehov man har där uppe. Det har man också i
              resten av landets mineralnäringskommuner. Men var är ansvaret?
            </seg>
            <seg n="4e045770">
              Förlåt, men Helena Lindahl måste ju som centerpartist veta om
              att dessa näringar befinner sig i ganska små och svaga kommuner
              med svaga budgetar som över huvud taget inte själva har möjlighet
              att se till att ordna kompetensförsörjningen till den näring som
              växer i kommunerna. Var finns ansvaret och initiativet för att
              se till att rätt utbildad arbetskraft kommer? Vi får rapporter,
              senast i dag, om att allt fler ungdomar trycks in i fas 3, vilket
              aldrig någonsin var meningen. Och detta ökar. Var finns ert ansvar
              för att utbilda den arbetskraft som näringen behöver?
            </seg>
          </u>
          <note type="speaker" n="0caad0f6">
            Anf. 106 HELENA LINDAHL (C) replik:
          </note>
          <u who="Q4962331" xml:id="i-f2b66c1b3d510b03-3" n="3b59cfe7">
            <seg n="11d9a4cf">
              Fru talman! Karin Åström får det att framstå som att regeringen
              står helt handfallen och inte är medveten om vilka satsningar
              och vilka utmaningar som finns i norra Sverige. Jag vill påminna
              Karin Åström om att jag är en av de regeringsföreträdare som bor
              i norra Sverige, och jag ser positivt på den utveckling som sker.
            </seg>
            <seg n="7d03d45f">
              Jag tycker att det är synd att Karin Åström inte tar tillfället
              i akt att marknadsföra denna del av landet. Självfallet har vi
              utmaningar, men jag skulle tycka att det vore positivt om Karin
              Åström kunde stå i talarstolen och tala om vad som händer i Storuman,
              i Tärnaby, i Kiruna och i Pajala. Jag tänker på all den framtidstro
              som finns där och på alla de människor som ser på framtiden på
              ett helt annat sätt.
            </seg>
            <seg n="6f441f66">
              Det finns utmaningar, men jag tycker inte om att Karin Åström
              står i talarstolen och säger att vi inte har något ansvar och
              att vi inte tar något initiativ. Näringsminister Annie Lööf har
              suttit som minister i fyra månader. Ni må förlåta henne, men jag
              tror att hon har ganska många saker på sitt bord. Jag vet mycket
              väl att hon tar dessa frågor på stort allvar.
            </seg>
            <seg n="f416b607">
              Låt oss invänta mineralstrategin! Som centerpartist tror jag
              på decentralisering, det vill säga att man ska tala med de människor
              som det berör. Man ska alltså tala med näringslivet, med enskilda,
              med facket och med andra som Karin Åström tidigare har nämnt.
              Vad är det då för fel? Om vi talar med dem och dessutom får inspel
              tror jag att de kommer att säga samma sak som Karin Åström just
              har nämnt. Att regeringen sedan skulle ignorera det känns nästan
              overkligt för mig.
            </seg>
            <seg n="2dc5de5a">
              Även om det är en allvarlig sak som du talar om, Karin Åström,
              tycker jag inte att du ska försöka måla och bygga upp ett luftslott.
              Regeringen tar detta på allvar.
            </seg>
          </u>
          <note type="speaker" n="db4790e0">
            Anf. 107 MATS ODELL (KD):
          </note>
          <u who="Q571725" xml:id="i-81bde242dbd52321-0" n="33b6ca48">
            <seg n="2f41273e">
              Fru talman! Vi har hört många här tala om gruvindustrin i Sverige.
              De allra flesta har välkomnat den gruvboom som vi nu ser och alla
              de positiva effekter som vi kan utvinna för det svenska folkhushållet
              genom den stora efterfrågan som finns på mineraler från Sverige.
            </seg>
            <seg n="a6ab3aec">
              I takt med att den globala efterfrågan på mineraler och metaller
              ökar intar gruvnäringen en allt viktigare roll för hela den svenska
              tillväxten, ekonomin och folkhushållet. Sverige är i dag en framstående
              gruvnation som svarar för mer än 90 procent av järnmalmsproduktionen
              inom Europeiska unionen. Ändå finns det fortfarande en stor potential
              för ytterligare utvinning av malm och mineral som behövs för produktion
              av inte minst högteknologiska produkter. Vi har också hört talas
              om att några av landets allra största industriinvesteringar sker
              just i denna industri.
            </seg>
            <seg n="aa4c88c2">
              Detta skapar möjligheter till nya arbetstillfällen, framför allt
              i glesbygden. Vi har hört talas om siffror från Arbetsförmedlingen
              som säger att enbart i Norrbotten behöver ungefär 5 000 personer
              rekryteras. För stora delar av de glest befolkade länen är detta
              mycket goda nyheter som förbättrar möjligheterna att utveckla
              bygderna och skapa sysselsättning och välfärd.
            </seg>
            <seg n="421ccf84">
              Vi politiker kan möjliggöra långsiktiga gynnsamma förutsättningar
              för näringen och därmed kvalificerade jobb i områden som har demografiska
              utmaningar och en omfattande arbetslöshet. Det är klart att jag
              själv som kristdemokrat vill bidra till att stärka den viktiga
              basnäringen i det här fallet gruvnäringen och därmed förbättra
              möjligheterna att leva och bo i delar av den svenska glesbygden.
              Samtidigt måste vi ta vårt förvaltaransvar på största allvar och
              värna om miljö och klimat.
            </seg>
            <seg n="a001c1a8">
              Prospektering och utvinning enligt minerallagen, som många har
              diskuterat här i dag, omgärdas av mycket stränga miljöhänsyn enligt
              miljöbalken. Försiktighetsprincipen ska självfallet gälla. Staten
              tar också ett stort eget ansvar för den pågående utvidgningen
              av gruvverksamheten genom att vi gemensamt äger det största svenska
              gruvbolaget, LKAB, som förväntas ta ansvar för miljömässig hållbarhet
              likaväl som för social hållbarhet. Det här innefattar bland annat
              stadsomvandlingen i Kiruna och Malmberget.
            </seg>
            <seg n="a1b26b19">
              Alliansregeringen har tagit ett helhetsgrepp på de mineralpolitiska
              frågorna och gruvnäringen. Under 2012 arbetar regeringen med att
              ta fram en strategi för ett långsiktigt och hållbart utnyttjande
              av Sveriges mineralresurser. Den här strategin ska presenteras
              i slutet av året. Regeringen för också en nära dialog med berörda
              aktörer från den offentliga sidan, från näringslivet och från
              det civila samhället.
            </seg>
            <seg n="b6a3dc52">
              I stora delar råder det en samsyn mellan allianspartierna och
              Socialdemokraterna vad gäller framtagandet av en nationell strategi.
              För att skapa bästa möjliga förutsättningar för gruvnäringen att
              växa och skapa nya arbetstillfällen anser allianspartierna i utskottet,
              precis som oppositionen, att en fungerande infrastruktur är mycket
              viktig, att kompetensförsörjning är en av de allra viktigaste
              frågorna och att tillståndsprocesser och offentlig service är
              helt avgörande för att detta ska lyckas. Allianspartierna tillstyrker
              också delvis Socialdemokraternas motion om ett program för gruv-
              och mineralindustrin.
            </seg>
            <seg n="05a3b27b">
              Man kan naturligtvis alltid diskutera vad det är för skillnad
              på ett program och en strategi. Jag ska återkomma till det.
            </seg>
            <seg n="562cbde0">
              Som vi har hört har det redan tagits viktiga initiativ, till
              exempel en översyn av minerallagen. Våren 2011 lämnade riksdagen
              också ett tillkännagivande till regeringen om en översyn som syftar
              till att markägare och kommuner med ökad tydlighet och effektivitet
              ska få tidig information om vad en prospektering avser och hur
              den ska genomföras.
            </seg>
            <seg n="0d0f8356">
              Jag tycker att vi här nådde en blocköverskridande samsyn mellan
              allianspartierna och Socialdemokraterna när det gäller de mineralpolitiska
              frågorna i alla avseenden utom ett, nämligen uranbrytningen. Den
              här överenskommelsen innefattade också att Socialdemokraterna
              är välkomna att vara med och utarbeta den mineralstrategi som
              regeringen nu arbetar med, som SGU har lagt grunden till och som
              vi gemensamt ska jobba med.
            </seg>
            <seg n="bed5d9ba">
              Fru talman! Jag ser inte de stora skillnaderna mellan det som
              ska stå i denna mineralstrategi och det som ska stå i det program
              som anförs i motionen. Man får nästan ha målfoto om man ska se
              några skillnader. Jag rekommenderar ledamöterna att läsa den reservation,
              nr 7, som Alliansen har skrivit. Där står det. Det är nästan ordagrant.
              Vi talar till och med om att regeringen måste vara skyndsam i
              den här processen. Vi är dock inte riktigt lika slängiga som oppositionen
              är i sin motion i den text som finns i majoritetens ställningstagande.
              Jag skulle vilja säga att vi har med samtliga de element som handlar
              om kompetensförsörjning, kommunernas ansvar, infrastrukturens
              betydelse och samverkan mellan industrin, akademien och andra
              delar av den offentliga sektorn.
            </seg>
            <seg n="348ea9e9">
              Regeringen tillsatte, som vi också har hört här i debatten, en
              utredare som ska presentera sitt resultat under senare delen av
              våren 2012. Låt mig i det sammanhanget också påminna om att expropriationslagens
              ersättningsregler ändrades 2010. Genom den ändringen stärktes
              fastighetsägarnas ställning och därigenom också äganderätten.
              Det var ett mycket viktigt steg som togs. Mot bakgrund av det
              vill jag yrka avslag på samtliga motioner som handlar om ändringar
              i minerallagen.
            </seg>
            <seg n="f795226d">
              När det gäller prospektering efter uran yrkar jag avslag på de
              motioner som finns med förslag om moratorium, kommunal vetorätt
              och andra begränsningar i prospekteringen. Ett förbud mot prospektering
              efter uran skulle skada näringen och hämma förutsättningarna att
              hitta andra brytvärda mineral. Detta har varit föremål för diskussion
              här i kammaren, så jag fördjupar mig inte i det.
            </seg>
            <seg n="ebfdd64c">
              Vi i utskottet har inte hittat några skäl för kommuners vetorätt
              mot prospektering. Vi har letat i era förslag, och vi kan inte
              hitta några skäl att införa en sådan eftersom prospekteringen
              redan i dag omfattas av mycket strikta miljörestriktioner. Samtidigt
              pågår det en översyn av minerallagen som ska ge markägare, sakägare
              och kommuner ännu bättre information om prospekteringarna. På
              så sätt stärker vi både de enskilda markägarna och kommunerna
              i de här processerna. Det enda rimliga och logiska är ju att vi
              avvaktar den här översynen av lagen innan det blir tal om nya
              ageranden i fråga om prospekteringsvillkoren.
            </seg>
            <seg n="96f68787">
              Sedan har vi motionärer från Socialdemokraterna och Miljöpartiet
              som framför krav på förbud mot uranbrytning. Det är i grunden
              en möjlig ståndpunkt, men jag tycker att den har vissa moraliska
              utmaningar för ett land som till över 40 procent av sin elförsörjning
              är beroende av den närmast klimatneutrala kärnkraften. Jag tycker
              att det blir lite svårt att få ihop den ekvationen. Majoriteten
              i utskottet kan inte upptäcka att oppositionen har fört fram någon
              ny information som ger anledning till en omprövning av de ställningstaganden
              som utskottet tidigare har gjort i den här frågan.
            </seg>
            <seg n="525a4648">
              Jag tycker att det är helt klart att brytning av uran omgärdas
              av mycket strikta miljörestriktioner. Det krävs tillstånd med
              särskilda prövningar både från regeringen och från den berörda
              kommunen. Därmed, fru talman, yrkar jag också avslag på motionerna
              om förbud mot uranbrytning.
            </seg>
          </u>
          <note type="speaker" n="27d33d1f">
            Anf. 108 LISE NORDIN (MP) replik:
          </note>
          <u who="Q4970036" xml:id="i-496a970acc98e594-7" n="0fa482af">
            <seg n="c138d0e8">
              Fru talman! Kristdemokraterna har tidigare uppgett att man är
              emot uranbrytning, bland annat när Naturskyddsföreningen frågade.
              Då sade man att om frågan skulle komma upp skulle Kristdemokraterna
              rösta för ett förbud. Min fråga är: Vad är det som har gjort att
              ni har bytt ståndpunkt? Har det kommit någon ny information som
              gör att Kristdemokraterna i dag är beredda att acceptera uranbrytning?
            </seg>
            <seg n="661046d5">
              Jag ser snarare att det är tvärtom, det vill säga att skälen
              att förbjuda uranbrytning har stärkts. Vi har flera tillstånd
              i Sverige för företag som vill bryta uran. Vi har fått allt fler
              rapporter om miljö- och hälsoproblem i de länder där man i dag
              bryter uran. Jag anser att skälen för att Sverige ska ta en tydlig
              ståndpunkt och säga nej till uranbrytning snarare har stärkts.
            </seg>
            <seg n="64d92dcd">
              Det är Miljöpartiets bedömning att uranbrytning inte kan ske
              på ett acceptabelt sätt utifrån ett miljö- och hälsoperspektiv.
              Jag är nyfiken på om Mats Odell har något exempel på något ställe
              runt om i världen där man har lyckats bryta uran utan att de katastrofala
              miljö- och hälsoeffekter som den här brytningen medför har uppstått.
              Jag har inte hittat något exempel på att man någonsin har lyckats
              med uranbrytning på ett acceptabelt sätt. En analys av situationen
              i världen visar snarare att det i dag bara bryts uran i de områden
              där det bor svaga grupper. Det handlar om länder som Namibia och
              Kazakstan. Det finns också stor brytning i länder som Australien
              och Kanada, som ju är utvecklade länder, men det sker enbart i
              områden där ursprungsbefolkningen bor.
            </seg>
            <seg n="69e15a5b">
              Mina frågor till Mats Odell är: Vad är det som har gjort att
              Kristdemokraterna har ändrat ståndpunkt och numera tycker att
              uranbrytning är acceptabelt? Finns det något exempel runt om i
              världen där man någonsin har lyckats bryta uran på ett miljö-
              och hälsomässigt acceptabelt vis?
            </seg>
          </u>
          <note type="speaker" n="e82701a2">
            Anf. 109 MATS ODELL (KD) replik:
          </note>
          <u who="Q571725" xml:id="i-81bde242dbd52321-1" n="33b6ca48">
            <seg n="134c18d9">
              Fru talman! Det har inte tillkommit någon ny information i den
              här frågan. Vi har tidigare hört från andra alliansföreträdare
              hur osannolik en sådan uranbrytning skulle vara mot bakgrund av
              den mycket låga uranhalten i den malm som finns i de fyndigheter
              som i dag är kända i Sverige. Det är fullständigt osannolikt.
            </seg>
            <seg n="4e1e68e8">
              Men om det skulle ske skulle det göra det efter att folket i
              närområdet har sagt ja till detta, efter att regeringen har sagt
              ja och efter att våra miljömyndigheter har kunnat försäkra sig
              om att det sker under sådana miljömässiga omständigheter att det
              är acceptabelt.
            </seg>
          </u>
          <note n="f39881b4">
            Det, Lise Nordin, är bakgrunden till Kristdemokraternas ståndpunkt.
          </note>
          <note type="speaker" n="2d9f540c">
            Anf. 110 LISE NORDIN (MP) replik:
          </note>
          <u who="Q4970036" xml:id="i-496a970acc98e594-8" n="0fa482af">
            <seg n="ce18705e">
              Fru talman! Än en gång får vi höra att det regelverk som finns
              garanterar att det inte sker någon uranbrytning på ett oacceptabelt
              sätt. Om vi kan vara säkra på att det inte blir någon smutsig
              hantering, kan vi då inte för tydlighetens skull enas om ett förbud
              mot uranbrytning?
            </seg>
            <seg n="4449dcc3">
              Det finns en oro på många håll i landet. Vi har hört från kolleger
              till Mats Odell att den oron är obefogad. Om vi hypotetiskt säger
              att den är obefogad, varför då låta de här bygderna leva i den
              oron? Om man är trygg i att det inte kommer att bli någon brytning,
              kan man då inte lagstifta om det så att alla vet vad som gäller
              och de här människornas oro tas på allvar?
            </seg>
            <seg n="4ec0a3a8">
              Vi ser konsekvenser i många av de här bygderna redan i dag. Vi
              behöver inte vänta tills det kommer en ansökan om att bryta. Redan
              prospekteringsfasen leder till att satsningar på förnybar energi,
              turism och gröna näringar läggs ned.
            </seg>
            <seg n="a7abd303">
              Mats Odell säger i sin replik att det är en moralisk utmaning,
              för vi behöver uran till kärnkraften. För oss som vill avveckla
              kärnkraften är det inte ett moraliskt problem, men varifrån uranet
              ska komma är en öm punkt för alla partier som accepterar kärnkraft.
            </seg>
            <seg n="b9eb2337">
              Den energiöverenskommelse som regeringspartierna nu har lyft
              fram accepterar att det byggs ny kärnkraft i Sverige. Den kärnkraften
              behöver uran. Vad är Kristdemokraternas svar på var det här uranet
              ska komma från?
            </seg>
            <seg n="d3afe396">
              Om man inte anser att det är moraliskt accepterat att köpa från
              de här utsatta områdena i världen, anser man då att det är mer
              moraliskt att vi ska bryta uranet i Sverige?
            </seg>
          </u>
          <note type="speaker" n="0bc73937">
            Anf. 111 MATS ODELL (KD) replik:
          </note>
          <u who="Q571725" xml:id="i-81bde242dbd52321-2" n="33b6ca48">
            <seg n="ada8dd7f">
              Fru talman! Jag uppfattar Lise Nordin och Miljöpartiet som teknikpessimister.
              Ni är oroliga för det som händer. Det är bra. Men att vara pessimistisk
              inför framtiden och möjligheterna att hitta nya lösningar är inte
              bra.
            </seg>
            <seg n="d2d916a5">
              Jag hörde i går eller om det var i förrgår på radio om forskningen
              på KTH om de nya smarta möjligheterna att använda det utbrända
              kärnbränslet för den nya generationen som är betydligt miljövänligare
              och som inte alls har de risker som vi förknippar med de kärnkraftsgenerationer
              som finns i dag.
            </seg>
            <seg n="bd8f933f">
              Att principiellt säga nej till saker och ting kan man naturligtvis
              ägna sig åt om man vill ta korta vägar och skaffa sig snabba poäng.
              Vad vi tycker är viktigt är att verksamheter som ska finnas ska
              vara förenliga med god miljö och med god hälsa.
            </seg>
            <seg n="d70492f1">
              Sverige är väldigt framgångsrikt på de här områdena. Vi ligger
              långt framme när det gäller djurskydd och miljöarbete, och vi
              kommer icke i vårt land att släppa fram en smutsig brytning av
              några metaller. Oavsett om de strålar eller inte strålar kommer
              vi att se till, genom våra myndigheter och de befolkningar som
              finns i kommunerna som faktiskt har vetorätt mot detta, att en
              smutsig brytning inte släpps fram. Detta är för oss den linje
              som vi tycker är moraliskt rimlig att försvara.
            </seg>
          </u>
          <note type="speaker" n="40af9309">
            Anf. 112 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-7" n="552998da">
            <seg n="74b5a0cc">
              Fru talman! Vi noterade tidigare i replikskiftena att det trots
              allt finns en oenighet i vissa frågor då det gäller mineralbetänkandet.
              Det kan vi konstatera igen.
            </seg>
            <seg n="df904a48">
              Jag kan tycka att det är lite bekymmersamt med de rykten som
              kommer ut om att vi har en försenad forsknings- och innovationsproposition
              framför oss, alltså att den inte kommer att komma ut till hösten.
              Just forskning och innovation är ett oerhört viktigt område för
              hela den här näringen.
            </seg>
            <seg n="a93ce195">
              Vi pratar om gruvor och mindre kommuner där man har lägre sysselsättning.
              Det vi vill göra med den här näringen i och med det mineralstrategiska
              programmet är att gå vidare och gå lite längre. Vi pratar om satsningar
              på att vidareförädla. Vi pratar om mineralindustrin, och då kommer
              det plötsligt att omfatta hela Sverige, för mineralindustrin finns
              i Småland, Skåne, Västra Götaland, Helsingfors och lite varstans.
              Det är det steget vi vill ta. I den diskussionen är innovationsfrågan
              oerhört viktig.
            </seg>
            <seg n="2c90b398">
              Men, Mats Odell, när man läser vår utskottsmajoritetstext och
              jämför den med er reservation 7 kan man tycka att vi pratar väldigt
              mycket om samma saker. Du nickar och håller med, men jag vill
              fråga: Vad var det egentligen som gjorde att vi faktiskt inte
              kunde få ett enigt utskott i den här så viktiga frågan?
            </seg>
          </u>
          <note type="speaker" n="40c4a908">
            Anf. 113 MATS ODELL (KD) replik:
          </note>
          <u who="Q571725" xml:id="i-81bde242dbd52321-3" n="33b6ca48">
            <seg n="3fbffe90">
              Fru talman! Vi tyckte att ni hade en del onödigt slängiga skrivningar
              som mest var politisk retorik.
            </seg>
            <seg n="4957ce33">
              Vi har med det mesta, och som jag sade, när det gäller att regeringen
              inte får vara saktfärdig skriver vi: Avslutningsvis vill vi understryka
              vikten av att regeringen skyndsamt hanterar det vi har anfört
              ovan.
            </seg>
            <seg n="213b810d">
              Om du, Karin Åström, går igenom er text och jämför med vår kommer
              du att se att vi har allting med. Jag hoppas mot den här bakgrunden
              att vi ska kunna fullfölja det som jag och Lars Johansson diskuterar,
              nämligen att vi vill jobba tillsammans. Det här är en så viktig
              sak, och det är en väldigt positiv signal om vi kan vara eniga.
            </seg>
            <seg n="13446afa">
              Vi gjorde nyligen ett bra besök i det nygamla Gruvsverige där
              man nu öppnar gruvor igen i Dalarna, Värmland och Bergslagen.
              Jag tycker att det blev en samstämmighet då. Låt oss bygga vidare
              på den!
            </seg>
            <seg n="20da37f8">
              Vi tillstyrker er motion, delvis, utom de här, som vi tycker,
              lite onödiga slängarna. Vi har samma inriktning att här får man
              icke dra benen efter sig. Det är en snabb process som nu pågår.
              Det är miljarder som investeras av privat kapital i de här regionerna,
              och det är viktigt att vi får snabba och tydliga besked.
            </seg>
            <seg n="b4cc3660">
              Tänk om vi tillsammans kunde säga att nu sätter vi oss ned och
              jobbar med detta och lägger manken till så att det blir tydliga
              besked som kan leda till det som Karin Åström pratar om, nämligen
              att vi går vidare och kommer längre så att mineralindustrin kan
              känna att här finns en bred samstämmighet om hur det här ska hanteras.
            </seg>
            <seg n="339d96ce">
              Vi har lite olika uppfattningar när det gäller om man ska förbjuda
              uranbrytning eller inte. Vi säger att ska den förekomma ska den
              vara sådan att den accepteras av de närboende.
            </seg>
            <seg n="deddd3c2">
              Låt oss titta på det som förenar mer än det som skiljer i det
              här avseendet!
            </seg>
          </u>
          <note type="speaker" n="95961b0f">
            Anf. 114 KARIN ÅSTRÖM (S) replik:
          </note>
          <u who="Q4563087" xml:id="i-ed438da0a35f31bf-8" n="552998da">
            <seg n="4da97a4e">
              Fru talman! Slängiga skrivningar, säger Mats Odell. Vi tycker
              också att det hade varit bra om vi i utskottet hade kunnat få
              ett gemensamt ställningstagande just när det gäller de mineralstrategiska
              programmen.
            </seg>
            <seg n="c0afe144">
              Jag vet inte om du menar att de slängiga skrivningarna är de
              där vi skriver att vi tycker att det ska vara en aktiv politisk
              medverkan. Det är ungefär det som skiljer texterna åt. Vi skriver
              att en aktiv politisk medverkan också innebär att politiken måste
              gå in och ta ansvar för en mängd frågor som faktiskt behöver lösas
              för att vi ska få fart på tillväxten inom det här området.
            </seg>
            <seg n="4f0a6fd0">
              Jag tycker att det är bekymmersamt när borgerliga ministrar och
              företrädare åker ut i landet och besöker kommuner och ger en klapp
              på axeln och säger: Ni jobbar jättebra, men det blir inget stöd,
              för marknaden ska sköta det.
            </seg>
            <seg n="99f5969a">
              Det är så man har sagt i de kommuner som har besökts, och det
              tycker jag är bekymmersamt. Då tar inte politiken ansvar, utan
              då tycker jag att hela regeringen sätter sig på läktaren och tittar
              på. Det är inte vad vi menar med att ha en aktiv mineralstrategi
              för framtiden. Vi vill betydligt mycket mer.
            </seg>
          </u>
          <note type="speaker" n="58cab953">
            Anf. 115 MATS ODELL (KD) replik:
          </note>
          <u who="Q571725" xml:id="i-81bde242dbd52321-4" n="33b6ca48">
            <seg n="90067051">
              Fru talman! Egentligen finns det goda förutsättningar bortom
              de verbala skillnaderna. Det finns säkert vissa politiska skillnader
              i detta också, men de är i sammanhanget små. Det som förenar är
              mycket större. Därför hoppas jag att vi tillsammans ska kunna
              titta på det, precis som vi kommit överens om. Jag har ingenting
              emot att även andra partier från oppositionen deltar för att få
              till stånd den enighet som faktiskt finns i dessa texter.
            </seg>
            <seg n="d6976c8e">
              Sedan är frågan hur långt man ska gå. Jag vet att Socialdemokraterna
              gärna vill se branschprogram. Vad är ett branschprogram? De har
              anslagit pengar till det. Det har vid en tidigare behandling avslagits
              av kammaren. De pengarna finns inte, alltså sätter vi oss ned
              med de pengar vi har och tittar på detta. Det tycker jag vore
              i det här läget det mest konstruktiva att göra.
            </seg>
            <seg n="7b0d12d6">
              Det har varit en bra debatt. Skiljelinjen går egentligen vid
              hur vi ser på kärnkraften och de bränslen som den behöver. När
              det däremot handlar om gruvnäringen i Sverige och dess möjlighet
              att utvecklas finns en stor samstämmighet. Låt oss ta vara på
              den och lägga undan de formuleringsskillnader som finns. Jag tror
              att det skulle vara en mycket positiv signal.
            </seg>
          </u>
          <note type="speaker" n="78b6ab45">
            Anf. 116 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-5" n="97aab048">
            <seg n="aff48963">
              Fru talman! Det var intressant att lyssna på Mats Odells anförande.
              Flörten med Socialdemokraterna var ganska uppenbar och intressant
              att höra. Jag lyssnade på samma radioprogram som Mats Odell, Vetenskapsradion
              , sent i går kväll. Det är möjligt att vi kom fram till olika
              slutsatser efter att ha lyssnat på det.
            </seg>
            <seg n="14db9bcb">
              Skillnaden mellan oss är att Vänsterpartiet vill avveckla kärnkraften,
              och då är det logiskt att vi också säger nej till uranbrytning.
              Det är därför vi driver frågan, för att den kopplingen är så tydlig.
              Kopplingen är dessutom tydlig till utveckling av atomvapen. Vi
              ser det i Iran i dag och kan med rätta känna oro över den utveckling
              som deras kärnkraftsprogram innebär.
            </seg>
            <seg n="4c7e1dee">
              När det talas om brytning av uran måste jag än en gång påminna
              om att vi har brutit uran i Sverige. Det gjorde vi på 50-talet.
              Orsaken till det var att vi startade upp ett atomvapenprogram.
              Vi bröt uran för att ha det till svenska atomvapen, inte till
              någon fredlig kärnkraft. Därför ser vi från Vänsterpartiets sida
              så pass allvarligt på det.
            </seg>
            <seg n="7dc4948e">
              Sedan gällde det gruvbrytningen. Jag kommer från en gammal gruvort,
              Norberg. Redan när man hör de vackra namnen Riddarhyttan, Skinnskatteberg
              får man en bild av vad det är för bas vi vilar på. Gruvbrytning
              är särdeles miljöpåverkande. Vi har sett det i våra röda sjöar
              i min hemtrakt. I dag är de inte längre röda, men gräver man i
              botten på dem ligger skiktet där och har därmed också en miljöpåverkan.
            </seg>
            <seg n="4c429c85">
              Därför är det viktigt att vi har det förvaltaransvar som jag
              tänkte ta upp i min nästa replik.
            </seg>
          </u>
          <note type="speaker" n="dffbcc60">
            Anf. 117 MATS ODELL (KD) replik:
          </note>
          <u who="Q571725" xml:id="i-81bde242dbd52321-5" n="33b6ca48">
            <seg n="962f6bef">
              Fru talman! Jag respekterar Vänsterpartiets och andra partiers
              vilja att söka mandat för att avveckla kärnkraften, absolut, och
              jag accepterar att det kan få till följd att man inte vill tillåta
              uranbrytning. Oberoende av om man vill tillåta uranbrytning eller
              inte är det mycket osannolikt att det kommer att ske i Sverige.
              Om det kommer att ske blir det under miljömässigt betryggande
              förhållanden. Vår lagstiftning garanterar att det ska vara så,
              annars blir det ingenting. Folk som bor runt omkring ska godkänna
              det, i annat fall blir det nej.
            </seg>
            <seg n="cfe386a1">
              Atomvapenprogram ja, det fanns, men Kent Persson och jag måste
              väl vara överens om att det inte är någon utveckling av atomvapen
              på gång i Sverige. Det kan vi glömma, tycker jag.
            </seg>
            <seg n="eeb9b38f">
              Visst är gruvbrytning miljöpåverkande, men vi är ändå beredda
              att göra det. Vi flyttar en hel stad det skulle jag vilja kalla
              miljöpåverkan i megaklass för att vi anser det vara värt att flytta
              den. Det är avvägningen mellan dessa intressen som ska göras av
              våra myndigheter och medborgare så att det blir en balans. Det
              ska bli en ekologisk balans, en balans mellan olika intressen,
              så att vi kan fortsätta att utveckla de rika naturtillgångar som
              vi har i vårt stora och glest befolkade land.
            </seg>
            <seg n="682985f4">
              Vi är väl försedda och lyckligt lottade när det gäller naturtillgångar
              i vårt land. Skogen och malmen är själva ryggraden i den svenska
              välfärdsutvecklingen. Låt oss därför gemensamt förvalta dem. Jag
              tror att det finns goda förutsättningar för det.
            </seg>
          </u>
          <note type="speaker" n="a69f34ba">
            Anf. 118 KENT PERSSON (V) replik:
          </note>
          <u who="Q6043221" xml:id="i-d1ae49016c0c50fb-6" n="97aab048">
            <seg n="87ce5b2f">
              Fru talman! Jag delar den uppfattningen och lyfte också fram
              det i mitt anförande. Därför är det viktigt att ha ett förvaltarskap
              som är långsiktigt och inte bara innebär rovdrift av våra naturtillgångar.
              Det måste också finnas en acceptans i de berörda kommunerna så
              att de känner att de får del av de vinster som gruvbolagen genererar.
              Tidigare fanns en kronoandel där en del av vinsten från gruvbrytningen
              gick tillbaka till staten eller kommunerna. Man kan tänka sig
              olika lösningar. Det skulle vara ett sätt att verkligen se till
              att de resurser som skapas kommer dem till godo.
            </seg>
            <seg n="aba16072">
              Den lagstiftningen är oerhört gammal. Redan i Magnus Erikssons
              privilegiebrev på 1300-talet talade man om vad bergsmännen fick
              och inte fick göra, vem som hade rätt att bryta malm. Det är alltså
              en tradition vi haft under mycket lång tid. Låt oss se på möjligheten
              att förstärka den.
            </seg>
            <seg n="2855e636">
              Vi ska bruka utan att förbruka. Vi måste ta miljöhänsyn, och
              vi måste se till att även kommande generationer kan glädjas åt
              våra mineraltillgångar. Därför måste vi ha en strategi för vem
              som har äganderätten. Kan vi, som i dag, låta andra stater exploatera
              våra naturresurser rakt av, utan restriktioner? Vi har inte den
              möjligheten i Kuwait vad gäller deras olja, de säger blankt nej,
              och inte i Kina heller. Men i Sverige är det i dag öppet hus varsågod,
              kom och exploatera, marken är i princip gratis.
            </seg>
            <seg n="1457b199">
              Om vi kan tänkas diskutera någon form av strategi för hur vi
              ska bevara och behålla någonting till våra barn och barnbarn är
              jag med på det. För övrigt kommer jag att lämna över Vänsterpartiets
              mineralstrategi om fyra veckor.
            </seg>
          </u>
          <note type="speaker" n="9d7c86f6">
            Anf. 119 MATS ODELL (KD) replik:
          </note>
          <u who="Q571725" xml:id="i-982437eccecefc7d-0" n="33b6ca48" next="i-56cb68440c948484-0">
            <seg n="ec49403f">
              Fru talman! Jag uppskattar Kent Perssons omsorg om miljön och
              möjligheten för våra barn och barnbarn att få del av de resurser
              som finns i den svenska berggrunden.
            </seg>
            <seg n="14508a04">
              Som jag nämnde i mitt anförande har vi på gång en översyn av
              minerallagen som ger markägare och kommuner, och andra sakägare,
              bättre förutsättningar och även stärker äganderätten. Det är viktigt
              att detta kan fullföljas och att vi hittar mekanismer i den mineralstrategi
              som nu ska utarbetas som skapar ännu bättre förutsättningar för
              att kunna gå vidare från generation till generation.
            </seg>
          </u>
          <note n="65c3004d" type="speaker">
            Anf. 120 MARIE NORDÉN (S):
          </note>
          <u who="Q571725" xml:id="i-56cb68440c948484-0" n="33b6ca48" prev="i-982437eccecefc7d-0">
            <seg n="ea6dbe36">
              Fru talman! Det har varit intressant att följa debatten om uranbrytning.
              Jag vet att många följer debatten via olika medier. Egentligen
              är det en pågående debatt om just uranbrytning, som många hoppas
              ska få ett slut. Man sätter sin förhoppning till oss i denna kammare,
              att vi ska fatta det kloka beslutet att förbjuda uranbrytning.
            </seg>
            <seg n="b6c1136b">
              Det finns inget län i Sverige med så många pågående prospekteringar
              som Jämtland. Bara i Bergs kommun pågick ett trettiotal prospekteringar
              så sent som för ett år sedan. Nu har de blivit något färre. Man
              letar mer eller mindre öppet efter uran. Redan prospekteringarna
              är ett stort ingrepp i naturen, och tanken på en urangruva i dessa
              trakter, vid kanten av Storsjön, skrämmer många.
            </seg>
            <seg n="3420ccf5">
              Det handlar inte bara om att en gruva skulle innebära oerhörda
              ingrepp i naturen i form av dagbrott, dammar och slagghögar, något
              som aldrig kan återställas i ursprungligt skick, utan också om
              de konsekvenser för miljön som det skulle innebära i form av stora
              mängder lakrester som ska pumpas ut i dammarna i anslutning till
              gruvan. I dessa lakrester finns uranets naturliga sönderfallsprodukter
              kvar, bland annat radium, som bildar radongas. Avfallet förblir
              radioaktivt under oöverskådlig tid, och lakrester innehåller ofta
              även andra giftiga tungmetaller. Risken för att dessa sipprar
              ned i Storsjön, som är gemensam vattentäkt för Östersunds, Åre,
              Krokoms och Bergs kommuner, är stor. Det skrämmer och oroar alla
              oss som bor i det län som i dag står i fokus för gruvbolagen.
            </seg>
            <seg n="1ecece16">
              Eva Flyborg med flera har tidigare i dagens debatt hävdat att
              ingen vill bryta uran, att det inte finns någon som helst vilja
              eller något intresse från gruvbolaget att sätta det i verket.
              Men det stämmer inte. Continental Precious Minerals har redovisat
              ett konkret gruvprojekt för utvinning av uran och andra metaller
              norr om Ovikens kyrkby i Jämtland. Man planerar en provbrytning
              och har tecknat ett arrendeavtal med markägaren. Nu har man en
              sluten pilotanläggning för provanrikning av uran i ett 200 gånger
              1 000 meter stort projekteringsområde. Det har godkänts av länsstyrelsen
              men överklagats av Bergs kommun. Det avslogs också av mark- och
              miljödomstolen. Nu har man överklagat till hovrätten.
            </seg>
            <seg n="cfa59e3f">
              Det är mot den bakgrunden jag och min bänkkamrat från Jämtland
              Gunnar Sandberg skrev motionen där vi föreslår ett förbud mot
              uranbrytning. Vi socialdemokrater har sagt nej till uranbrytning
              under många år. Vi har också slagit fast att vi inte tänker medverka
              till att uran bryts i Sverige. Därför kan vi inte göra annat än
              att ställa oss bakom och vara glada över den reservation vi har
              i dag och som kammaren har att ta ställning till den 14 mars.
            </seg>
            <seg n="3eddeed7">
              Tyvärr är inte beskedet från nuvarande regering detsamma, snarare
              tvärtom. Det är inte så konstigt att gruvbolagen vädrar morgonluft.
              Det är just därför man lägger ut miljonbelopp på att prospektera.
              Man tror på en framtida brytning. Man slänger inte pengarna i
              sjön för att man tycker att det är roligt att springa i Jämtlands
              skogar och provborra, utan man har förhoppningen att det ska ge
              utdelning.
            </seg>
            <seg n="b24d0942">
              Vi har i dag diskuterat kommunernas veto mot en eventuell gruva
              i respektive kommun. Men vi anser att det inte är skydd nog. Frågan
              är för viktig för att det ska beslutas på kommunal nivå. Just
              i Jämtland blir det uppenbart att detta inte räcker, då en gruva
              i en kommun som till exempel Berg kan komma att påverka alla kommuner
              kring Storsjön, medan ingen av dessa kan vara med och säga nej
              till en gruva.
            </seg>
            <seg n="ba1fe31a">
              Jag skulle naturligtvis vilja se ett större lokalt inflytande
              över prospekteringarna och en ökad informationsskyldighet, så
              jag välkomnar den utredning som nu pågår. Men det som är viktigast
              just nu är att vi får en lagstiftning som förbjuder uranbrytning.
              Därför var jag så glad innan debatten började. Vi har en reservation
              som det rimligtvis borde finnas en majoritet för, då Centerpartiet
              i höstas i Jämtland på sin senaste partistämma slog fast att man
              ska verka för att utreda möjligheterna till en nationell lagstiftning
              om uranbrytning, vilket vår reservation också föreslår. Därför
              beklagar jag verkligen det besked som lämnades i dag från Centerpartiet.
            </seg>
            <seg n="567960ca">
              Fru talman! Jag vet inte om jag ska skratta eller gråta när jag
              lyssnar på Centerpartiets Helena Lindahls argumentation om varför
              man inte följer centerstämmans beslut. Man ser sig fortfarande
              som en stark part i alliansregeringen, men man fick sälja sin
              gröna själ när regeringen skrotade den tidigare energiöverenskommelsen
              och öppnade för nya kärnkraftverk.
            </seg>
            <seg n="5464b46b">
              Nu väljer man att inte rösta för en reservation som skulle innebära
              ett förbud mot uranbrytning inom kort, inte långsiktigt. Jag kan
              lova er att de i Jämtland som i dag lever med prospekteringarna
              och hotet om en gruva inte nöjer sig med en långsiktig lösning
              utan vill se ett beslut den 14 mars.
            </seg>
            <seg n="00a1c6f4">
              Det här gör Centerpartiet genom att säga att man vill ha kvar
              en stark position i regeringen, när det är så uppenbart att man
              är överkörd. Den gröna kilen i den orange Alliansen är för länge
              sedan borta. Just nu är det tyvärr så att Centerpartiet går emot
              sina medlemmars vilja och fortsätter att vara en garant för att
              det inte ska bli ett lagstadgat beslut mot uranbrytning. Det är
              många som känner sig svikna, inte minst hemma i Jämtland.
            </seg>
            <seg n="d2aa1612">
              Men det finns tid att ändra sig. Det är två veckor till omröstningen.
              Jag hoppas att vi får en majoritet som går helt i linje med majoriteten
              av partierna i riksdagen.
            </seg>
          </u>
          <note type="speaker" n="d33418f5">
            Anf. 121 TOMAS NILSSON (S):
          </note>
          <u who="Q12006677" xml:id="i-fed7eb30ea40b540-0" n="5bbf4114">
            <seg n="76832e5e">
              Fru talman! Jag vill börja med att yrka bifall till utskottets
              förslag till beslut under punkt 5. Jag tycker att det är ett mycket
              klokt beslut. Jag har jobbat inom gruvnäringen i 26 år inom olika
              områden och bor i en gruvkommun. Jag vet betydelsen av ett sammanhållet
              gruvprogram.
            </seg>
            <seg n="ce79db67">
              Fackföreningar och gruvföretagen har under en lång tid jobbat
              aktivt tillsammans med strategiska frågor som berör gruvnäringen
              och dess tillväxtmöjligheter. Samarbetet har handlat om investeringar,
              energifrågor, miljöfrågor och inte minst utbildningsfrågor. Det
              har inneburit att vi inte bara tryggat jobb utan även skapat hållbara
              och nya jobb som ger en framtidstro.
            </seg>
            <seg n="e163f336">
              Jag har fått se och uppleva glädjen i kommuner, samhällen och
              byar som fått nya möjligheter tack vare gruvnäringen. Jag har
              fått se hur ungdomars ögon på nytt fått tro på framtiden och hopp
              om ett riktigt jobb och en möjlighet till att bli självständig.
            </seg>
            <seg n="615e61ff">
              Trots att fackföreningarna och gruvföretagen arbetat aktivt och
              gemensamt med dessa frågor räcker det inte, för det krävs politiska
              beslut. Regeringen måste hjälpa till om tillväxten ska fortsätta.
            </seg>
            <seg n="87f4db15">
              Gruvindustrin har målet att fördubbla produktionen fram till
              2020. Det är en kraftig satsning på tillväxt som skapar tusentals
              nya arbetstillfällen över hela landet. Andelen anställda i gruvnäringen
              är den största på 20 år samtidigt som gruvnäringen är Sveriges
              mest expansiva bransch. De uppskattade investeringarna under de
              kommande fem åren kan uppgå till 50 miljarder kronor. Exporten
              av metaller och mineralprodukter ökar kraftigt. Det betyder stora
              intäkter för statskassan, nya jobb, ökad forskning och teknikutveckling.
            </seg>
            <seg n="f8457354">
              I takt med att världen blir rikare och fler får ta del av välståndet
              pekar alla prognoser på en fortsatt efterfrågan på råvaror. Vi
              kan se hur andra länder agerar snabbt för att tillvarata dessa
              möjligheter. Det är viktigt att gruvföretagen kan få och får förutsättningar
              för att växa. Annars riskerar man att bli marginaliserad.
            </seg>
            <seg n="b170e69d">
              Regeringens nuvarande mineralstrategi räcker inte till. Det kommer
              snabbt att krävas ytterligare insatser för att ta till vara det
              investeringsfönster som nu är vidöppet. Utskottets förslag till
              beslut innebär ett samlat program för gruv- och mineralindustrins
              avgörande områden.
            </seg>
            <seg n="5a688af1">
              Ett av dessa områden är tillståndsprocesser. Det finns stora
              möjligheter att förenkla tillståndsprocessen utan att sänka ambitionerna
              avseende miljöskydd. Ett annat är betydelsen av välutbildad arbetskraft.
              På kort sikt behöver gruvbranschen nyanställa ca 5 000 personer.
              Moderna gruvarbeten är högkvalificerade och ställer särskilda
              krav på utbildning. Ytterligare ett område är infrastruktur. Gruvornas
              konkurrenskraft är beroende av en väl fungerande infrastruktur
              med hög kapacitet. Det är också en förutsättning för att nya gruvor
              ska kunna öppna.
            </seg>
            <seg n="38332647">
              Ett annat viktigt område är kommunerna. Gruvor och kommuner är
              beroende av varandras framgångar. Därför är det av största vikt
              att kommuners intressen, möjligheter och utmaningar ingår i ett
              heltäckande program i form av utbildning och bostäder.
            </seg>
            <seg n="bb7123a4">
              Fru talman! Gruvindustrin är en motor för tillväxt och sysselsättning
              i Sverige. Gruvnäringen ger en framtidstro i nya och gamla gruvkommuner.
              Vi har därför ett gyllene läge att skapa förutsättningar för gruvbranschen
              att växa och samtidigt minska den svenska arbetslösheten. Tåget
              går nu, och gör vi ingenting riskerar Sverige att gå miste om
              både tillväxt och nya jobb. Därför yrkar jag bifall till utskottets
              förslag till beslut under punkt 5.
            </seg>
          </u>
          <note type="speaker" n="ac186607">
            Anf. 122 LARS JOHANSSON (S):
          </note>
          <u who="Q3373277" xml:id="i-fe5171eadb02c609-0" n="f69d80fd">
            <seg n="6e13d1cd">
              Fru talman! Jag hörde i debatten att Mats Odell sade att det
              är bara ett målfoto som skiljer mellan majoritetens förslag och
              den reservation som de borgerliga partierna har lämnat. Det är
              möjligt att Mats Odell upplever det på det viset, men jag tror
              faktiskt att det handlar om sak.
            </seg>
            <seg n="9f370177">
              Jag kan notera att det redan finns en mineralstrategi utarbetad
              som SGU tog fram för ett år sedan och som vi har haft att behandla
              i utskottet. Det visar sig att när de själva talar om vad det
              innebär säger de att det finns andra myndigheter som får ta ansvaret.
              För forskning och utveckling är det Vinnova, för återvinning och
              miljöåtgärder är det Naturvårdsverket, för infrastrukturutbyggnad
              är det Trafikverket, etcetera. Det är inte deras uppdrag. Mineralstrategin
              handlar om ett lite smalare uppdrag än det som majoriteten i utskottet
              pratar om, nämligen att vi måste skapa ett handlingsprogram för
              hela denna bransch omfattande alla de olika åtgärder som måste
              till.
            </seg>
            <seg n="a4b137c0">
              Här är regeringen väldigt passiv, tycker jag, och faktiskt också
              historielös. Hur har vi byggt Sverige starkt? Jo, det är genom
              att satsa våra gemensamma resurser på infrastruktur, bygga hamnar,
              bygga bostäder och skapa förutsättningar för människor att gå
              från ett arbete till ett annat arbete. Det handlar om en samordning
              av politiken som skapar en positiv utveckling.
            </seg>
            <seg n="4d7b2ba0">
              Jag kan notera att marknaden också har reagerat negativt hittills.
              I Dagens Industri i dag kan man läsa att när det gäller den gruva
              som finns i Pajala, Northland Resources, är investeringarna nu
              uppe i 6 miljarder. De har då gått ut på marknaden för att efterhöra
              intresset. Vilka är det som investerar? Ja, det är inte svenskar.
              Det är norska intressen och finska intressen. Inte ens AP-fonderna
              investerar i den nya gruvan i Pajala. 2 procent är svenska investeringar
              i denna gruva. Vi som har varit där har kunnat notera att det
              är en stor gruva som har goda möjligheter att få framgång framdeles.
            </seg>
            <seg n="7f6d05c1">
              Det här är ett uttryck för den passivitet som regeringen står
              för. Jag har inte hört att finansministern har sagt att det är
              viktiga infrastrukturinvesteringar i Norrbotniabanan till exempel
              eller att det är viktiga investeringar i Norrbotten eller i Bergslagen
              för att lösa alla de praktiska frågorna med tunga transporter.
              Man pratar om getingmidjan här i Helsingfors och om infrastrukturen
              i Göteborg. Jag är från Göteborg och tycker att det är positivt
              i sig. Men man pekar inte på de stora investeringar som måste
              fram för att klara godstransporter och för att näringarna ska
              kunna utvecklas i Sverige. Det är där passiviteten finns.
            </seg>
            <seg n="791f0e05">
              Vi talar också i vår skrivning om betydelsen av vidareförädlingsfrågorna,
              alltså att gå vidare, inte bara att Sverige ska bli en stor gruva
              utan att man ska vidareförädla våra metaller i industrin i Sverige.
              Då krävs det kapital och intressen för att engagera sig i den
              utvecklingen.
            </seg>
            <seg n="d16e0860">
              Det handlar om, som så många har sagt Karin Åström, Tomas Nilsson
              med flera att det måste till ett samlat program för att utveckla
              gruvnäringen i Sverige. Då handlar det om politisk vilja.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="17979839">
            16 § Eftersök av vilt vid sammanstötning med spårbundna fordon
          </note>
          <note n="0635e985">
            Föredrogs
          </note>
          <note n="4cb5ade1">
            Tredje vice talmannen konstaterade att ingen talare var anmäld.
          </note>
          <note n="a9fd3a2a">
            17 § Riktlinjer för bemanning inom äldreomsorgen
          </note>
          <note n="0635e985">
            Föredrogs
          </note>
          <note type="speaker" n="1269e3b2">
            Anf. 123 KENNETH JOHANSSON (C):
          </note>
          <u who="Q5886752" xml:id="i-e742b5b0bdaf77c9-0" n="43329988">
            <seg n="224febf1">
              Fru talman! Förra veckan debatterade vi socialutskottets äldrebetänkande.
              Jag tycker att det var en bra debatt där vi kunde redovisa att
              vi på många håll runt om i landet har en bra äldreomsorg, med
              kommuner som följer upp verksamheter och kvalitetssäkrar sin verksamhet,
              där verksamheter drivs av kommuner, kooperativ och privata.
            </seg>
            <seg n="81df8d6b">
              Vi kunde också konstatera att det finns stora utmaningar stora
              förbättringsområden inom äldreomsorgen. Exemplen finns också tyvärr
              på verksamheter där det brister och där våra gamla inte får den
              vård och omsorg de har rätt till.
            </seg>
            <seg n="9c191a91">
              Vi är inom Alliansen eniga om att utgångspunkten är att alla
              våra äldre och anhöriga ska kunna känna trygghet i att vården
              och omsorgen fungerar och håller god kvalitet.
            </seg>
            <seg n="ebab81b6">
              Från Centerpartiet och övriga allianspartiers företrädare förde
              vi fram att vi sätter äldrefrågorna högt. Vi lyfter fram de mest
              sjuka äldre. Vi pekar på en fortsatt satsning på trygghetsboenden
              och andra anpassade äldreboenden. Vi presenterar inom kort förslag
              om parboendegaranti. Vi satsar på anhörigvård och värdighetsarbete.
              Vi pekar på det är viktigt för denna debatt Omvårdnadslyftet,
              en utbildningssatsning för äldreomsorgens medarbetare. Detta bara
              för att nämna något.
            </seg>
            <seg n="33273656">
              Det är ju så, fru talman, att medarbetare som har förutsättningar
              att göra ett bra jobb, lämpliga erfarenheter och kompetenser är
              en nyckel till framgång. Därför är dagens betänkande Riktlinjer
              för bemanning inom äldreomsorgen så viktigt. Jag är mycket glad
              för och vill tacka utskottskollegerna för det sätt på vilket hela
              utskottet har hanterat frågan. Jag tycker att vi gemensamt har
              gjort det på ett ansvarsfullt sätt, och i dag kan vi lägga fram
              ett enigt betänkande, SoU11.
            </seg>
            <seg n="a9afeab0">
              Socialutskottet föreslår att riksdagen ska besluta om ett tillkännagivande
              till regeringen om att ge Socialstyrelsen i uppdrag att utreda
              och, om man anser det lämpligt, utfärda föreskrifter om bemanning
              på särskilda boenden inom äldreomsorgen för även andra grupper
              än demenssjuka. Vi tar alltså ytterligare ett steg. Tidigare har
              Socialstyrelsen ett motsvarande uppdrag från regeringen när det
              gäller demenssjuka.
            </seg>
            <seg n="b0386610">
              Socialstyrelsen bekräftar bilden att det finns brister i bemanningen
              i särskilda boenden även för andra grupper än demenssjuka. De
              bestämmelser som nu planeras för demenssjuka, och som utgår från
              den enskildes behov, kan således vara relevanta för alla som bor
              i särskilda boenden. Det kan vara så det saknas koppling mellan
              den enskildes individuella faktiska behov och det särskilda boendets
              bemanning.
            </seg>
            <seg n="d11b0428">
              Jag betonar att vi nu inte pratar om någon minibemanning, utan
              om vägledning i form av föreskrifter och allmänna råd, som utgår
              från den enskildes behov. Jag upprepar: Det är den enskildes behov
              som ska vara styrande. Detta kan bli ett bra underlag jag utgår
              från det för kommuners uppföljning och ett bra underlag vid bemanning.
              Kommunerna får bättre stöd för att organisera sina verksamheter
              så att behoven styr, utan att det blir för detaljstyrande.
            </seg>
            <seg n="2304832a">
              Jag vet också att många kommuner gör ett bra arbete. Jag vet
              att Sveriges Kommuner och Landsting, SKL, arbetar offensivt med
              dessa frågor. Jag vill se det som en gemensam uppgift att vi ska
              nå målet att förbättra och kvalitetssäkra äldreomsorgen.
            </seg>
            <seg n="6df3fd37">
              Det ska inte innebära något större nytt åtagande för kommunerna
              som aktualiserar den kommunala finansieringsprincipen, utan det
              ska säkerställa att kommunerna gör det socialtjänstlagen kräver.
            </seg>
            <seg n="913a2598">
              Vi menar också att ett nytt uppdrag till Socialstyrelsen ska
              harmoniseras med tidigare uppdrag på ett sätt som inte försvårar
              det pågående arbetet. En återredovisning ska ske till riksdagen
              senast i november i år.
            </seg>
            <seg n="4164b1b1">
              Fru talman! Med alla de insatser som nu görs och planeras för
              en bättre äldreomsorg, nu kompletterade med arbetet att ta fram
              nya bemanningsriktlinjer, tar vi ytterligare steg för att kvalitetssäkra
              äldreomsorgen i vårt land.
            </seg>
          </u>
          <note n="1361174f">
            Jag yrkar därmed bifall till betänkandets förslag i dess helhet.
          </note>
          <note type="speaker" n="045f3b1d">
            Anf. 124 LENA HALLENGREN (S):
          </note>
          <u who="Q3431836" xml:id="i-d382ad5fc14f874b-0" n="c0f057a1" next="i-f6743a8783f6e9fb-0">
            <seg n="f1602581">
              Fru talman! Jag vill börja med att yrka bifall till förslaget
              i betänkandet i dess helhet.
            </seg>
            <seg n="6d47bd80">
              Förra gången riksdagen diskuterade riktlinjer för bemanning i
              äldreomsorgen handlade det specifikt om bemanning för boende med
              demenssjukdom. Då var tongångarna helt annorlunda, och omdömena
              från regeringspartierna var hårda gentemot oss socialdemokrater
              och övrig opposition som drev på och då fick majoritet i kammaren.
            </seg>
          </u>
          <note n="3c4a2ee1">
            Då, den 17 december 2010, sade Kenneth Johansson följande:
          </note>
          <u who="Q3431836" xml:id="i-f6743a8783f6e9fb-0" n="c0f057a1" prev="i-d382ad5fc14f874b-0">
            <seg n="cdecc023">
              Socialstyrelsen har genomfört ett omfattande arbete, och i våras
              presenterade man nationella riktlinjer. Efter många överväganden
              kom man fram till att det saknas underlag för att utfärda rekommendationer
              i bemanningsfrågan. Många säger att det till och med kan vara
              kontraproduktivt att göra det. Efter att ha tagit del av Sveriges
              Kommuner och Landstings protest är det lätt att inse att vi har
              hamnat helt rätt när vi anser att det är en kommunal fråga som
              måste lösas utifrån lokala förutsättningar. Där man inte gör det,
              och det finns exempel på detta, ska tillsynen fungera, och vi
              ser alltmer att den gör det.
            </seg>
            <seg n="ca9c3fec">
              Jag tror att vi är rätt överens om att tillsynen inte fungerar
              allt bättre utan snarare tvärtom. Det är ett viktigt utvecklingsområde
              som inte kan vänta.
            </seg>
            <seg n="f4cc7873">
              Uttalandet att Centerpartiet och övriga regeringspartier har
              hamnat helt rätt kanske ångras i dag. Vad vet jag?
            </seg>
            <seg n="c583b47b">
              Vi säger nej till Sverigedemokraternas och Vänsterpartiets motioner
              med likalydande förslag om riktlinjer för bemanning för demensvård.
              Centralstyrda riktlinjer kan urholka den individuella bedömningen
              och har inte stöd i det omfattande riktlinjearbete som Socialstyrelsen
              har gjort. Socialdemokrater och miljöpartister vet tydligen bättre
              och ger sitt stöd till Sverigedemokraternas och Vänsterpartiets
              förslag. I skön förening avser den samlade oppositionen att driva
              igenom ett tillkännagivande.
            </seg>
            <seg n="53330298">
              Fru talman! Med tanke på dessa hårda ord känns det faktiskt riktigt
              bra att i dag stå i riksdagens talarstol och konstatera att den
              sköna föreningen nu har blivit ännu större. Faktum är att hela
              utskottet, inklusive regeringspartierna och Kenneth Johansson,
              nu ställer sig bakom det initiativ som väckts av Socialdemokraterna,
              Vänsterpartiet och Miljöpartiet.
            </seg>
            <seg n="e50e7a7d">
              Det är ett initiativ där vi kräver ett tillkännagivande om att
              riktlinjer för bemanningen som stärks till föreskrifter borde
              omfatta samtliga äldreomsorgstagare i särskilt boende. Förra gången
              gällde det enbart boende med demenssjukdom. I initiativet krävdes
              inte minimibemanning, inget golv som alla ska sänka sig till,
              inget tak som inte får överskridas, ingen likabehandling där en
              snittbemanning ska gälla för alla boende oavsett kondition och
              behov. Vi krävde då och kräver nu gemensamt att Socialstyrelsen
              får i uppdrag att utreda och, om myndigheten finner det lämpligt,
              utfärda föreskrifter om bemanning i särskilda boenden för andra
              grupper än demenssjuka.
            </seg>
            <seg n="c13cc6b8">
              Men, fru talman, Kenneth Johansson var inte ensam om att för
              drygt ett år sedan i hårda ordalag kritisera Socialdemokraternas
              och oppositionens dåvarande förslag om bemanningsriktlinjer.
            </seg>
            <seg n="8fa5ef3f">
              Mats Gerdau och Moderaterna hoppades att det fanns några socialdemokrater
              som i voteringen skulle ta sitt förnuft till fånga och i stället
              rösta med regeringspartierna. Han sade:
            </seg>
            <seg n="ef3a00d0">
              Det finns ingen som föreslår att vi ska ha riktlinjer när det
              gäller personaltäthet, vare sig Socialstyrelsen, Svenskt Demenscentrum
              eller någon annan.
            </seg>
            <seg n="a910dc9c">
              Vi moderater tycker att det är viktigt att man har en bra bemanning
              på alla demensboenden, men vi kan inte ha samma personaltäthet
              överallt. Man måste utgå från varje persons individuella behov
              hela tiden.
            </seg>
            <seg n="9dea191d">
              Det är inte avsikten nu, och det var inte avsikten då. Att utgå
              från den enskilda individens perspektiv är självklart. Men bristfällig
              bemanning kan aldrig förklaras av kommunalt självstyre eller lokala
              variationer. Riktlinjer borde inte heller kunna röstas ned med
              samma argumentation.
            </seg>
            <seg n="21e2a4fc">
              Tack för att Moderaterna för en gångs skull har tagit sitt förnuft
              till fånga och insett att ni har blivit omsprungna av verkligheten!
            </seg>
            <seg n="f0a31d0d">
              Fru talman! Barbro Westerholm, Folkpartiet, var lite mindre dogmatisk
              och konstaterade:
            </seg>
            <seg n="b669f088">
              Sedan var det bemanningen i demensvården. Vi är naturligtvis
              alla upprörda över det som har hänt. Men återigen, att gå ut med
              riktlinjer som alltså blir bindande kan bli så fel.
            </seg>
            <seg n="4414c9e8">
              Jag hoppas att Barbro inte känner att det blir fel med nuvarande
              förslag. Jag och Socialdemokraterna är glada över det tillkännagivande
              som föreligger och över den enighet som finns kring förslaget.
              Vi ser det som att en pusselbit av många är på plats för en omsorg
              av god kvalitet. Men det är en pusselbit av många det vill jag
              verkligen understryka. Med det vill jag också instämma i mycket
              av det som Kenneth Johansson beskrev, när det handlar om vilken
              typ av kvalitet det blir när man ser till utbildningsförutsättningar
              hos dem som arbetar inom äldreomsorgen.
            </seg>
            <seg n="42117f7b">
              Låt mig verkligen understryka att mycket mer finns att göra för
              att äldreomsorgen ska ges samma utvecklingsmöjligheter och kvalitetsberöm
              som dagens barnomsorg. Men vi ska dit, och vi kommer gemensamt
              att återkomma många gånger även när mediefokus tillfälligt har
              flyttat vidare.
            </seg>
          </u>
          <note n="daf01618">
            Kenneth Johansson sade också:
          </note>
          <note n="f1a7636a">
            I detta anförande instämde Christer Engelhardt, Christin Hagberg
            och Gunnar Sandberg (alla S) samt Agneta Luttropp (MP).
          </note>
          <note type="speaker" n="65fba5b6">
            Anf. 125 KENNETH JOHANSSON (C) replik:
          </note>
          <u who="Q5886752" xml:id="i-e742b5b0bdaf77c9-1" n="43329988">
            <seg n="65da0ea2">
              Fru talman! Jag skulle vilja säga till Lena Hallengren: Var glad!
              Var glad att vi har enats om tagen! Var glad att vi kan se att
              vi över blockgränsen kan gå ut till svenska folket och våra äldre
              och säga: Här står vi inför en utmaning som gör att vi nu kraftsamlar
              på en rad områden för att vi ska förbättra vår äldreomsorg!
            </seg>
            <seg n="99f64d30">
              I stället inleddes anförandet med lite av grälsjuka eller lite
              av konfrontation. Det förvånar mig. Se möjligheterna och var glad,
              Lena Hallengren!
            </seg>
            <seg n="8cb973e3">
              Det vi diskuterade vid förra tillfället handlade mycket om minimibemanning.
              Det handlade mycket om personaltäthetsfrågor. Det handlade mycket
              om att någon på nationell nivå skulle veta bäst hur bemanningen
              ska vara på de olika boendena. Det var vad det handlade om. Det
              var väldigt klart uttryckt.
            </seg>
            <seg n="69b6d576">
              Jag tycker att Socialstyrelsen i sitt yttrande har diskuterat
              detta på ett bra sätt. Det finns möjligheter i form av snittbemanning
              och liknande att utifrån individens behov, individens perspektiv,
              ta ett grepp för att förbättra äldreomsorgen.
            </seg>
            <seg n="40b1b9d5">
              Se möjligheterna! Var glad! Och titta ut över vårt avlånga land
              och säg: Nu skapar vi förutsättningar, och nu gräver vi ned trätan!
            </seg>
          </u>
          <note type="speaker" n="f256100d">
            Anf. 126 LENA HALLENGREN (S) replik:
          </note>
          <u who="Q3431836" xml:id="i-58a0b6fa2eea607a-0" n="c0f057a1">
            <seg n="627fd522">
              Fru talman! Jag är glad, och det sade jag också i mitt anförande.
              Men jag tror att det kanske innerst inne finns ganska stor förståelse
              hos både Kenneth Johansson och övriga regeringspartier för den
              typ av argument som jag framförde. Jag tror att ni hade gjort
              ungefär detsamma om ni för drygt ett år sedan hade blivit väldigt
              hårt angripna, mer eller mindre dumförklarade, därför att vi inte
              förstår att bemanningen ska fastställas utifrån de behov som finns
              lokalt.
            </seg>
            <seg n="447f76b3">
              Vi ville då ha riktlinjer. Vi sade inte att vi ville ha minimibemanning.
              Vi sade inte att staten via Socialstyrelsen skulle tala om exakt
              hur många personal det skulle finnas per boende.
            </seg>
            <seg n="7a502a4b">
              Jag är glad i dag. Men jag tycker ändå att det är ganska anmärkningsvärt
              att vi kan få en sådan svängning. Det är bra, men jag tycker att
              den ska uppmärksammas.
            </seg>
            <seg n="00915ce5">
              Debatten är egentligen inte så annorlunda den här gången. Men
              det har förflutit lite tid. Socialstyrelsen har överbevisat sig
              själv om att det var möjligt att ta fram inte bara riktlinjer
              utan sannolikt också föreskrifter, som faktiskt är ännu starkare
              gentemot kommunerna.
            </seg>
            <seg n="174be230">
              Återigen: Jag är glad. Vi vill inte ha minimibemanning. Diskussionen
              är inte så annorlunda mot förra gången. Däremot är debatten och
              tonen det.
            </seg>
          </u>
          <note type="speaker" n="48c93cb3">
            Anf. 127 KENNETH JOHANSSON (C) replik:
          </note>
          <u who="Q5886752" xml:id="i-e742b5b0bdaf77c9-2" n="43329988">
            <seg n="56a2dcf9">
              Fru talman! Det var skönt. Jag skulle inte komma på tanken att
              dumförklara Lena Hallengren, och det känns skönt att höra att
              också Lena Hallengren är glad. Det ska hon vara, för vi står nu
              inför att enas om riktlinjer som bygger på individnivå, vilket
              inte var det som vi diskuterade vid det tidigare tillfället.
            </seg>
            <seg n="ba654f4d">
              Det har varit en utveckling. Socialstyrelsen har tänkt igenom
              detta en vända till. Vi har fått erfarenheter från bland andra
              Helsingforss läns landsting. Vi har fått uttalanden om snittbemanning.
              Det tycker jag är bra, för vi har fått ett underlag för att tala
              om att ge kommuner stöd på individnivå. Det tycker jag är positivt.
            </seg>
          </u>
          <note type="speaker" n="3224d4e0">
            Anf. 128 LENA HALLENGREN (S) replik:
          </note>
          <u who="Q3431836" xml:id="i-58a0b6fa2eea607a-1" n="c0f057a1">
            <seg n="f369c2d1">
              Fru talman! Om man ska gräva ned stridsyxan är det väl bra om
              man gör det på båda sidor. Detta inleddes faktiskt inte med att
              vi hade fel, utan det vi ville var faktiskt möjligt. Nu har vi
              sagt från båda talarstolarna att det faktiskt var möjligt. Den
              här gången blev vi slutligen överens. Inte minst och framför allt
              för dem det berör är det väldigt positivt.
            </seg>
          </u>
          <note type="speaker" n="242e08a2">
            Anf. 129 MARGARETA B KJELLIN (M):
          </note>
          <u who="unknown" xml:id="i-8b376b54f67e9237-0" n="bfee5d6e">
            <seg n="4504c580">
              Fru talman! I dag ska vi debattera ett enigt betänkande om riktlinjer
              för bemanning inom äldreomsorgen. Trots att vi är eniga är debatten
              viktig. Det här gäller nämligen en fråga där det ständigt behövs
              nya impulser.
            </seg>
            <seg n="69433fb7">
              Frågan aktualiserades egentligen redan i valet 2010 då ett tv-reportage
              visade bilder från ett äldreboende i Piteå där demenssjuka människor
              var ensamma och inlåsta på en avdelning nattetid. Det var ganska
              livliga diskussioner, och en nattlig kontroll från Socialstyrelsen
              i 100 kommuner visade att detta inte var alldeles ovanligt förekommande.
            </seg>
            <seg n="c3e44ab9">
              Kommunerna har inom ramen av den kommunala självstyrelsen och
              enligt socialtjänstlagen skyldighet att bemanna på ett sådant
              sätt att den enskildes behov ska kunna tillgodoses. För att göra
              en lång historia kort står vi nu här i dag med ett enigt betänkande.
            </seg>
            <seg n="8518d4d4">
              Fru talman! Utgångspunkterna för en god kvalitet inom äldreomsorgen
              på särskilda boenden är att ha en personal med stort hjärta och
              en god kompetens inom sitt arbetsområde, att ha ett boende som
              skapar både trivsel och möjligheter till en effektiv organisation
              så att man använder arbetstiden på rätt sätt, att ha kompetenta
              chefer med goda ledaregenskaper och att ha en personal anpassad
              till människors behov.
            </seg>
            <seg n="dbd95004">
              Jag är mycket glad över att vi i dag har ett enigt betänkande
              som tar hänsyn till den enskildes behov utan att låsa fast sig
              vid en många gånger otillräcklig minimibemanning, vilket var Miljöpartiets
              förslag från början. Jag har här artikeln där det står: Miljöpartiet
              väcker därför i morgon ett initiativ i socialutskottet som kräver
              att regeringen tar fram en lag som ålägger kommunerna att ange
              miniminivåer för personalen på äldreboendena. Där startade diskussionen
              som nu har gått vidare och lett fram till det betänkande som vi
              är eniga om i dag.
            </seg>
            <seg n="e4e15bd3">
              Jag är glad över att samtliga partier nu förstår vikten av att
              den enskildes behov ska utgöra grunden för personalbehovet. Det
              är den grund som finns i befintlig lag, i socialtjänstlagen. Jag
              är glad över att Miljöpartiet har gått från kravet på minimibemanning
              till detta eniga betänkande.
            </seg>
            <seg n="ab954ada">
              Jag är också glad över att vi nu alla är överens om att detta
              ska gälla i hela äldreomsorgen och inte bara demensvården. Det
              ska gälla oavsett vårdens innehåll. Det finns ett område som vi
              inte har berört, nämligen hemtjänsten. Där finns det säkert annat
              att säga i framtiden.
            </seg>
            <seg n="ce2d8595">
              Socialstyrelsen har under vintern genom uppföljning och utvärdering
              kunnat konstatera att det funnits brister i bemanningen och att
              det saknats koppling mellan enskildas individuella behov och boendets
              bemanning. Socialstyrelsen menar att en sådan grund för bemanningen
              skulle vara mer relevant än miniminivåer. Stiftelsen Helsingforss
              läns Äldrecentrum säger i en rapport att lämplig bemanning inte
              kan översättas till en norm eftersom den alltid måste anpassas
              efter lokala förutsättningar.
            </seg>
            <seg n="54f5dc71">
              I måndags besökte jag en växelvårdsavdelning, och vi diskuterade
              normer för bemanning. Undersköterskorna menade att det hela tiden
              varierar på denna typ av avdelning. Däremot beskrev de värdet
              av en bra chef som hela tiden anpassade bemanningen utifrån individernas
              vårdbehov och utifrån vårdtyngd. De poängterade också vikten av
              rätt utbildning, vilket de menade var ändå tydligare på boenden
              där de äldre har olika former av demenssjukdom. När personalen
              inte har dessa kunskaper så är vården och omsorgen svårare och
              mer tidskrävande.
            </seg>
            <seg n="362a670e">
              På samma sätt påverkas också behovet av personal beroende på
              boendets utseende. Med korta korridorer och möjligheter att vandra
              runt behövs ofta mer personal än när man har stora ytor och öppen
              planering. Då vore det enkelt att säga att man ska ha stora ytor
              och öppen planering överallt, men så enkelt är det inte. Människor
              som har ångest, oro och demenssjukdom behöver ofta kanske ett
              hörn att gå åt sidan till.
            </seg>
            <seg n="6f4c8a49">
              Socialstyrelsen får nu ett uppdrag att utreda och om myndigheten
              finner det lämpligt att utfärda föreskrifter om bemanning i särskilda
              boenden, och de bör utgå från den enskildes behov.
            </seg>
            <seg n="3fa63680">
              Att få en debatt och en medvetenhet i hela Vårdsverige om behovet
              av att bemanna utifrån vårdtyngd är mycket värdefullt. När detta
              kommer på plats kommer också värdegrund och lokala värdighetsgarantier
              att bli uppfyllda.
            </seg>
            <seg n="e118d238">
              Alliansregeringen står för kvalitetskriterier som utvärderas
              och följs upp genom LOV, personal med kompetens genom Omvårdnadslyftet,
              utbildade ledare och en bemanning utifrån socialtjänstlagen som
              utgår från den enskildes behov och som gör att alla får en ålderdom
              värd att leva för. Med detta i ryggen yrkar jag bifall till förslaget
              i betänkande SoU11.
            </seg>
          </u>
          <note type="speaker" n="69152db0">
            Anf. 130 LENA HALLENGREN (S) replik:
          </note>
          <u who="Q3431836" xml:id="i-58a0b6fa2eea607a-2" n="c0f057a1">
            <seg n="da350f26">
              Fru talman! Miljöpartiets företrädare här har ju inte möjlighet
              att ta replik än men återkommer kanske sedan med sina reflexioner
              om minimibemanning. Jag vill i det här sammanhanget verkligen
              understryka och få taget till riksdagens protokoll att utskottsinitiativet
              från Socialdemokraterna, Vänsterpartiet och Miljöpartiet inte
              innehåller krav på minimibemanning, så att detta inte föresvävar
              någon som lyssnar på den här debatten.
            </seg>
            <seg n="933e675e">
              Jag vill också fråga Margareta B Kjellin: Är det din bild att
              det förslag som ditt parti och de övriga regeringspartierna röstade
              emot för ett drygt år sedan gällde minimibemanning? Var det ett
              förslag om personaltäthet som inte såg till individen och som
              generaliserade?
            </seg>
          </u>
          <note type="speaker" n="82c8ea9d">
            Anf. 131 MARGARETA B KJELLIN (M) replik:
          </note>
          <u who="unknown" xml:id="i-8b376b54f67e9237-1" n="bfee5d6e">
            <seg n="5d60bc91">
              Fru talman! När det gäller Miljöpartiets initiativ och utskottsinitiativet
              har jag artikeln här. Jag läste bara innantill ur den. Där står
              det minimibemanning. Den frågan kan vi väl lämna utifrån det perspektivet.
            </seg>
            <seg n="9bcdffe4">
              Sedan gäller det tidigare debatter. Min uppfattning är att det
              var en diskussion om minimibemanning. Min uppfattning är att man
              inte diskuterade att den enskildes vårdbehov skulle stå i centrum
              för vilken bemanning man skulle ha, utan det gällde riktlinjer
              för en norm som skulle ligga till grund för hur man skulle göra.
            </seg>
            <seg n="6cdc1745">
              Sedan har det modifierats lite grann. I nästa omgång gällde det
              att det skulle ligga till grund för lokala delar, där man skulle
              ta lokala hänsyn. Men det kom i ett senare skede. I det första
              skedet handlade diskussionen om minimibemanning. Jag kan inte
              förstå att Lena Hallengren inte kan se att det var detta diskussionen
              handlade om. Att rycka repliker och citat ur sitt sammanhang är
              att vara lika osjyst som kvällspressen ibland kan vara.
            </seg>
          </u>
          <note type="speaker" n="80b80fea">
            Anf. 132 LENA HALLENGREN (S) replik:
          </note>
          <u who="Q3431836" xml:id="i-58a0b6fa2eea607a-3" n="c0f057a1">
            <seg n="d7fa951d">
              Fru talman! Det initiativ som togs var ingen debattartikel. Utskottsinitiativet
              är det som finns redovisat i betänkandet från Socialdemokraterna,
              Vänsterpartiet och Miljöpartiet. Det kan alla som vill ta del
              av. Det innehåller inget om minimibemanning. Det gjorde det inte
              heller förra gången. Jag är rätt angelägen om den historieskrivningen.
            </seg>
            <seg n="aa802878">
              Jag hade aldrig kunnat stå och försvara en minimibemanning som
              skulle utgöra något slags golv, utan det har handlat om att försöka
              utveckla och problematisera. Det är faktiskt inte enkelt att utfärda
              de här riktlinjerna. Men det förslag som gavs är det som snart
              levereras. Det innehåller varken golv eller tak, utan det är en
              helt annan typ av resonemang.
            </seg>
            <seg n="d43e8175">
              Jag har egentligen ingen mer fråga till Margareta B Kjellin utan
              tar bara tillfället i akt att understryka att den som säger att
              det handlar om minimibemanning faktiskt förvanskar lite grann
              av hur det egentligen var.
            </seg>
          </u>
          <note type="speaker" n="ca7cfde0">
            Anf. 133 MARGARETA B KJELLIN (M) replik:
          </note>
          <u who="unknown" xml:id="i-8b376b54f67e9237-2" n="bfee5d6e">
            <seg n="949f2337">
              Fru talman! Man kan alltid strida om påvens skägg, men man har
              alltid en uppfattning om vilken diskussion man har fört. Den uppfattningen
              äger man själv. Du äger din, och jag äger min. Så är det.
            </seg>
            <seg n="bdc7e685">
              Den här artikeln kom dagen innan. Det står alltså att man i morgon
              ska väcka ett utskottsinitiativ. Miljöpartiet säger att det är
              deras. Gustav Fridolin var i tv dagen innan vi tog upp det här
              till behandling. Då pratade han också om att få igenom en lag
              om minimibemanning. I min värld måste den diskussionen ha förts
              i er konstellation när ni har gått igenom de här delarna.
            </seg>
            <seg n="43a1547b">
              Men hur det än har varit och vad det än blir är jag glad åt att
              vi i dag har ett förslag och ett betänkande som utgår från socialtjänstlagens
              redan befintliga del, att kommunerna är skyldiga att se till att
              det finns en bemanning som motsvarar den enskilda individens behov.
              Det är jag väldigt glad för.
            </seg>
          </u>
          <note type="speaker" n="190a0596">
            Anf. 134 AGNETA LUTTROPP (MP):
          </note>
          <u who="Q4964320" xml:id="i-177054f848feff5f-0" n="875c0b12">
            <seg n="e7d4cdc5">
              Fru talman! Jag tror att jag börjar med att säga att vi i Miljöpartiet
              också är glada över det här.
            </seg>
            <seg n="cb3e494c">
              Sverige är ett land där vi har lovat att ta hand om varandra
              när vi behöver varandra. Trots detta såg vi i höstas upprepade
              skandaler som visar på ett ovärdigt omhändertagande av äldre.
              Alltför många personer i äldreboenden får sällan komma ut på promenad,
              ha ett längre samtal med någon eller vara med och laga sin egen
              mat.
            </seg>
            <seg n="da9cb5eb">
              Resurserna till äldrevården har minskat under 30 år, vilket lett
              till att man måste vara allt sjukare för att få insatser. År 1980
              fick 62 procent av dem som var över 80 år offentlig vård. I dag
              är det 35 procent. Chansen att få hemtjänst har minskat med över
              40 procent sedan slutet av 80-talet. Sammanlagt har 100 000 anhöriga
              tvingats gå ned i arbetstid eller helt sluta jobba för att ta
              hand om äldre släktingar. Det rimmar illa både med värdighetsgarantin
              och med arbetslinjen.
            </seg>
            <seg n="c61b8320">
              Det var bland annat mot denna bakgrund som Miljöpartiet, Socialdemokraterna
              och Vänstern initierade ett förslag om riktlinjer för bemanning
              i särskilda äldreboenden. Jag har samma förhoppning som Margareta,
              att värdighetsgarantin, i och med den förändring vi gör, ska uppfyllas.
            </seg>
            <seg n="30139645">
              En avgörande faktor för att säkerställa en trygg äldreomsorg
              är att det finns tillräckligt med personal. Regeringen och Socialstyrelsen
              har tidigare varit negativt inställda till att sätta siffror på
              detta. Men nu har Socialstyrelsen öppnat dörren för att införa
              regler om hur mycket bemanning som krävs för att vårda demenssjuka.
              I december 2010 beslutade riksdagen att regeringen borde ge Socialstyrelsen
              i uppdrag att komplettera sina nationella riktlinjer för god vård
              och omsorg vid demenssjukdom med riktlinjer för bemanning.
            </seg>
            <seg n="4a5ed58f">
              Nu kommer en fortsättning på detta, nämligen föreskrifter för
              bemanning även i särskilda boenden. Socialstyrelsen får således
              i uppdrag att utreda och, om myndigheten finner det lämpligt,
              utfärda föreskrifter om bemanning för personer utan demenssjukdom
              som bor i särskilda boenden.
            </seg>
            <seg n="4b051df4">
              När det gäller lämplig bemanning ska naturligtvis individens
              behov och förutsättningar stå i centrum. Det är själva utgångspunkten.
              Det är den äldres behov av vård som avgör hur bemanningen ska
              se ut. Det är helt klart att det är utifrån individen. Det är
              det viktigaste.
            </seg>
            <seg n="28ab9e6e">
              Mats Thorslund är professor på Helsingforss läns Äldrecentrum
              det var Helsingforss läns Äldrecentrum som tog fram möjligheterna
              när det gäller bemanning och som visade att det går att bedöma
              bemanning på demensboenden. Han tog i sitt anförande i den offentliga
              utfrågningen den 15 december förra året upp att bemanning är en
              av de tre absolut viktigaste punkterna när det gäller en god äldreomsorg.
            </seg>
            <seg n="7e56ed7c">
              Marta Szebehely, professor i socialt arbete, avslutade sitt anförande
              med att säga: Har vi råd? Har vi råd att låta bli? Äldreomsorg
              är inte bara en kostnad.
            </seg>
            <seg n="93b7f591">
              Jag tycker att hon ger uttryck för ett synsätt som borde färga
              hela äldreomsorgen.
            </seg>
            <seg n="fdbc834b">
              Vi i Miljöpartiet är glada över att utskottet har kommit fram
              till ett gemensamt ställningstagande i denna otroligt viktiga
              fråga. Utskottets förslag är också Miljöpartiets förslag. Jag
              yrkar bifall till förslaget i sin helhet.
            </seg>
          </u>
          <note type="speaker" n="81053fdb">
            Anf. 135 MARGARETA B KJELLIN (M) replik:
          </note>
          <u who="unknown" xml:id="i-8b376b54f67e9237-3" n="bfee5d6e">
            <seg n="96e03069">
              Fru talman! Agneta Luttropp! Jag måste ställa frågor till dig
              med tanke på den artikel som du själv har skrivit under. Där står
              det verkligen att ni vill ha en lag om minimibemanning. Er rubrik
              är: Lag om lägsta bemanning löser krisen i äldrevården.
            </seg>
            <seg n="f335eac2">
              Då funderar jag över hur det kommer sig att det har blivit en
              total omsvängning och att ni inte ser att ni har sagt detta. Till
              och med Gustav Fridolin sade för någon vecka sedan i tv att ni
              nu hade fått igenom det.
            </seg>
            <seg n="3e2a8d40">
              Jag blir också lite bekymrad när jag läser den här artikeln och
              ser att ni refererar till Äldrecentrum du refererar också nu till
              Mats Thorslund. De säger då att bemanningen är lämplig om den
              kan anses vara tillräcklig för att uppnå de krav som framgår och
              så vidare. Man tar den delen av citatet men inte den andra delen.
              Enligt rapporten kan dock lämplig bemanning inte översättas till
              norm.
            </seg>
            <seg n="84895821">
              Ni väljer den ena meningen men inte den andra.
            </seg>
            <seg n="d8ae7d79">
              Jag skulle vilja ha svar på dessa frågor: Står du bakom att det
              var en minimibemanning ni krävde? Vad är det som gör att ni väljer
              ett halvt citat när ni refererar till Äldrecentrums rapport?
            </seg>
          </u>
          <note type="speaker" n="62a3936c">
            Anf. 136 AGNETA LUTTROPP (MP) replik:
          </note>
          <u who="Q4964320" xml:id="i-177054f848feff5f-1" n="875c0b12">
            <seg n="9809de4e">
              Fru talman! Först och främst tycker jag att det är viktigt att
              slå fast att det som står i utskottsbetänkandet är det vi ska
              utgå från. Det är det som vi resonerar om i dag, och det står
              vi till fullo bakom. Det handlar om bemanning.
            </seg>
            <seg n="345f0b63">
              Precis som Lena har sagt är det inte minimibemanning. Det är
              inte golv. Det är inte tak. Det är bemanning det handlar om.
            </seg>
            <seg n="88716bcc">
              Det som Mats sade tog jag från den här offentliga utfrågningen.
              Då ställde han upp tre problem. Ett av problemen var just bemanning.
            </seg>
          </u>
          <note type="speaker" n="1b963b90">
            Anf. 137 MARGARETA B KJELLIN (M) replik:
          </note>
          <u who="unknown" xml:id="i-8b376b54f67e9237-4" n="bfee5d6e">
            <seg n="91ddd67a">
              Fru talman! Nog kan vi vara helt överens om att bemanning är
              otroligt viktigt, för utan någon bemanning inom äldreomsorgen
              har vi ingen vård alls. Men frågan är: Står du bakom den artikel
              som du själv har skrivit i de här delarna? Det står att ni väcker
              ett initiativ som innebär en minimibemanning, och ni vill ha en
              sådan lag. Det må vara hänt att ni sedan har ändrat er, men det
              här var utgångspunkten för er.
            </seg>
            <seg n="56722ade">
              Den andra delen är fortfarande obesvarad. I artikeln refererar
              ni till ett halvt citat, inte helheten.
            </seg>
          </u>
          <note type="speaker" n="abf25073">
            Anf. 138 AGNETA LUTTROPP (MP) replik:
          </note>
          <u who="Q4964320" xml:id="i-177054f848feff5f-2" n="875c0b12">
            <seg n="50c5e834">
              Fru talman! Jag skulle vilja ta upp att i så fall har Moderaterna
              ändrat sig något alldeles fantastiskt sedan vi började den här
              debatten för något år sedan. Det är en helomsvängning. Man kan
              ju undra vad av det här som ni egentligen står bakom, eftersom
              det är en total omsvängning.
            </seg>
            <seg n="906bc0cd">
              Jag har ingen anledning att stå bakom någonting annat än det
              som gäller utskottet. Där är vi eniga. Det står jag bakom, och
              det är det som är det viktiga.
            </seg>
          </u>
          <note type="speaker" n="598bc8a4">
            Anf. 139 BARBRO WESTERHOLM (FP):
          </note>
          <u who="Q4859755" xml:id="i-1aaaffce0633e4a9-0" n="f83021e8">
            <seg n="cc77987f">
              Fru talman! Nu tycker jag att det är nog sagt om historieskrivningen
              och citat hit och dit. Det är ju glädjande för dem det gäller
              att vi nu är överens om tagen framöver. Det är bra att Socialstyrelsen
              får ta tag i frågan om vad man ska tänka på när människor är så
              sjuka att de kräver att få ett vård- och omsorgsboende eller särskilt
              boende.
            </seg>
            <seg n="f64b1f42">
              Det är inte så många diagnoser det handlar om. Det är demens
              och det är sammansatta vårdbehov, men det är väldigt många olika
              människor som det gäller. De är födda i olika delar av landet.
              De kommer från andra länder. De har olika språk. De har olika
              utbildning.
            </seg>
            <seg n="d97c200e">
              Här ska man nu flytta till ett boende där man inte heller har
              valt att bo tillsammans med de övriga som bor där. Många känner
              att man flyttar från något. Vi måste skapa en situation där människor
              känner att de flyttar till något, något som är bättre än det boende
              man har, där man inte längre kan klara sig själv.
            </seg>
            <seg n="41901717">
              Det är myndigheten, Socialstyrelsen, som får ansvaret att beskriva
              vad man ska tänka på. Men lite medskick är kanske inte fel.
            </seg>
            <seg n="0df61b0d">
              Jag ser ju biståndshandläggaren som en väldigt viktig resurs.
              Den äldre möter biståndshandläggaren som ska fundera ut vad det
              är som passar Anna, Kalle eller vad de nu heter. Vad är det för
              resurser som behöver finnas här? Då anser jag att biståndshandläggaren
              måste vara en del i ett team där också hälso- och sjukvårdens
              personal kommer in med sin kunskap om Anna, Kalle och alla de
              övriga.
            </seg>
            <seg n="69fb364e">
              Tyvärr har jag fått uppleva biståndshandläggare som har sagt
              att läkarintyget bryr vi oss inte om. Det är jätteviktigt att
              man i den här situationen bryr sig om läkarintyget, men också
              vad sjukgymnaster och andra som har mött de här personerna vet
              om vad det är som man ska tänka på inför flytten till ett vård-
              och omsorgsboende.
            </seg>
            <seg n="9b513ff0">
              Hur ska det möbleras när man flyttar dit? Vad ska man tänka på
              när det gäller mat, när det gäller kulturellt inslag och kanske
              inte minst rehabiliteringen? Det här är personer som har bott
              ganska så länge, kanske för länge, i sitt gamla boende och gått
              ned sig. Förhoppningsvis kan man återvinna mycket av de gamla
              funktionerna om man får god rehabilitering, att sjukgymnaster
              och andra med kompetens kommer in och ser vad det är för förmågor
              som de kan väcka till liv igen när det gäller den här äldre personen.
              Det här kan se väldigt olika ut.
            </seg>
            <seg n="7e1cc8d7">
              Det är klart att det är olika behov också. Vi har de basala behoven
              i form av hygien, mat och så vidare. Men sedan handlar det om
              det sociala innehållet i tillvaron, att det ska kännas bra att
              bo där. Vi var ju, jag själv också, i förra veckan inne på en
              rad saker att tänka på. Eva Olofsson tog upp språket och de som
              är döva och dövblinda. Jag hoppas ju att det också kommer med
              i Socialstyrelsens analys, vad man ska tänka på i den här biståndshandläggningssituationen
              för att den äldre ska kunna kommunicera med andra. Det här är
              inte lätt.
            </seg>
            <seg n="41769ab9">
              Det finns i dag också mycket teknik som har utvecklats och som
              kan vara till god hjälp. Den kunskapen måste spridas ut i landet
              på ett mycket bättre sätt, sådana kommunikationsmöjligheter som
              Skype till exempel. Om man nu är född med ett annat språk och
              har tappat det svenska språket kanske man den vägen kan kommunicera
              med dem som är födda med samma språk som man själv.
            </seg>
            <seg n="883fe5aa">
              Det finns många sådana här saker att tänka på när man möter en
              äldre person som det nu är dags för att flytta till ett vård-
              och omsorgsboende. Det här är naturligtvis kopplat till vad det
              är för resurser i form av bemanning, men det är också olika hjälpmedel
              man har att tänka på.
            </seg>
            <seg n="472cd2c2">
              Jag är väldigt glad att vi har lämnat det matematiska tänket,
              att man kan säkra en god tid för äldre människor i det här skedet
              av livet genom sifferexercis. Det är behovsanalysen som ska gälla,
              inte minst det som gäller den allra sista tiden i livet. Då ska
              det finnas sjukvårdsresurser så att man inte i onödan måste åka
              till akuten och där kanske bli utsatt för insatser som man faktiskt
              varken vill ha eller behöver. Man ska kunna få en god vård i livets
              slutskede i de här boendena.
            </seg>
            <seg n="1542379a">
              Med det yrkar jag naturligtvis bifall till det förslag som vi
              faktiskt är eniga om i det här betänkandet.
            </seg>
          </u>
          <note type="speaker" n="3351a437">
            Anf. 140 PER RAMHORN (SD):
          </note>
          <u who="Q6062372" xml:id="i-6f2a2409cb5f235a-0" n="cc272c1f">
            <seg n="609a80ae">
              Fru talman! I dag behandlar vi ärendet Riktlinjer för bemanning
              inom äldreomsorgen , ett ärende som aktualiserades under hösten
              och vintern då ett flertal fall av missförhållanden avslöjades
              och ledde till en het debatt om kvaliteten inom äldreomsorgen.
              I mycket har den kretsat kring den privata äldreomsorgen, men
              liknande missförhållanden har också avslöjats inom den kommunala
              äldreomsorgen.
            </seg>
            <seg n="fe6c230c">
              Socialstyrelsen, som numera är tillsynsmyndighet, granskade hundra
              demensboenden runt om i landet. Man upptäckte att på sex av tio
              boenden var det så låg bemanning att man var tvungen att låsa
              in de dementa under natten utan tillsyn.
            </seg>
            <seg n="fd3d5cc1">
              Men det är inte bara på natten som det finns för lite personal.
              Bemanningsproblemen är precis lika stora på dagen inom äldreomsorgen.
            </seg>
            <seg n="fc85734e">
              200 av landets kommuner har själva satt upp mål för hur ofta
              gemensamma aktiviteter ska finnas på äldreboendena. Men inte ens
              hälften av kommunerna som ingår i kommun- och landstingsdatabasen
              når upp till de målen. I den nationella brukarundersökningen för
              äldreomsorgen visas tydligt att social samvaro och sociala aktiviteter
              var områden som de äldre var mest missnöjda med. Endast 56 procent
              av de äldre var nöjda med detta.
            </seg>
            <seg n="e313cee6">
              Äldreomsorg måste vara mer än bara förvaring. Äldre som bor på
              äldreboende har precis som alla andra egna behov och intressen.
            </seg>
            <seg n="07c16097">
              Men att situationen ser ut så här inom äldreomsorgen är inte
              alls konstigt och det är ingenting man ska vara förvånad över,
              för antalet anställda inom äldreomsorgen har minskat med 25 000
              personer sedan 2002. Det innebär att var tionde anställd har försvunnit.
            </seg>
            <seg n="a1ca1576">
              Enligt forskare vid Helsingforss universitet är personaltätheten
              den främsta kvalitetsfaktorn inom äldreomsorgen. Det finns ett
              tydligt samband mellan låg personaltäthet och sämre vårdkvalitet,
              som exempelvis undernäring och trycksår. Vi har fortfarande oacceptabelt
              många med smärtsamma trycksår inom äldreomsorgen, trots att det
              finns gedigen kunskap om hur man gör för att undvika att trycksår
              uppstår. Detta kostar mellan 100 och 200 miljoner kronor i månaden
              helt i onödan.
            </seg>
            <seg n="63f96b5d">
              Att det finns tillräckligt med personal är också viktigt för
              att hinna med att umgås med de äldre och ge dem ömhet i livets
              slutskede. Vi måste inse att det krävs både kunskap och tillräcklig
              bemanning för att kvalitetssäkra äldreomsorgen. Vill man ha kvalitet
              inom äldreomsorgen finns det inga genvägar.
            </seg>
            <seg n="8d9a66ed">
              Fru talman! Jag tar mig friheten att nu bli lite mer personlig.
              Socialstyrelsen ska få i uppdrag att utreda och utfärda föreskrifter
              om bemanningen på särskilda boenden inom äldreomsorgen. Det här
              är något som behövs och är efterlängtat. Det gör mig oerhört glad
              och stolt, glad för alla de äldre och deras anhöriga som nu får
              möjlighet till en värdigare äldreomsorg.
            </seg>
            <seg n="5266344b">
              Jag är också glad för att all den personal som kämpar dag och
              natt för att de äldre ska ha det bra framöver kommer att få bättre
              förutsättningar för rimligare arbetsförhållanden, där de inte
              ska behöva avstå från att sitta hos en döende person eller hålla
              om någon som behöver tröst för att andra arbetsuppgifter kallar.
            </seg>
            <seg n="34d13e9a">
              Stolt är jag över att vi sverigedemokrater för andra gången sedan
              vi kom in i riksdagen har kunnat utnyttja vår vågmästarroll för
              att de äldre ska få det bättre här i vårt land. Första gången
              var hösten 2010 då vår motion om lämplig bemanning inom demensvården
              fick gehör. De här föreskrifterna ska vara färdiga nu till sommaren,
              vilket jag ser fram emot.
            </seg>
            <seg n="a7f07f37">
              Fru talman! När jag för cirka ett och ett halvt år sedan tog
              tjänstledigt från mitt arbete inom äldreomsorgen för att ta plats
              här i riksdagen fick jag ofta höra att vi är ett sådant litet
              parti att vi inte kommer att påverka någonting. Men dessa olyckskorpar
              visade sig ha fel, och det är jag glad över. För Sverigedemokraterna
              och för mig själv har målet hela tiden varit att personalen i
              den äldreomsorg som jag lämnade för ett och ett halvt år sedan
              ska ha bättre förutsättningar att bedriva en värdig äldreomsorg
              den dag jag åter börjar jobba inom omsorgen. Dagens beslut är
              ett viktigt steg på vägen till en trygg och värdig äldreomsorg.
            </seg>
          </u>
          <note n="9877b284">
            Fru talman! Jag yrkar bifall till förslaget i betänkandet i sin
            helhet.
          </note>
          <note type="speaker" n="d5717336">
            Anf. 141 EVA OLOFSSON (V):
          </note>
          <u who="Q4970993" xml:id="i-6c4f2b42f2190f8d-0" n="9e27e066">
            <seg n="7104ad94">
              Fru talman! Jag vill också börja med att yrka bifall till förslaget
              i betänkandet om riktlinjer för bemanning inom äldreomsorgen.
            </seg>
            <seg n="c44e33c2">
              Jag är också glad. Det är viktigt att det finns ett enigt utskott
              bakom det utskottsinitiativ som Vänsterpartiet tog tillsammans
              med Socialdemokraterna och Miljöpartiet. Det ger bättre förutsättningar
              när man ute i landet senare ska arbeta med frågorna. Vi har alla
              lokala partikamrater som vet att vi i riksdagen har fattat ett
              gemensamt beslut.
            </seg>
            <seg n="d8859531">
              Det som vi nu fattar beslut om innebär att vi kompletterar det
              gamla beslutet om riktlinjer för lämplig bemanning i demensboendena
              med andra delar av äldreboendena. Barbro Westerholm tyckte att
              vi hade talat tillräckligt mycket om historien, men jag kan ändå
              inte låta bli att säga att det har varit en resa hit. Det var
              inte självklart att utskottet skulle bli enigt.
            </seg>
            <seg n="e372bbac">
              Det har tidigare talats om Uppdrag gransknings program om Piteå.
              Så var det. Jag kommer också ihåg de oanmälda tillsynsbesöken.
              Jag tror att det var fråga om 96 slumpmässigt utvalda äldreboenden.
              På närmare 60 procent av dem var det för lite personal på natten.
            </seg>
            <seg n="f09f1d76">
              Jag kommer också ihåg den interpellationsdebatt jag hade med
              ansvarig minister. Ministern sade tydligt att det är kommunernas
              ansvar. Det är inte ett ansvar som ska tas nationellt, utan kommunerna
              har ansvar för äldreomsorgen. De får ta ansvar.
            </seg>
            <seg n="f59859bf">
              Jag skrev Vänsterpartiets motion om att komplettera de nationella
              riktlinjer som fanns för demensvården och riktlinjer för bemanning.
              Motionen byggde på den rapport som kom från Helsingforss läns
              Äldrecentrum. Där stod ingenting om minimibemanning, och där stod
              inte att det skulle se likadant ut överallt. Inte heller stod
              det något om golv och fasta siffror för bemanningen. I Äldrecentrums
              rapport stod det att det går att komma fram till en lämplig bemanning
              för en god äldreomsorg utifrån de äldres behov.
            </seg>
            <seg n="31b84bcd">
              Jag kan hålla med om att kommunerna har ett ansvar, men det finns
              ett tydligt nationellt ansvar. Vi har ett nationellt ansvar för
              kvaliteten i äldreomsorgen. Det ska inte skifta alltför mycket
              över landet, och äldreomsorgen ska vara bra. Alla har rätt till
              en god äldreomsorg.
            </seg>
            <seg n="ef995aca">
              Vi kan se att skillnaderna i dag inom äldreomsorgen runt om i
              landet är alldeles för stora. Vi kan se äldreboenden som har alldeles
              för låg bemanning. Vi kan se personal som stressar, som inte hinner
              med vad de vill göra.
            </seg>
            <seg n="1c380833">
              Det är bra att vi kan anta detta förslag i enighet. Förra gången
              fick vi rösta igenom frågan mot de borgerliga partierna i riksdagen.
              Nu behöver vi inte göra så. Det skapar andra förutsättningar att
              jobba lokalt med frågan.
            </seg>
            <seg n="85580a35">
              Bakom den diskussion vi har nu finns en verklighet. Det är en
              verklighet med en äldreomsorg som många gånger fungerar bra, andra
              gånger fungerar mindre bra. Det är tydligt att den fråga om bemanning
              som diskuteras i Helsingforss läns Äldrecentrums rapport inte
              finns på många äldreboenden. Man sade inte att alla skulle ha
              en viss bemanning, utan det var fråga om en bemanning som man
              kom fram till på en enhet för nio demenssjuka. Där fanns erfarna
              personer från äldreomsorgen som följde med i vårdarbetet och såg
              vilken bemanning som skulle vara bra. Jag tycker att vi ska vara
              ärliga med att det här inte är fråga om lagstiftning om minimibemanning
              där det följer med en finansieringsprincip och pengar till kommunerna.
              Det här är föreskrifter som kopplas av Socialstyrelsen till den
              lagstiftning som finns och de kvalitetskrav som finns i lagstiftningen.
            </seg>
            <seg n="593bf1ea">
              Resurserna till äldreomsorgen har minskat. Äldreomsorgen har
              inte varit prioriterad när det gäller var pengarna ska hamna.
              Mellan 2000 och 2009 minskade äldreomsorgens resurser med 6 procent,
              medan antalet äldre över 80 år ökade med 9 procent. Det har försvunnit
              långt över 20 000 platser på äldreboendena under de senaste åren.
              Vi vet att ribban är hög på många håll för att få en plats på
              ett äldreboende. Andra väljer själva att bo kvar längre hemma.
              Det innebär också att de som bor på äldreboendena i dag behöver
              mer vård, omsorg och stöd än vad de gjorde för kanske 20 år sedan.
            </seg>
            <seg n="f872ba00">
              Vi ser också resultatet att anhöriga har fått ta över betydligt
              mer än vad de gjorde för ett antal år sedan. Den utvecklingen
              fortsätter. Som vi vet är anhöriga ofta kvinnor och döttrar till
              människor som inte har så gott om pengar. Om man har mer pengar
              köper man privata tjänster. Det bästa anhörigstödet är egentligen
              en väl fungerande äldreomsorg, så att man ger den hjälp man vill
              till sina anhöriga av kärlek, lust och för att man har tid och
              ork.
            </seg>
            <seg n="510a54a9">
              Vi ser också resultatet av stressiga arbetsförhållanden för personalen
              med mer helgtjänstgöring, delade turer med arbete morgon, eftermiddag,
              kväll och ett obetalt pass mitt på dagen. Vidare är det känslan
              av att inte hinna med och räcka till.
            </seg>
            <seg n="264c2fb8">
              Caremaskandalen har pekat på att privata vinstintressen leder
              fel. Vi har också sett uppgifterna från Socialstyrelsen om ungefär
              10 procents lägre bemanning hos privata utförare. Då har det inte
              funnits statistik som skiljer på ideella utförare som Ersta i
              Helsingfors eller Bräcke Diakoni i Göteborg utan man har slagit
              ihop alla privata utförare.
            </seg>
            <seg n="96a6c726">
              Ett stort gemensamt problem, vare sig det är en kommunal eller
              en privat utförare, är krympande resurser och att det finns för
              lite personal. Därför är det bra att vi är eniga om att vi ska
              ställa större krav på kommunerna att vara tydliga med vilka behov
              som finns, vilka behov den enskilde äldre har. Vid biståndsbedömningen
              ska man göra en bedömning av vilka behov som finns, timmarna,
              och en genomförandeplan för hur det ska gå till. Bemanningen ska
              rättas efter de enskilda behoven.
            </seg>
            <seg n="2f603000">
              Det ska vara synligt för äldre och anhöriga hur bemanningen ser
              ut i förhållande till behoven på ett äldreboende. Det ska vara
              synligt för intresserad allmänhet och för de lokala politikerna.
              De måste ta ett tydligt ansvar för att de resurser till den äldreomsorg
              man säger sig vilja ha har avsatts.
            </seg>
            <seg n="12a677c6">
              Socialstyrelsen säger i sitt yttrande att den enskildes behov
              ska styra bemanningen. Jag vet att många ute i landet känner att
              det inte är behoven utan budgeten som styr. Det är därför viktigt
              och ärligt av oss att säga att vi inte skickar med pengar i det
              här läget. Men vi vet alla att det här kommer att kräva mer resurser
              till äldreomsorgen i de flesta kommuner. Det här är ett verktyg
              som gör att Socialstyrelsen kan agera starkare i sin tillsyn.
              Lever äldreomsorgen upp till föreskrifterna eller inte?
            </seg>
            <seg n="27a79c04">
              Det är viktigt att se att kommunerna behöver pengar till mer
              personal i äldreomsorgen. När jag besöker representanter för äldreomsorgen
              berättar de ofta att de har ett budgetunderskott. De står inte
              och väntar på mer personal, utan de oroar sig för mindre personal.
              Vänsterpartiet är det enda riksdagsparti som hittills i sin skuggbudget
              har öronmärkt ytterligare 3 miljarder fram till 2014 för mer personal.
              Det ska vara en permanent nivåhöjning med 7 000 fler anställda
              med prioritering på demensvården. Vi har redan bestämt att vi
              kommer att gå vidare i nästa års budget och satsa ytterligare
              1 miljard på andra delar av äldreboendena. På det sättet ger vi
              förutsättningar för vår politik att leva upp till de föreskrifter
              som Socialstyrelsen lägger fram. Det är självklart att det här
              inte räcker fullt ut.
            </seg>
            <seg n="e0343f6b">
              Vi vet att det jobbar många i äldreomsorgen som inte har rätt
              utbildning. Vi har länge drivit kravet på en långsiktig satsning
              om 4 miljarder under tio år. Vi har utbildningsvikariat så att
              man ska få vikarie när man går sin utbildning. Vi har satsat på
              ett matlyft. Vi jobbar väldigt mycket med äldres inflytande över
              äldreomsorgen, vilket är en av våra allra viktigaste frågor. Det
              går dock inte att komma ifrån det som många har sagt: Med för
              lite personal är det väldigt svårt att få en bra äldreomsorg.
            </seg>
            <seg n="be9735bf">
              Därför, än en gång: Jag tror att vi har tagit ett steg framåt
              i dag, men det kommer också att krävas mer pengar för att detta
              ska bli konkret verklighet.
            </seg>
          </u>
          <note type="speaker" n="ba6f74ba">
            Anf. 142 ANDERS ANDERSSON (KD):
          </note>
          <u who="Q5553885" xml:id="i-0705e73a1412af9f-0" n="2d9e2b09">
            <seg n="3682b92c">
              Fru talman! Som företrädare för Kristdemokraterna är jag glad
              den här dagen och i den här debatten. Jag är glad, och då framför
              allt för innehållet i betänkandet. Dessutom vill jag säga att
              det alltid är en särskild glädje när man noterar att åtta partier
              i riksdagen kan samlas till ett enigt beslut i en viktig fråga
              som berör tusentals människor, tusentals anställda och tusentals
              anhöriga till dem som behöver vård. Enigheten är viktig att glädjas
              åt, men innehållet är om jag nu får framföra det ännu viktigare.
            </seg>
            <seg n="44ac0e39">
              Den fråga vi nu har att debattera och fatta beslut om är nog
              en av dem som ligger högst upp om man skulle ha något slags lista
              över vad människor samtalar om ute i samhället. Det handlar nämligen
              om att ge trygghet åt landets pensionärer och deras anhöriga.
              Det handlar om kvalitet inom äldreomsorgen. Det är frågan om hur
              vi har löst bemanningen på våra äldreboenden och hur vi lyfter
              fram värdighet för alla våra äldre som har rätt att känna trygghet
              i livet.
            </seg>
            <seg n="c1119ac1">
              De rapporter om brister och vanvård inom äldrevården som redovisats
              är ovärdiga ett välfärdsland. Vi har fått för många sådana rapporter,
              och jag vill säga att de är helt oacceptabla. Det gäller oavsett
              om det är privat eller kommunalt drivna vårdboenden.
            </seg>
            <seg n="0a00457a">
              Detta betänkande från socialutskottet är oerhört viktigt. Det
              är kanske inte det mest omfångsrika betänkandet det är 20 sidor
              långt men det är en tydlig signal om kvalitet och bemanning inom
              äldreomsorgen i vårt land. Alla partier står sida vid sida och
              ger ett gemensamt besked. Det är bra mycket bra.
            </seg>
            <seg n="e46e106e">
              Samtidigt är det intressant att notera att betänkandet faktiskt
              inte innehåller några förslag om ny lagstiftning. Den socialtjänstlag
              vi nu har anger vad som gäller för att nå en hög kvalitet och
              ge förutsättningar för att äldre ska få leva ett värdigt liv och
              känna välbefinnande. Allt detta redovisas i betänkandet från socialutskottet
              under rubriken Gällande rätt på s. 5.
            </seg>
            <seg n="4e4c38aa">
              Efter riksdagsbeslutet i december 2010 har Socialstyrelsen fått
              i uppdrag att komplettera sina nationella riktlinjer för god vård
              och omsorg vid demenssjukdom med riktlinjer också för bemanning.
              När detta arbete har påbörjats har Socialstyrelsen genom bland
              annat tillsyn och utvärderingsarbete kommit fram till att det
              finns brister i bemanningen. Av denna anledning har man bedömt
              att det behövs föreskrifter och allmänna råd om tillämpningen
              av lagens regler om god kvalitet. Detta behov finner man gäller
              också för andra grupper än demenssjuka.
            </seg>
            <seg n="d184c4ca">
              Det man saknar är kopplingen mellan den enskildes individuella
              faktiska behov och det särskilda boendets bemanning. Detta framhålls
              i betänkandet, och det är också det Socialstyrelsen pekar på.
              För mig har gällt, gäller och kommer att gälla att vi vill forma
              det stöd och den hjälp som ska ges till den enskilda pensionären
              utifrån hans eller hennes enskilda behov.
            </seg>
            <seg n="91088596">
              Personligen har jag besökt olika former av äldreboenden vid ett
              stort antal tillfällen, eftersom jag har hunnit med att vara socialnämndsordförande
              innan jag ägnade mig mest åt landstingspolitik. Jag har vid varje
              sådant besök, då jag har träffat personal och äldre på äldreboenden,
              noterat att ingen av dem som bor och får sin omsorg på dessa boenden
              har exakt samma behov. Behoven hos dem som bor på våra äldreboenden
              varierar. Behoven är individuella. Det handlar om att vi när vi
              formar politiken för bemanning utgår från dessa faktiska förhållanden,
              nämligen att behoven är individuella.
            </seg>
            <seg n="618cdc0d">
              Poängen med det betänkande som nu läggs fram är att vi alla i
              socialutskottet slår fast att det är just utifrån dessa individuella
              behov vi vill forma riktlinjerna för äldreomsorgens bemanning.
              Jag delar därför utskottets skrivning när vi tolkar Socialstyrelsens
              yttrande som att det är möjligt att utfärda föreskrifter om hur
              den enskilda individens behov ska vara avgörande för bemanningen.
              Kommunerna får då även möjlighet att använda detta som underlag
              i sin uppföljning. Allmänna råd enligt den inriktning som Socialstyrelsen
              presenterat skulle också ge ett bra underlag för kommunernas bemanning
              när det gäller demensboenden.
            </seg>
            <seg n="88f85e6a">
              I vårt betänkande har vi skrivit att huvudmännens, det vill säga
              kommunernas, ansvar för äldreomsorgen måste både betonas och respekteras.
              Det är därför jag ser det som angeläget att stödja kommunerna
              i deras arbete och ge dem förutsättningar att bedriva en äldreomsorg
              av god kvalitet. Ökad öppenhet och transparens i kommunernas äldreomsorg
              vad gäller redovisning av bemanning och kvalitet är något som
              stimulerar och kan utveckla äldreomsorgen samt ge en ökad trygghet
              för medborgarna. I detta ingår äldres självklara rätt att få varierade
              behov tillgodosedda.
            </seg>
            <seg n="003ed53f">
              I socialutskottets betänkande har vi konstaterat att Socialstyrelsen
              har ett flertal regeringsuppdrag som gäller arbetet med äldreomsorgen
              lokalt. Det är ett uppdrag som omfattar riktlinjer för kommuners
              upphandling av omsorgstjänster. Ett annat regeringsuppdrag handlar
              om värdegrundsarbetet, och ytterligare ett handlar om förstärkt
              kompetens inom äldreomsorgen. Jag vill säga att jag välkomnar
              och ser positivt på detta, och jag tar dessa uppdrag från regeringen
              som ett uttryck för att regeringen ständigt önskar utveckla kvaliteten
              och tryggheten för landets pensionärer.
            </seg>
          </u>
          <note n="f812b28b">
            Jag yrkar bifall till socialutskottets förslag i betänkandet
            SoU11.
          </note>
          <note type="speaker" n="46415301">
            Anf. 143 EVA OLOFSSON (V) replik:
          </note>
          <u who="Q4970993" xml:id="i-6c4f2b42f2190f8d-1" n="9e27e066">
            <seg n="1adf75e1">
              Fru talman! Man får passa på. När vi plötsligt är eniga kommer
              man näst sist, och då kan man inte begära replik mer än på den
              som är sist. Det är ännu tråkigare för Anders.
            </seg>
            <seg n="18ea071c">
              Jag har också varit ute på rätt många äldreboenden. Det som slår
              mig är, som jag sade i mitt anförande, att det många gånger fattas
              personal. När man borde vara tre är man två, och när man borde
              vara två är man en. Det är väldigt vanligt när man går och tittar
              på till exempel en demensenhet. Det är också det personalen beskriver.
              De säger: Vi räcker inte till. Vi kan oftast, om ingen är sjuk,
              hinna med det som är nödvändigt, men att se varje människas egna
              behov hinner vi inte med.
            </seg>
            <seg n="1b598031">
              Lika ofta träffar jag på detta att det finns en oro över att
              man ligger 30 eller 40 miljoner back eller något annat, beroende
              på kommunens storlek. Jag skulle gärna vilja höra med Anders Andersson
              som är med i samma parti som både socialministern och äldreministern:
              Att se till att det finns pengar till de förbättringar i kommunerna
              vi talar om, att faktiskt öronmärka pengar till äldreomsorgen
              är det något KD kan tänka sig? Eller hur har ni tänkt att kvalitetshöjningen
              ska gå till? Ska man omprioritera i kommunerna, eller ska man
              höja skatten? Betyder det kanske inte så mycket i verkligheten?
            </seg>
          </u>
          <note type="speaker" n="8b594044">
            Anf. 144 ANDERS ANDERSSON (KD) replik:
          </note>
          <u who="Q5553885" xml:id="i-0705e73a1412af9f-1" n="2d9e2b09">
            <seg n="c7f2340b">
              Fru talman! Du har rätt, Eva. När både du och jag och, är jag
              övertygad om, övriga riksdagsledamöter i olika omfattning har
              varit på äldreboenden och i hemtjänsten finns det personalgrupper
              och enskilda personer som upplever en oro för bemanningen, alltså
              att man skulle gå kort om någon blir sjuk eller någonting annat
              skulle hända.
            </seg>
            <seg n="38b304dc">
              Jag ser det som oerhört viktigt att det utifrån dagens beslut
              är grundläggande att det är individens behov som avgör. Det är
              det som finns i socialtjänstlagen. Det är det vi har lagt fast
              i den socialtjänstlag vi i dag bekräftar är det som är grunden
              för beslutet. Här är det självklart så att kommunerna har ett
              ansvar för att göra prioriteringar. Jag tror inte att vi kan lösa
              det på annat sätt än att det är kommunerna och landstingen som
              har ett finansieringsansvar och ansvar för att lösa det i huvudsak.
            </seg>
            <seg n="fe2d024a">
              Men det som jag är glad över, och som är ett kristdemokratiskt
              avtryck, är att vi inledde förra mandatperioden med 5 miljarder
              i en särskild satsning för sju områden inom äldreomsorgen.
            </seg>
            <seg n="63286586">
              Den här mandatperioden har vi lyft in 4 miljarder kronor för
              en satsning på de mest sjuka äldre, de som vi ibland upplever
              hamnar mellan stolarna när landsting och kommuner inte hittar
              lösningar. Just nu redovisas från Eva Nilsson Bågenholm resultatet
              av denna ersättning och stimulans till kommunerna. Det här kommer
              inte att lösa kommunernas problem, men det är en hjälp för att
              upprätthålla den kvalitet som vi vill ha. Jag fick senast i veckan
              en redovisning av fördelningen av resurserna, och 70 procent av
              resurserna går till kommunerna för satsningen på de mest sjuka
              äldre. Jag tror att det är där vi har de stora personalgrupperna.
            </seg>
            <seg n="72bd2f2c">
              Detta är viktigt utöver satsningen på omvårdnadslyftet som också
              är en personalsatsning för att utveckla kvaliteten i äldreomsorgen.
            </seg>
          </u>
          <note type="speaker" n="bf3e8eb1">
            Anf. 145 EVA OLOFSSON (V) replik:
          </note>
          <u who="Q4970993" xml:id="i-6c4f2b42f2190f8d-2" n="9e27e066">
            <seg n="07b0e231">
              Fru talman! En av mina riksdagskollegor pryade på ett äldreboende
              för några dagar sedan. Där hade de 1 000 timmar biståndsbedömda
              timmar och bemanning 500 timmar. Det är det som jag tror kommer
              att hända på sina håll, det vill säga att när man går efter personernas
              enskilda behov och lägger ihop det ser man att man inte har den
              bemanningen. Det är kommunerna själva som får stå för det här,
              och vi vet redan att resurserna har krympt med 6 procent, fast
              antalet äldre har ökat.
            </seg>
            <seg n="fd94d9ff">
              Jag tycker att det vore ett väldigt bra krav att göra som man
              gjorde med skolan, där man öronmärkte pengar, och faktiskt öronmärka
              pengar till mer personal, för det är ju inte samma sak att de
              får stimulansbidrag som försvinner efter tre år eller ställs om
              till något annat.
            </seg>
            <seg n="94af25b6">
              Jag har varit ute i äldreomsorgen där man har sagt: Det är jättebra
              med stimulansbidragen. Vi anställde en aktivitetsledare som satsade
              på verksamheter, på det sociala innehållet och även för mindre
              grupper och enskilda personer. Men nu har vi tyvärr fått ta bort
              den personen, för nu finns inte pengarna längre.
            </seg>
            <seg n="c3982e6e">
              Just för det viktiga att få en permanent högre personalbemanning
              hjälper inte de här stimulanspengarna, som vi också har i vår
              budget och som jag tror att vi alla partier har i våra budgetar.
              Och satsningen på de allra mest sjuka är en satsning som vi inte
              alls har kritiserat utan tycker är bra och också har i våra budgetar.
            </seg>
            <seg n="b82ec5aa">
              De olika områdena kommer ju från propositionen som lades fram
              före valet, när vi bytte regeringen, av Ylva Johansson som socialminister.
              I den propositionen fanns inriktningarna med vad gällde vad man
              skulle satsa pengar på.
            </seg>
            <seg n="fb0d8875">
              Den fråga som jag vill ställa till dig är hur kommunerna när
              de nu har ett tufft läge, är hårt trängda och på flera håll ligger
              på minus ska få fram de här pengarna. Är det inte en vettig satsning
              att öronmärka pengar i riksdagens budget för mer permanent personal?
            </seg>
          </u>
          <note type="speaker" n="8c6b3baa">
            Anf. 146 ANDERS ANDERSSON (KD) replik:
          </note>
          <u who="Q5553885" xml:id="i-0705e73a1412af9f-2" n="2d9e2b09">
            <seg n="901a4202">
              Fru talman! Förutsättningarna för att äldreomsorgen ska ha resurser
              och muskler och att det ska finnas ekonomi i kommunerna att finansiera
              den är att vi har ordning på den samlade ekonomin i landet. I
              det avseendet ska vi vara glada över att varken Eva Olofsson eller
              jag står i det grekiska parlamentet i dag, för då hade vi haft
              bekymmer.
            </seg>
            <seg n="f902f46d">
              Sveriges kommuner och landsting har ingen lätt ekonomisk situation.
              Men i jämförelse med våra länder i Europa i övrigt har vi ändå
              förutsättningar att prioritera, för ekonomin är i ordning och
              har en god utveckling.
            </seg>
            <seg n="497f593d">
              Med detta som utgångspunkt har vi gemensamt, du och jag, i betänkandet
              på s. 10 formulerat följande: Huvudmännens, det vill säga kommunernas,
              ansvar för detta måste både betonas och respekteras. Och det gör
              vi. Vi vill betona och respektera kommunernas ansvar. Vi är beredda
              att ta fram det som vi nu har gjort, riktlinjer för bemanningen,
              och utgå från den enskildes individuella behov. Det är dessa som
              ska tillgodoses. Det är dessa som vi ska ha som utgångspunkt för
              varje bemanningsbedömning.
            </seg>
            <seg n="9837b374">
              Utöver det kan jag inte låta bli att säga att när vi tidigare
              tillförde 5 miljarder för en satsning på kvalitetsutveckling i
              äldreomsorgen, när vi nu satsar 4 miljarder kronor för de mest
              sjuka äldre, när vi lyfte in 1 miljard för ett särskilt omvårdnadslyft
              är det ett uttryck för att regeringen har ambitionen att ständigt
              utveckla kvalitet och trygghet för våra äldre.
            </seg>
            <seg n="b3bd7f4f">
              Jag tror att det är i samspelet mellan regering, riksdag och
              landets kommuner som vi kan säkerställa att vi har en kvalitet
              som innebär att det finns både värdighet och välbefinnande i den
              äldreomsorg som vi formar för morgondagen.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="4eaf69e0">
            18 § Folkhälsofrågor
          </note>
          <note n="0635e985">
            Föredrogs
          </note>
          <note type="speaker" n="59291239">
            Anf. 147 GUNNAR SANDBERG (S):
          </note>
          <u who="Q3374587" xml:id="i-c56329b443e5504b-0" n="d293c5a2">
            <seg n="a9224af5">
              Fru talman! I detta betänkande behandlas 48 motionsyrkanden från
              den allmänna motionstiden 2011 som rör folkhälsofrågor. Det finns
              nio reservationer och fyra särskilda yttranden. Jag ställer mig
              självklart bakom alla våra reservationer, men för att vinna lite
              tid yrkar jag bifall bara till reservationerna 1 och 4.
            </seg>
            <seg n="4cfef625">
              Jag väljer att i mitt anförande koncentrera mig på de vidare
              perspektiven och inte fastna i den fåra som regeringen stakat
              ut när det gäller folkhälsa och som i mycket innebär att individen
              ensam ska ta ansvaret för sin hälsa.
            </seg>
            <seg n="aa17a743">
              Jag vill tydliggöra den orättvisa som regeringens folkhälsopolitik
              leder till. Vi socialdemokrater fokuserar alla våra utvecklingsinsatser
              till att skapa rättvisa, eftersom vi vet att det är en viktig
              del av folkhälsan.
            </seg>
            <seg n="cc529d21">
              Det är lätt att fastna i enkla lösningar som till exempel att
              det handlar om lata människor som inte sköter sin hälsa. Låt mig
              ta ett exempel. Fysisk aktivitet och inaktivitet har många effekter
              på människors hälsa och på folkhälsan i stort. Som vi känner till
              förbättrar fysisk aktivitet hälsan på många sätt. Fysisk inaktivitet
              är en riskfaktor för hjärt- och kärlsjukdomar, fetma, typ 2-diabetes,
              sjukdomar i rörelseorganen, psykisk ohälsa och cancer. Bibehållen
              fysisk aktivitet genom livet bidrar till att människor kan leva
              ett oberoende liv långt upp i åldrarna.
            </seg>
            <seg n="138331a5">
              Riksdagens utredningstjänst har i december 2011 beräknat att
              den alltmer minskande fysiska aktiviteten i befolkningen skulle
              innebära kostnader för samhällsekonomin motsvarande omkring 11
              miljarder kronor under 2012. Med andra ord kan bristande motion
              i dag leda till högre samhällsekonomiska kostnader än bruk av
              tobak.
            </seg>
            <seg n="d73a6f0a">
              Som socialdemokrat anser jag att den yttersta strävan ska vara
              att alla människor ska kunna må så bra som det är individuellt
              möjligt och känna välbefinnande. Detta ska gälla oavsett om en
              person har en sjukdom eller en funktionsnedsättning.
            </seg>
            <seg n="3bfc2ee8">
              En god hälsa innebär att känna meningsfullhet i tillvaron, att
              ha ork och att kunna styra och hantera sitt liv efter de förutsättningar
              man har. En människa som mår bra har större förmåga att i övrigt
              ta till vara sina möjligheter, engagera sig för andra och utnyttja
              de fri- och rättigheter som ska finnas i ett jämlikt, jämställt
              och solidariskt samhälle.
            </seg>
            <seg n="cbdb58fb">
              Jag som socialdemokrat delar Världshälsoorganisationens synsätt
              att en god hälsa utifrån individens egna förutsättningar ska vara
              en rättighet.
            </seg>
            <seg n="ed2bffa8">
              Folkhälsan har under lång tid i stort förbättrats i vårt land.
              Samtidigt har de stora skillnaderna i hälsa mellan olika sociala
              grupper bestått och på senare tid till och med ökat. Den rikaste
              tiondelen av befolkningen mår bättre som 80-åringar än vad den
              fattigaste tiondelen mår som 65-åringar. Män i vissa höginkomstkommuner
              runt Helsingfors lever i snitt nio år längre än männen i några
              av våra Norrlandskommuner eller i fattiga förorter i storstäderna.
              De stora könsskillnaderna i hälsa beror i stor utsträckning på
              skilda livsvillkor för män och kvinnor och bristande jämställdhet.
              Den psykiska ohälsan har under senare år ökat påtagligt bland
              ungdomar och allra mest hos flickor.
            </seg>
            <seg n="25eae118">
              Dagens stora hälsoklyftor handlar inte främst om genetik eller
              individens val av livsstil. Att sätta fokus på en god hälsa för
              hela befolkningen kräver politiska förändringar inom många samhällsområden.
              Det handlar om inkomsternas fördelning, jobb, fysisk planering,
              skola och andra liknande frågor.
            </seg>
            <seg n="b9d2147a">
              Det är en politik som står i skarp kontrast mot den borgerliga
              regeringens politik som vill lägga ansvaret för hälsan enbart
              på individen. Människor formas av sina livsvillkor, och det är
              ojämlika livsvillkor som skapar skillnader i hälsan. Skillnader
              i hälsa handlar i korthet om såväl klass och kön som generation,
              men även etnicitet, funktionsnedsättning och sexuell läggning
              spelar in. För att alla människor ska kunna må bra och känna välbefinnande
              räcker inte frihet och materiell standard. Människor måste också
              kunna uppleva livskvalitet.
            </seg>
            <seg n="ce7e9e36">
              Målet är alltså mycket vidare än att endast den genomsnittliga
              hälsan ska förbättras.
            </seg>
            <seg n="ecec0ab9">
              För att förbättra folkhälsan har tillväxt setts som en nödvändighet,
              men tillväxt i sig skapar inte en bättre och jämlik hälsa. Det
              handlar om hur tillväxten används och fördelas.
            </seg>
            <seg n="0ff17033">
              Man kan också ställa sig frågan om konsumtionssamhället i sig
              har ökat den psykiska ohälsan. Klimatförändringarna kan bli nya
              hot mot den globala hälsan. Inte minst i fattiga länder kan konsekvenserna
              för hälsan bli stora. Att arbeta för en bättre och jämlik hälsa
              i hela världen måste därför gå hand i hand med en aktiv och solidarisk
              miljöpolitik.
            </seg>
            <seg n="73e287e4">
              Vilka bestämningsfaktorer styr vår hälsa? Ja, vår hälsa och vårt
              välbefinnande bestäms av många faktorer, men generellt sett handlar
              det om vilka resurser vi har och vilka risker vi utsätts för.
              De faktorer som får allra mest uppmärksamhet i medierna är våra
              levnadsvanor: hur ofta vi joggar, vad vi äter eller hur mycket
              alkohol vi dricker.
            </seg>
            <seg n="cc421922">
              Individens levnadsvanor har självfallet en stor betydelse för
              hälsan, men vi silar mygg och sväljer kameler om vi inte ser sambandet
              mellan levnadsvanor och individens livsvillkor kopplat till social
              position. Ohälsosamma levnadsvanor hänger ofta samman med livsvillkor
              genom att människor med begränsade resurser har svårare att påverka
              sin egen situation. De löper större risk att bli arbetslösa, komma
              i ekonomisk kris och uppleva stress.
            </seg>
            <seg n="cfed1ca7">
              Om tillvaron känns pressad och framtiden oförutsägbar är man
              även mindre motiverad att investera långsiktigt i en god hälsa.
              I stället ligger det nära till hands att utveckla levnadsvanor
              som ger en omedelbar vinst, till exempel i form av rökning, snusning,
              riskbruk av alkohol eller droganvändning.
            </seg>
            <seg n="011fddc6">
              Det är den här kopplingen mellan levnadsvanor och livsvillkor
              som är en viktig anledning till att sätta förbättrade livsvillkor
              i första rummet när man ska minska hälsoklyftorna i samhället.
              Man måste dessutom skapa stödjande miljöer som underlättar för
              individen att välja hälsosamma levnadsvanor. Att sträva efter
              en bättre och jämlik hälsa berör därför utformningen av hela samhället.
              Därför har politiskt påverkbara bestämningsfaktorer en avgörande
              betydelse för vår hälsa.
            </seg>
            <seg n="a8f10cc8">
              Ett exempel på positiva hälsofaktorer är arbete. Att över huvud
              taget ha ett arbete att gå till är en viktig faktor, men det handlar
              också om god arbetsmiljö och att ha ett stimulerande och utmanande
              arbete som man har makt att styra över. Ofta hör sådana arbeten
              ihop med en hög inkomst som innebär att man fritt kan välja sitt
              boende och över huvud taget får större möjlighet till olika val
              som främjar hälsan, som exempelvis fritidsaktiviteter eller hur
              man tillbringar sin semester.
            </seg>
            <seg n="5cf7bbbb">
              Hittills har regeringens politik gett till dem som redan har,
              och avståndet till dem som har lite eller inget ökar. Dubblering
              av antalet långtidsarbetslösa, den mycket höga ungdomsarbetslösheten
              och den växande barnfattigdomen är bara några exempel på politiskt
              påverkbara faktorer som kommer att leda till sämre folkhälsa i
              framtiden.
            </seg>
            <seg n="deda856e">
              Låt mig sammanfatta det helt kort: Människor i olika sociala
              positioner har tillgång till olika resurser och utsätts för olika
              hälsorisker. När en sjukdom eller skada väl uppstår har människor
              med högre sociala positioner bättre resurser att hantera detta
              än personer med sämre resurser. Därmed kommer konsekvenserna av
              ohälsa att se mycket olika ut.
            </seg>
            <seg n="1136cc02">
              I dag är hälsa och ohälsa mycket ojämlikt fördelade i vårt samhälle.
              Eftersom individens och familjens relativa inkomst och förmögenhet
              har stor betydelse för hälsan räcker det inte att allmänt höja
              inkomstnivåerna eller sänka skatterna för yrkesverksamma eftersom
              vi då inte når de utsatta grupperna.
            </seg>
            <seg n="7715b428">
              Människor som drabbas av arbetslöshet eller sjukdom måste tillförsäkras
              en inkomst som gör att de inte blir ännu mer utsatta för hälsorisker
              än vad själva sjukdomen eller arbetslösheten innebär. Maskorna
              i välfärdsnätet bör tätas i stället för att vidgas. En individ
              som både är sjuk och får en låg inkomst är mer sårbar för ytterligare
              ohälsa.
            </seg>
            <seg n="d1bdb84c">
              Den pågående samhällsutvecklingen tenderar att bli alltför individinriktad.
              Inte minst försöker kommersiella aktörer slå mynt av den utvecklingen.
              Ett samhälle där var och en är sig själv nog är farligt för hälsan
              på sikt och för solidariteten mellan människorna.
            </seg>
            <seg n="bca86927">
              Jag vill avrunda mitt anförande med Olof Palmes ord:
            </seg>
            <seg n="d579bf4d">
              Jag bestyrks i min övertygelse när jag i vårt eget land ser orättvisorna
              öka, arbetslösheten tillta, spekulation och fiffel gripa kring
              sig. När jag ser hur högerpolitiken i land efter land driver ut
              människor i arbetslöshet, slår sönder tryggheten men ändå inte
              löser de ekonomiska problemen. När jag ser in i den framtid de
              borgerliga tydligen har att erbjuda där löntagarna ska bli fattigare
              och de rika rikare, där den sociala tryggheten blir bräckligare
              och lyxbåtarna fler, där solidariteten blir svagare och egoismen
              starkare, där de starka kan ta för sig och de svaga får ta skeden
              i vacker hand.
            </seg>
            <seg n="1df5eabd">
              Jag är en demokratisk socialist. Jag är det med stolthet över
              vad denna demokratiska socialism har uträttat i vårt land, jag
              är det med glädje för jag vet att vi har viktiga arbetsuppgifter
              framför oss efter det borgerliga vanstyret. Och med tillförsikt,
              för nu vet människor vad som händer med jobben och tryggheten
              och stabiliteten när högerkrafterna har ansvaret.
            </seg>
          </u>
          <note n="b0babb7d">
            I detta anförande instämde Christer Engelhardt, Christin Hagberg
            och Lena Hallengren (alla S).
          </note>
          <note type="speaker" n="8aba1bd0">
            Anf. 148 GUNVOR G ERICSON (MP):
          </note>
          <u who="Q4946932" xml:id="i-1f242bc2b9e4ed74-0" n="e8a1bebf" next="i-65a9c2dc410cb2f8-0">
            <seg n="793ed7f9">
              Fru talman! Folkhälsa handlar inte bara om människors levnadsvanor
              utan främst om samhälleliga strukturer för att främja befolkningens
              hälsa.
            </seg>
            <seg n="6737a5cb">
              Att vi lever allt längre är positivt. Befolkningens hälsotillstånd
              är dock mycket ojämlikt, vilket också Gunnar Sandberg var inne
              på.
            </seg>
            <seg n="b8e98ffa">
              För någon vecka sedan lyfte statsministern upp frågan om höjd
              pensionsålder, att vi skulle behöva jobba tills vi är 75 år. Den
              genomsnittliga pensionsåldern är dock ungefär 63 år. Om fler ska
              kunna arbeta ens till 65 år måste arbetsmiljön förbättras.
            </seg>
            <seg n="92d465ce">
              Vad har detta med folkhälsa att göra? Jo, arbetsmiljöfrågor är
              också en del av folkhälsopolitiken. Det fjärde målområdet är hälsa
              i arbetslivet, men om det hörs ytterst lite från denna regering.
            </seg>
          </u>
          <note n="c2af87ac">
            När regeringen Reinfeldt tillträdde 2006 och lade fram sin första
            budgetproposition framgick att Arbetslivsinstitutet skulle läggas
            ned den 30 juni 2007. Institutet inrättades 1977 och forskade
            om arbete och hälsa. Arbete och hälsa hette också deras skriftserie.
            Forskningen handlade bland annat om arbetsmarknad, arbetsrätt,
            arbetsorganisation, belastningsskador, arbetsmiljöteknik, arbetsmedicin,
            allergi, kemiska riskfaktorer och toxikologi.
          </note>
          <u who="Q4946932" xml:id="i-65a9c2dc410cb2f8-0" n="e8a1bebf" prev="i-1f242bc2b9e4ed74-0">
            <seg n="709a82f7">
              Vid nedläggningen hade institutet 285 forskare anställda. De
              forskade för att förbättra arbetsförhållandena så att människor
              inte skulle komma till skada.
            </seg>
            <seg n="8263837d">
              Arbetsmiljöverket fick samtidigt minskade resurser. Reinfeldts
              regering agerade.
            </seg>
            <seg n="04ed3b73">
              Samtidigt försämrades a-kassan, sjukförsäkringen, trygghetssystemen
              och så vidare. Det är exempel på strukturer som påverkar människors
              hälsa.
            </seg>
            <seg n="65f34b4c">
              Det är mer effektivt att inrikta folkhälsoarbetet på bestämningsfaktorer
              för hälsa än på enskilda sjukdomar. Dagens hälsopanorama präglas
              i hög grad av samverkande bakomliggande faktorer. Ju tidigare
              i orsakskedjan en insats sätts in och ju fler människor som omfattas,
              desto större blir den förebyggande effekten.
            </seg>
            <seg n="b3781c67">
              Att utgå från bestämningsfaktorer innebär stora fördelar när
              det gäller uppföljning av folkhälsan. Det tydliggör konsekvenser
              av politiska beslut och även avsaknad av åtgärder.
            </seg>
            <seg n="68f9ba06">
              Bestämningsfaktorernas utveckling är lättare att följa över tiden
              än sjukdomsutveckling, eftersom det kan ta flera decennier innan
              sjukdom eller annan ohälsa visar sig.
            </seg>
            <seg n="a3b1d119">
              Folkhälsopolitikens 11 målområden omfattar 42 bestämningsfaktorer.
              Dessa mäts via 36 huvudindikatorer och 47 delindikatorer. Alla
              målområden har dock inte bestämningsfaktorer.
            </seg>
            <seg n="11977a67">
              I en skrivelse till riksdagen 2006 påtalade Folkhälsoinstitutet
              att det fanns behov av att arbeta fram fler bestämningsfaktorer
              och indikatorer. Den skrivelsen lade regeringen i byrålådan. I
              stället arbetades en ny folkhälsoproposition fram 2007 där man
              inte längre tryckte på behovet av arbetet med bestämningsfaktorer.
            </seg>
            <seg n="aca067d9">
              Målområdena ändrades i rubrikform, men egentligen är det samma
              inriktning. Man behöll det övergripande målet för folkhälsan.
              Man kan dela in målområdena i två kategorier. Den ena omfattar
              bestämningsfaktorer kopplade till människors livsvillkor, den
              andra omfattar bestämningsfaktorer kopplade till människors levnadsvanor
              och livsstil. Det är djupt oroväckande att regeringspartierna
              har valt att jobba med den andra kategorin i stället för att försöka
              leva upp till det övergripande målet som hela riksdagen ställde
              sig bakom 2003, det vill säga att skapa samhälleliga förutsättningar
              för en god hälsa på lika villkor för hela befolkningen.
            </seg>
            <seg n="e6f90850">
              Den första punkten i det betänkande från socialutskottet som
              vi debatterar handlar om målet för folkhälsopolitiken. I den reservation
              som Socialdemokraterna har fokuserar man på en liten del, det
              olycksförebyggande arbetet, i stället för att betona strukturerna.
              Det var glädjande att höra att Gunnar Sandberg ändå pekade på
              de strukturer som påverkar folkhälsopolitiken i stället för att
              bara lyfta fram det olycksförebyggande.
            </seg>
            <seg n="9763a6b9">
              Det är också bra att koppla ihop klimat och folkhälsa, för det
              hänger ihop. Vi kommer att påverkas även här i Sverige när sjukdomspanoramat
              förändras, till exempel av så kallade zoonoser, det vill säga
              sjukdomar som är överförbara mellan djur och människa.
            </seg>
            <seg n="2486e494">
              Ett förebyggande folkhälsoarbete är samhällsekonomiskt lönsamt.
              Det är nog de flesta partier eniga om, även om de borgerliga partierna
              betonar individens ansvar att själv välja det som är bra i stället
              för att inse att det finns ett politiskt ansvar att underlätta
              goda val och skapa en infrastruktur för det.
            </seg>
            <seg n="2a02a9fe">
              Miljöpartiet anser att alla människor vill och kan ta ansvar
              om de ges förutsättningar för det. Då måste man också skapa de
              förutsättningarna. Det är ett politiskt ansvar.
            </seg>
            <seg n="45986a1f">
              Trots insikt hos många satsas det alldeles för lite på preventiva
              insatser och strukturer som gynnar hälsa. För att komma till rätta
              med det bör regeringen tillsätta en utredning som utvärderar de
              pilotprojekt som drivits om främjande av hälsa och samhällsekonomi.
            </seg>
            <seg n="d138696d">
              Folkhälsopolitiken bör bygga på bred kunskap. Det finns bred
              kunskap. Det finns mycket forskning som visar att jämlika samhällen
              har bättre hälsa än samhällen med stora socioekonomiska klyftor.
              Man kan också se att folkhälsa och miljö går hand i hand. Folkhälsa
              är egentligen den sociala dimensionen av ett långsiktigt hållbart
              samhälle. Om vi ska få samhället att utvecklas positivt över lång
              tid gäller det att få ett samhälle i balans ekologiskt, socialt
              och ekonomiskt. De tre perspektiven hänger ihop.
            </seg>
            <seg n="372c1fa1">
              Luftföroreningar kan tyckas vara en miljöfråga. Det är fler som
              dör i förtid av luftpartiklar än som dödas i trafiken. Kemikalier
              påverkar fortplantningsförmågan och kemikalier kan påverka frekvensen
              av hjärtinfarkt. Frågan om transfetter kan tyckas vara en detalj.
              Man har gjort en studie på 87 000 kvinnor i USA. Den visar en
              ökad frekvens av stroke, hjärninfarkt, på grund av transfetter.
              Kemikaliefrågor och miljöfrågor går hand i hand med folkhälsofrågan.
            </seg>
            <seg n="bbb0670c">
              Utskottet avstyrker samtliga motionsyrkanden och hänvisar till
              pågående arbete. Jag tvivlar på att det kommer några resultat.
              Vad är det för arbete som pågår? WHO har uppmanat samtliga nationer
              i FN att tillsätta nationella kommissioner om folkhälsa. Det har
              Sverige gjort en tummetott av. Man skulle titta på nationell nivå,
              och sedan bidde det ingenting av det uppdraget.
            </seg>
            <seg n="86b97fc8">
              Som tur är har Sveriges Kommuner och Landsting tillsatt en grupp
              bestående av representanter för kommuner och landsting och tjänstemän
              från SKL som ska jobba med förutsättningar för att skapa en mer
              jämlik hälsa i Sverige. Jag ser fram mot det arbetet, men jag
              tvivlar på att regeringen kommer att lägga fram förslag som bidrar
              till att vi uppnår det övergripande målet.
            </seg>
            <seg n="452a11a4">
              Numera finns det inte ens en särskilt ansvarig folkhälsominister.
              Det var länge sedan jag hörde något från den minister som har
              de övergripande folkhälsofrågorna på sitt bord; ministern är inte
              heller här i dag.
            </seg>
            <seg n="28aa96ed">
              Många andra länder jobbar aktivt med WHO:s uppmaning att tillsätta
              nationella folkhälsokommissioner, som jag nämnde. Jag tycker att
              det är synd att Sverige har valt att inte göra det.
            </seg>
            <seg n="293fb3cd">
              Jag står självklart bakom samtliga reservationer. För tids vinning
              yrkar jag bifall till reservation 2 om mål för folkhälsopolitiken
              och reservation 4 om hbt-personers hälsa.
            </seg>
            <seg n="fe6572a7">
              Jag ser fram mot att få svar på mina frågor om vilken ambition
              regeringen har, om det finns någon ambition.
            </seg>
          </u>
          <note type="speaker" n="23d68222">
            Anf. 149 MARGARETA SANDSTEDT (SD):
          </note>
          <u who="unknown" xml:id="i-efa7f46bdfc34f65-29" n="bfee5d6e">
            <seg n="c6111f36">
              Fru talman! Visst är det lätt att reagera på att vi i Sverige
              prioriterar trafiksäkerheten så mycket när tre gånger fler dör
              av självmord än i trafiken. Jag har ingenting emot att man prioriterar
              trafiksäkerheten, men man kan tycka att proportionerna är lite
              ojämna. Den psykiska ohälsan borde lyftas fram på samma sätt som
              trafikfarligheten, speciellt som dödssiffrorna talar sitt tydliga
              språk. Jag tror att vi skulle behöva samtala om de frågorna mycket
              mer än vad vi gör. För det krävs fortbildning, träning och resurser.
            </seg>
            <seg n="3c1a5042">
              För två år sedan begicks 1 442 självmord. Antalet självmord har
              minskat sedan 80-talet, men det är oförändrat eller har till och
              med ökat när det gäller den unga generationen. Ohälsan hos unga
              har ökat så mycket att det betecknas som ett av våra största folkhälsoproblem.
              Jag anser därför att det behövs handlingsberedskap. Det krävs
              mod att våga agera.
            </seg>
            <seg n="f6154b62">
              Jag tror att sekulariseringen i vårt land delvis har bidragit
              till det händelseförlopp jag pratar om. Det saknas vägledning
              och riktlinjer i största allmänhet. När till och med Svenska kyrkan
              ifrågasätter sina egna trossatser och sin vägledande roll är det
              inte konstigt att många lämnas med sina tvivel om meningen med
              livet när svackor kommer. Man står inför en andlig tomhet som
              kan upplevas som outhärdlig.
            </seg>
            <seg n="142efd15">
              Många unga har genomgått stora personliga förluster och familjetrauman.
              Med det i bagaget går man in i vuxenlivet med obearbetad sorg.
              Traditionell familjestruktur, brist på normer och socialt sammanhang
              bidrar också till en sorts rotlöshet. Dessutom är det en kaotisk
              arbetsmiljö i många skolor och en deprimerad och tung arbetsmarknad.
              Det är inte konstigt att många, speciellt unga, tycker att livet
              känns tungt.
            </seg>
            <seg n="643b6de7">
              Utbudet på alkohol och droger har väl aldrig varit större än
              i dag. Missbruket kryper allt längre ned i åldrarna. Det är inte
              konstigt att vi försöker mildra stress och ångest. Man kan lösa
              det på många sätt. En del använder tyvärr alkohol och narkotika.
              Det ökar ju i stället ångest, depressioner och psykoser. Det har
              framförts som en viktig orsak till att självmorden bland unga
              ökat.
            </seg>
            <seg n="96ef9ef4">
              I utskottets svar ser jag att regeringen har gett Karolinska
              Institutet i uppdrag att genomföra en pilotstudie som ska vara
              självmordsförebyggande. Den ska riktas till de målgrupper som
              vi framför önskemål om i vår motion. Det tycker jag är mycket
              bra och glädjande att läsa.
            </seg>
            <seg n="610b3c02">
              Samtidigt kan jag inte förstå varför det måste till en studie
              kring sådant som vi egentligen borde känna till. Vi vet redan
              att personliga trauman och olika typer av missbruk ökar risken
              för självmord. Jag efterlyser därför en mer pragmatisk modell
              när det gäller att stävja självmorden genom att vi omedelbart
              börjar verka för kompetenslyft i kommuner och landsting och ger
              ökade resurser.
            </seg>
            <seg n="3f964a28">
              När det gäller Socialstyrelsens nationella riktlinjer för behandling
              av depression för efterlevande vid självmord kan jag ibland känna
              en viss tveksamhet om det är tillräckligt. Tittar man på SPES
              hemsida förra året framförde man där fortfarande kritik om brister
              i psykiatrin. Det handlade främst om brist på tillgänglighet.
              Jag har mycket svårt att tro att detta tillgänglighetsproblem
              är åtgärdat i dag eller kommer att åtgärdas inom en snar framtid.
            </seg>
            <seg n="e23c5557">
              Vi ser att forskning kring efterlevandes situation har hamnat
              i skymundan. Samtliga efterlevande som har intervjuats i rapporten
              När det ofattbara händer uppger att de önskat ett mycket bättre
              stöd än de fått.
            </seg>
            <seg n="12124824">
              Jag anser därför att det är viktigt att framhålla den kraftigt
              förhöjda risken för självmord bland de efterlevande.
            </seg>
            <seg n="8c23dd3b">
              Förvisso har regeringen vidtagit en hel del åtgärder. Men samtidigt
              måste vi ständigt se till att verksamheten förbättras och inte
              stannar av.
            </seg>
            <seg n="52a7c0af">
              Vi sverigedemokrater anser att resurser i form av personal måste
              till för att svara upp mot behoven. Vi ville därför anslå 200
              miljoner till skolhälsovården och förbättringar av den psykosociala
              miljön i skolan. Pengarna var tänkta att gå till att anställa
              fler skolsköterskor, skolpsykologer och kuratorer 2012 med en
              successiv upptrappning till 400 miljoner mer än regeringen har
              velat anslå till 2015.
            </seg>
          </u>
          <note n="40be48e1">
            Fru talman! Jag yrkar bifall till vår motion So648 punkterna
            1 och 3.
          </note>
          <note type="speaker" n="37f4c07e">
            Anf. 150 EVA OLOFSSON (V):
          </note>
          <note n="cb257bdf">
            Fru talman! Jag börjar med att yrka bifall till reservation 2
            om inriktningen på folkhälsopolitiken och reservation 4 om hbt-personers
            hälsa.
          </note>
          <u who="Q4970993" xml:id="i-98e0f02c4cdcb82e-0" n="9e27e066">
            <seg n="40b4bbbf">
              Fru talman! Många människor har god hälsa i Sverige. Men samtidigt
              är hälsoklyftorna i det svenska samhället mycket påtagliga enligt
              Folkhälsopolitisk rapport från 2010, och de har ökat under det
              senaste decenniet. Den ökande ojämlikheten och de ökande klyftorna
              i det svenska samhället återspeglar sig nu också på hälsans område.
            </seg>
            <seg n="365b0df5">
              Kvinnor lever visserligen längre än män men har i stället en
              sämre hälsa. En viktig förklaring är att kvinnor har arbeten med
              hög psykosocial stress och belastningsskador. Äldre kvinnor befinner
              sig ofta i en isolerad social situation och har svårt att få den
              vård de behöver. Närmare var femte kvinna över 85 år har ordinerats
              antidepressiv medicin.
            </seg>
            <seg n="2baf21b0">
              Risken att drabbas av hjärt- och kärlsjukdom är omkring tre och
              en halv gånger högre om man är låginkomsttagare än höginkomsttagare.
              Risken att dö i sjukdomen är mer än dubbelt så hög. Skillnaderna
              beror bara delvis på livsstilsfaktorer, som för övrigt också påverkas
              av den sociala situationen. Ändå brukar inte låg inkomst nämnas
              som riskfaktor för hjärtsjukdom.
            </seg>
            <seg n="73224839">
              Det finns mycket stora skillnader mellan olika kommuner och bostadsområden.
              I Danderyd är medellivslängden bland män nästan åtta år högre
              än i Pajala. Jämför vi bostadsområden som Rinkeby och Danderyd
              är ohälsotalen fyra gånger högre i Rinkeby än i Danderyd. Bland
              människor med funktionsnedsättning är det tio gånger så vanligt
              med nedsatt självrapporterad hälsa, ofta utan att den har ett
              direkt samband med orsakerna till funktionsnedsättningen. Det
              kan handla om dålig tandhälsa eller om dålig psykisk hälsa.
            </seg>
            <seg n="4f4a105f">
              Som det har sagts här tidigare har ungdomars psykiska hälsa försämrats
              mycket påtagligt sedan början av 1990-talet. Nästan en tredjedel
              av de unga kvinnorna har besvär av oro, ängslan eller nedstämdhet.
              Allt fler ungdomar medicinerar mot depression och uppmärksamhetsstörningar.
            </seg>
            <seg n="d969500f">
              Men hälsoskillnader är inget naturligt tillstånd. De handlar
              om hur vi ordnar vårt samhälle och hur delaktiga människor känner
              sig i de beslut som fattas. Hälsoskillnader går att minska, och
              befolkningens hälsa är ett av de viktigaste kriterierna på om
              vi lever i ett bra samhälle.
            </seg>
            <seg n="24fd4fe7">
              Vi i Vänsterpartiet vill återupprätta en folkhälsopolitik med
              det övergripande målet att minska klass- och könsklyftorna i fråga
              om hälsan och där man på ett systematiskt sätt påverkar de samhällsförhållanden
              och miljöfaktorer som skapar ohälsa.
            </seg>
            <seg n="e1124236">
              En folkhälsopolitik värd namnet inriktar sig inte nästan enbart
              på frågor om individuell livsstil, utan den lyfter fram folkhälsans
              sociala bestämningsfaktorer om ekonomisk och social trygghet,
              delaktighet och inflytande, arbete och ett samhälle där alla får
              bidra utifrån sin förmåga.
            </seg>
            <seg n="14b9631c">
              Den borgerliga regeringen har på ett systematiskt sätt nedrustat
              den svenska folkhälsopolitiken och, som jag sade tidigare, gjort
              hälsa till en fråga om individuell livsstil. På så sätt vältrar
              man över skulden för ohälsan på människorna själva och deras levnadsvanor.
            </seg>
            <seg n="455234e6">
              Som tidigare sades har Världshälsoorganisationen uppfordrat medlemsländerna
              att lägga fram egna program för att minska de sociala skillnaderna
              i fråga om hälsan. Också här är vi i Sverige mycket passiva i
              dag.
            </seg>
            <seg n="b89fb4aa">
              I den motion om folkhälsa som vi i Vänsterpartiet har skrivit
              har vi lyft fram några frågor som är konkreta just på folkhälsoområdet.
              Det är rätt konstigt att vi inte har en kontinuerlig och rutinmässig
              statistik som visar socioekonomiska skillnader i hälsa så att
              vi kan följa hur de utvecklas och dra slutsatser av det. En sådan
              statistik borde självklart finnas i Sverige.
            </seg>
            <seg n="e00f616a">
              Man använder också alldeles för lite hälsokonsekvensbedömningar.
              Det är en analysmetod som syftar till att vi som fattar beslut
              ska se de samlade hälsoeffekterna av ett politiskt beslut. Det
              borde man kunna göra på nationell, regional och lokal nivå. Genom
              denna metod mäter man också människors delaktighet i besluten.
            </seg>
            <seg n="f964c779">
              Jag kan inte annat än fundera på vad en hälsokonsekvensbedömning
              skulle säga om försämringarna av till exempel a-kassan.
            </seg>
            <seg n="e016f0aa">
              Det finns också starka samband mellan hälsa och diskriminering.
              I den folkhälsorapport som Folkhälsoinstitutet gjorde kom man
              fram till att det är färre människor som i dag känner sig diskriminerade
              och kränkta. Men bland de människor som är diskriminerade är den
              samlade ohälsan betydligt större än bland svenskarna i genomsnitt.
              Därför är det viktigt att kunskaperna ökar om sambandet mellan
              diskriminering och ohälsa. Därför har vi också lyft fram hbt-personers
              hälsa som en viktig del. Vi vet att till exempel unga hbt-personer
              oftare begår självmord, ofta mår sämre och ofta är utsatta för
              diskriminering. Dessa samband måste lyftas fram. Det måste finnas
              en medvetenhet och kunskap om detta samtidigt som vi måste motverka
              diskrimineringen.
            </seg>
            <seg n="eb22bd4c">
              Vi har också lyft fram, som sades här tidigare, att det är viktigt
              med långsiktiga satsningar på förebyggande insatser. Det är också
              viktigt att vi tar till oss lärdomar av de satsningar som görs
              och utvärderar dem.
            </seg>
            <seg n="420f268d">
              Det krävs ett mer jämlikt och jämställt samhälle för att förbättra
              hälsan över lag och för att minska skillnader som finns i fråga
              om hälsa mellan olika grupper.
            </seg>
            <seg n="fd100d25">
              Om man tittar på olika former av forskning om ojämlikhet och
              hälsa visar den att stora inkomstklyftor försämrar människors
              hälsa. I ett land som Sverige är det inte i första hand människors
              inkomstnivå som har betydelse, utan det är den ekonomiska ojämlikheten
              och dess konsekvenser som ger negativa effekter på hälsan. De
              ekonomiska klyftorna får naturligtvis störst konsekvenser för
              dem med lägre inkomster. Men även i högre inkomstgrupper finns
              ett negativt samband mellan hälsa och ekonomisk ojämlikhet.
            </seg>
            <seg n="ceb10cef">
              Då är jag lite grann tillbaka där vi började.
            </seg>
            <seg n="a833b64e">
              Vi måste ha en folkhälsopolitik där vi tittar på vilket samhälle
              vi vill ha och där vi gör strukturella insatser. Ska vi få en
              folkhälsa hänger det mycket samman med att minska klyftor mellan
              rika och fattiga, att minska klyftor mellan kvinnor och män, att
              bekämpa diskriminering och att ha ett samhälle med delaktighet
              och trygghet.
            </seg>
          </u>
          <note type="speaker" n="1407fbe7">
            Anf. 151 HENRIK RIPA (M):
          </note>
          <note n="2c3af791">
            Fru talman, ledamöter! Jag yrkar bifall till socialutskottets
            förslag i betänkandet samt avslag på alla motioner på grund av
            att arbete pågår.
          </note>
          <u who="Q5716490" xml:id="i-6945804181b73b1a-1" n="0145c3ae">
            <seg n="e13922b8">
              Den här regeringen har gjort mycket för folkhälsan. Frihet är
              viktigt samtidigt som frihet kräver kunskap och möjlighet till
              rationella val.
            </seg>
            <seg n="4f90d954">
              Det övergripande nationella målet för folkhälsoarbetet är att
              skapa samhälleliga förutsättningar för en god hälsa, på lika villkor
              för hela befolkningen.
            </seg>
            <seg n="2fafbf45">
              Många ovanor börjar när vi människor är unga, så det handlar
              om att skapa en bra start i livet för oss. Beräkningar visar att
              den påverkbara ohälsan i dagsläget kostar 120 miljarder per år,
              enligt Folkhälsoinstitutet. Ohälsan kan minskas betydligt, bland
              annat genom förutsättningar för sundare matvanor, ökad fysisk
              aktivitet samt minskat bruk av alkohol och tobak. Bara rökningen
              dödar dagligen 18 svenskar. De flesta har börjat röka före 18
              års ålder.
            </seg>
            <seg n="530fa44c">
              Folkhälsopolitiken är viktig för att det ska vara lätt för människor
              att göra goda val. Men folkhälsopolitiken kan också vara skillnaden
              mellan liv och död. Föräldrastöd, självmordsförebyggande arbete,
              kost, fysisk aktivitet samt minskad användning av tobak var de
              viktigaste frågorna i folkhälsopropositionen 2008.
            </seg>
            <seg n="0ffafdbb">
              Under 2012 ligger prioriteringarna på införandet av den nya ANDT-strategin,
              på att tillsammans med SKL jobba för en rationell och återhållsam
              förskrivning av antibiotika i sjukvården och på att ta fram öppna
              jämförelser på folkhälsoområdet för att tydliggöra hälso- och
              sjukvårdens ansvar för en bättre folkhälsa.
            </seg>
            <seg n="14269667">
              Folkhälsan är viktig, men mycket av det folkhälsofrämjande arbetet
              kan bli bättre när det gäller både att ge effekt och att vända
              sig till målgrupper med störst behov.
            </seg>
            <seg n="92d4be0b">
              Regeringen jobbar för att alla folkhälsoinsatser ska bygga på
              vetenskaplig grund och på beprövad erfarenhet. Detta är ett högt
              satt mål. Bara för drygt en månad sedan fick Folkhälsoinstitutet
              i uppdrag att utreda hur man kan införa den utvärderingsmodell
              som kallas för Gradesystemet.
            </seg>
            <seg n="34720eb2">
              De motioner som socialutskottet behandlar i detta betänkande
              visar att regeringen med sin folkhälsopolitik är på rätt väg.
              När det gäller folkhälsa visar den på ett engagemang för särskilt
              utsatta grupper ungdomar, hbt-personer och äldre. Detta engagemang
              delar självklart vi nya moderater.
            </seg>
            <seg n="8fc3f9fe">
              I Sverige har hälsan mätt i medellivslängd förbättrats. Jag får
              erkänna att det inte bara är Alliansens förtjänst. Det här arbetet
              har skett i många decennier. Ett stort antal hälsoproblem har
              minskat över tid.
            </seg>
            <seg n="0ec8de40">
              Det finns också många utmaningar i vårt samhälle.
            </seg>
            <seg n="b3578ed9">
              Rökningen som jag tidigare nämnt dör 18 svenskar dagligen till
              följd av rökning ökar bland unga tjejer.
            </seg>
            <seg n="37e2c46e">
              Fortfarande finns det tydliga skillnader i hälsa mellan olika
              grupper. Det kan handla om utsatta personer avseende socioekonomiska
              förhållanden och om personer med utländsk bakgrund, med funktionsnedsättning
              eller hbt-tillhörighet.
            </seg>
            <seg n="32afa803">
              Vi vet att andelen skador bland barn och unga är 40 procent större
              i de socioekonomiskt svaga grupperna jämfört med hur det är i
              de starka grupperna. Risken för depression och ångest är också
              dubbelt så stor.
            </seg>
            <seg n="78967901">
              En analys av förändringarna under de senaste fem åren visar på
              ett antal framgångar i folkhälsoarbetet, framför allt på två viktiga
              områden: Allt färre röker nu dagligen, och totalkonsumtionen av
              alkohol har minskat något.
            </seg>
            <seg n="59dca24e">
              Regeringen har en tydlig inriktning med nationella handlingsplaner
              och har tilldelat området ekonomiska och personella resurser.
              Man har satsat på samordningsfunktioner på nationell, regional
              och lokal nivå. Ett exempel är länsstyrelsernas samordnare av
              det alkohol- och drogförebyggande arbetet.
            </seg>
            <seg n="6d1a1284">
              På andra områden kunde man önska större förändringar, framför
              allt när det gäller att ge barn och unga en god start. Förutsättningarna
              för att kunna fullfölja skolan med fullständiga betyg vet vi är
              en avgörande faktor. Där hoppas vi att den nya skolreformen om
              ett antal år visar på en positiv trend.
            </seg>
            <seg n="68ec4b9c">
              Vi vet att tryggheten för ungdomar är avgörande. När det gäller
              mobbning har Skolverket gjort en kunskapsgenomgång, och det finns
              mycket goda intentioner. Tyvärr fungerar det inte lika bra i verkligheten.
              Men nu finns det en universitetskurs för lärare i hur man motverkar
              mobbning. Den nya skollagen stärker kraven på skolhälsovård. Dessutom
              vet vi att otrygghet ofta omöjliggör lärande.
            </seg>
            <seg n="faa45bcb">
              I Lerum hade vi en 14-åring som, tragiskt nog, tog sitt liv.
              Detta påverkade oss alla starkt och blev en nystart i vårt antikränkningsarbete.
            </seg>
            <seg n="21326181">
              Att invandrare och unga lågutbildade kvinnor fastnar i tobaksberoendet,
              som man vet kommer att ge dem år av ohälsa och en för tidig död,
              kan inte stoppas enbart genom upplysning. Nya skärpta lagar kommer
              även att krävas. Vi måste gå vidare med tobakskonventionen och
              bli föregångare när det gäller arbetet med att motverka rökning.
            </seg>
            <seg n="838aa16f">
              Jag träffar många engagerade som jobbar med just dessa frågor
              Tobaksfakta, Visir, A Non Smoking Generation och nu senast Sjuksköterskor
              mot Tobak.
            </seg>
            <seg n="53200af1">
              I folkhälsoarbetet är det viktigt att arbeta med metoder som
              fungerar. I samarbetet med Sveriges Kommuner och Landsting har
              man enats om Metodbanken som ska vara ett verktyg för att få fram
              information om hälsofrämjande och förebyggande åtgärder och om
              hur man kan förmedla den informationen.
            </seg>
            <seg n="89e15477">
              Ett sådant exempel som jag själv har från Lerum är Livsrumsveckan.
              På ett positivt sätt försöker man lyfta fram vad som kan göras
              för att få ett hälsosammare liv detta utan pekpinnar. Årligen
              har man 22 000 besökare. Det senaste temat var barns och ungas
              psykiska hälsa. Man kan konstatera att detta arbete ger resultat
              ett arbete som sker tillsammans med föreningar och företag.
            </seg>
            <seg n="ec0c454f">
              Det goda exemplet måste spridas. Det är så vi förändrar.
            </seg>
            <seg n="805cc79d">
              Utan hälsa blir alla andra frågor ganska oviktiga.
            </seg>
            <seg n="a8397b05">
              Med detta yrkar jag, som sagt, bifall till socialutskottets förslag
              i betänkandet. För övrigt anser jag personligen att rökning bör
              förbjudas i Sverige.
            </seg>
          </u>
          <note type="speaker" n="350c55c0">
            Anf. 152 GUNVOR G ERICSON (MP) replik:
          </note>
          <u who="Q4946932" xml:id="i-b13e64ee1110a7bd-0" n="e8a1bebf">
            <seg n="bf5b426f">
              Fru talman! Sitt anförande inledde Henrik Ripa med att tala väl
              om goda levnadsvanor och om att göra det lätt för människor att
              göra goda val. Jag delar den uppfattningen. Det är viktigt att
              se att det handlar om både livsvillkor och levnadsvanor.
            </seg>
            <seg n="eb4a1afb">
              Men när det gäller regeringens prioritering handlar det år 2012
              om ANDT-strategin, en strategi för alkohol-, narkotika-, dopnings-
              och tobakspolitiken detta sagt för den som lyssnar på debatten
              och som inte vet vad förkortningen står för. Det här är inriktat
              på levnadsvanor.
            </seg>
            <seg n="7dcf474a">
              I betänkandet står det att Folkhälsoinstitutet i november 2010
              har redovisat förslag. Man har pekat på behovet av insatser, till
              exempel för personer med hbt-identitet. Institutet har lagt fram
              förslag där man säger att regeringen ska tillsätta en nationell
              samordningsgrupp för folkhälsa som ska bestå av representanter
              för myndigheter och departement.
            </seg>
            <seg n="0f75ada2">
              När kommer regeringen att tillsätta denna grupp, och vad kommer
              man att göra för att förbättra situationen för hbt-personer?
            </seg>
            <seg n="2a3b6948">
              Henrik Ripa sade också i sitt anförande att man ska vända sig
              till målgrupper där det blir mest effekt. Vilken vetenskaplig
              grund anser Henrik Ripa att det finns för selektiva insatser jämfört
              med generella insatser?
            </seg>
          </u>
          <note type="speaker" n="be78aa6e">
            Anf. 153 HENRIK RIPA (M) replik:
          </note>
          <u who="Q5716490" xml:id="i-efa7f46bdfc34f65-30" n="0145c3ae">
            <seg n="a240d653">
              Fru talman! En exakt tidpunkt för när nämnda grupp kommer i gång
              är en information som jag inte har.
            </seg>
            <seg n="4fb341a3">
              När det gäller insatserna, om de ska vara generella eller om
              de ska vara riktade till vissa grupper, kan jag inte exakt peka
              på forskning avseende det ena eller det andra. Men min uppfattning
              är att resurser som satsas på speciellt utsatta grupper ger större
              verkan jämfört med generellt genomslag på befolkningen som helhet.
            </seg>
          </u>
          <note type="speaker" n="1b56e151">
            Anf. 154 GUNVOR G ERICSON (MP) replik:
          </note>
          <u who="Q4946932" xml:id="i-b13e64ee1110a7bd-1" n="e8a1bebf">
            <seg n="6ab3b51d">
              Fru talman! Det finns faktiskt ganska mycket forskning som visar
              att generella insatser ger större effekt än selektiva insatser.
              Bland annat kan jag nämna Chess, ett center vid Karolinska Institutet
              här i Helsingfors. Det finns också internationell forskning som
              WHO plockat fram i rapporten Closing the gap in a generation .
              Där pekar man på att det totalt sett handlar om insatser som innebär
              bättre livsvillkor. Det i sin tur ger människor större möjlighet
              att göra val i praktiken, i stället för enbart individinriktade
              insatser när det gäller levnadsvanor. Den forskningen rekommenderar
              jag att regeringen tar till sig.
            </seg>
            <seg n="ab793c45">
              Vi har också praktiska exempel i Sverige. Antirökkampanjer i
              skolan har inte haft så jättegod effekt om man utvärderar vad
              som har hänt. Att införa förbud mot rökning på krogen, en generell
              insats, hade effekt.
            </seg>
            <seg n="91b1f783">
              Min konkreta fråga är om Moderaterna är beredda att införa en
              lag mot dold försäljning av tobak. Jag vet att Henrik Ripa personligen
              vurmar för antitobaksarbete. Å ena sidan säger regeringen att
              man vill verka för ett minskat tobaksbruk, men å andra sidan säger
              regeringen att man vill börja exportera snus. Hur hänger det ihop?
            </seg>
          </u>
          <note type="speaker" n="9a78f972">
            Anf. 155 HENRIK RIPA (M) replik:
          </note>
          <u who="Q5716490" xml:id="i-efa7f46bdfc34f65-31" n="0145c3ae">
            <seg n="1d7f2054">
              Herr talman! Om jag börjar med den andra delen kan jag konstatera
              att när det gäller tobaksdirektivet är vi inte helt framme med
              vilka åtgärder som kommer att vidtas varje år. Det är klart att
              min förhoppning är att man ska kunna införa dem, men jag kan inte
              i dag säga när detta blir aktuellt i Sverige. Enligt tobakskonventionen
              uppfattar jag att det är ett mål att införa det.
            </seg>
            <seg n="aafe7cc1">
              När det gäller de generella åtgärderna vet vi att den bästa åtgärden
              för att få en god folkhälsa är fullföljda studier. Att man har
              klarat av sin skolgång är en faktor som avgör väldigt mycket hur
              ens livskvalitet och hälsa blir längre fram. Där kan jag självklart
              se kopplingen mellan en väl fungerande utbildning och ett bra
              folkhälsoarbete.
            </seg>
          </u>
          <note type="speaker" n="369e48b6">
            Anf. 156 GUNNAR SANDBERG (S) replik:
          </note>
          <u who="Q3374587" xml:id="i-c56329b443e5504b-1" n="d293c5a2">
            <seg n="40f287d2">
              Herr talman! Henrik Ripa och jag är överens om väldigt mycket
              inom folkhälsopolitikens område, men det finns vissa skiljelinjer.
              Arbetsmarknadspolitiken är en sådan.
            </seg>
            <seg n="4ef4b0c0">
              För att främja en bra folkhälsa är det viktigt att människor
              har ett arbete. I januari för sex år sedan var 28 000 personer
              långtidsarbetslösa. Det var oacceptabelt, tyckte regeringen. Men
              ni hade ett recept, och det var arbetslinjen, som skulle bryta
              utanförskapet.
            </seg>
            <seg n="995bd00e">
              Sedan 2006 har långtidsarbetslösheten ökat med 143 procent enligt
              Arbetsförmedlingens nya siffror, och i dag är 68 000 långtidsarbetslösa.
              Det är oacceptabelt. Men regeringen är tyst. Tar du ansvar, Henrik
              Ripa?
            </seg>
            <seg n="296f383a">
              En och en halv miljon svenskar står utanför a-kassa. Färre sjuka
              får ersättning, och på två år har försörjningsstödet ökat med
              30 procent. De arbetslösa saknar ofta rätt kompetens för de nya
              jobben. Många har fel eller för låg utbildning. Samtidigt har
              komvux och arbetsmarknadsutbildningarna bantats. Av dem som utförsäkrats
              har bara en av tio fått arbete. Två tredjedelar visade sig vara
              så sjuka att de fick återvända till sjukförsäkringen. Drygt en
              av tio har helt försvunnit ur försäkringssystemet, och resten
              är tillbaka hos Arbetsförmedlingen.
            </seg>
            <seg n="f5befbad">
              Om människor lär sig att om den egna ekonomin kör i diket eller
              om de blir av med jobbet och vet att de får skattelättnader om
              de får ett arbete kommer de att få ett jobb. Det fungerade inte,
              Henrik Ripa. Hårdare krav på sjuka och arbetslösa gjorde inte
              folk friska och anställda. Regeringens politik har inte minskat
              arbetslösheten och har inte minskat utanförskapet. Däremot har
              det blivit svårare att inte ha ett jobb. Det var väl inte det
              som var meningen?
            </seg>
          </u>
          <note type="speaker" n="1c45f660">
            Anf. 157 HENRIK RIPA (M) replik:
          </note>
          <u who="Q5716490" xml:id="i-efa7f46bdfc34f65-32" n="0145c3ae">
            <seg n="fbba4b49">
              Herr talman! Ja, om Sverige hade varit en egen planet skulle
              man självklart ha kunnat se det på det sätt som Gunnar gör. Men
              för oss som ser att det finns någonting utanför våra gränser,
              med den kris som pågår i omvärlden, där arbetslösheten skenar,
              där ekonomierna går över styr, där hela världen påverkas av det
              läge som råder, och vi kan konstatera att Sverige är ett av de
              få länder som klarar sig i denna situation blir bilden lite annorlunda.
            </seg>
            <seg n="11f79149">
              Att Sverige skulle stå helt opåverkat i den här förändringen
              är ganska orimligt. Jag är helt övertygad om att med en socialdemokratisk
              politik hade de här siffrorna varit oerhört mycket högre än vad
              de är i dag.
            </seg>
            <seg n="4b3b0ccb">
              Väljer man att inte se omvärlden och den kris som pågår runt
              omkring oss och bara jämför två årtal med varandra kan man påvisa
              vad man vill. Men vi lever med en omvärld, som sagt, och där har
              vi lyckats klara dessa frågor betydligt bättre än de flesta andra
              länder i världen.
            </seg>
          </u>
          <note type="speaker" n="d05b5c22">
            Anf. 158 GUNNAR SANDBERG (S) replik:
          </note>
          <u who="Q3374587" xml:id="i-c56329b443e5504b-2" n="d293c5a2">
            <seg n="e7d29b20">
              Herr talman! Att minska de socioekonomiska klyftorna är kanske
              det som skapar den bästa folkhälsan och minskar ojämlikheten i
              folkhälsan, där de sjuka och de arbetslösa har en svag ekonomi.
            </seg>
            <seg n="20d82d5a">
              Vi har fått en rapport om ekonomiskt bistånd och antalet biståndsmottagare
              som är 16 år och äldre kommun för kommun. I Västra Götaland var
              antalet uppe i 9 324 och i Jämtland 549. I din kommun, Henrik
              Ripa, Lerum, har det stigit med 185. Det är också en grupp som
              har särskilt svårt att klara sig och som säkert förväntas få en
              sämre hälsa.
            </seg>
            <seg n="bc0d83c3">
              I går presenterade Aftonbladet att antalet arbetsplatsolyckor
              ökar. En dödas varje vecka, och minst 500 kommer att skadas allvarligt
              kommande år. Olyckorna på jobbet minskar inte längre. Varje år
              dör tusen människor av arbetsrelaterade sjukdomar.
            </seg>
            <seg n="16d00449">
              Här har vi också ett viktigt område inom arbetsmarknadspolitiken,
              och det är arbetsmiljön. Regeringen har lagt ned Arbetslivsinstitutet,
              varför vi i dag saknar verktyg till bättre arbetsmiljö och arbetsliv.
              Arbetsmiljöverkets resurser har kraftigt minskat, vilket bland
              annat har lett till betydligt färre inspektioner av farliga arbetsplatser.
            </seg>
            <seg n="c946f861">
              På vilket sätt, Henrik Ripa, främjar det folkhälsan?
            </seg>
          </u>
          <note type="speaker" n="10523d5d">
            Anf. 159 HENRIK RIPA (M) replik:
          </note>
          <u who="Q5716490" xml:id="i-efa7f46bdfc34f65-33" n="0145c3ae">
            <seg n="33adf6bc">
              Herr talman! Tittar man på arbetsmiljön får man säga att det
              är självklart att ansvaret ligger hos de företag, kommunala organisationer
              och landsting som har de här anställda. Det största ansvaret måste
              ju finnas där. Sedan ska vi ha tillräckligt med tillsyn för att
              se att lagar och förordningar följs. Det tycker jag är en självklarhet.
            </seg>
            <seg n="404cde3a">
              När det gäller den andra frågan, om att biståndet ökar, kommer
              jag tillbaka till det som vi pratade om tidigare. Det är inte
              konstigt om försörjningsstödet ökar när vi ser en omvärld i kris
              och arbetslösheten skenar runt om i världen. Att tro att vi då
              skulle stå helt skadeslösa, även om vi har lyckats minimera effekterna
              av det hela, är inte rimligt.
            </seg>
          </u>
          <note type="speaker" n="b376cf94">
            Anf. 160 BARBRO WESTERHOLM (FP):
          </note>
          <u who="Q4859755" xml:id="i-1aaaffce0633e4a9-1" n="f83021e8">
            <seg n="158736c0">
              Herr talman! Det vi debatterar i dag är ett motionsbetänkande,
              ett spretigt sådant, där några av alla de frågor som finns inom
              folkhälsoområdet tas upp. Det är alltså inte ett propositionsbetänkande.
              Jag väljer att ändå ta upp lite allmänna synpunkter.
            </seg>
            <seg n="f9f98673">
              Jag känner inte igen beskrivningen av Sverige som nästan ett
              u-land när det gäller folkhälsoarbete. Sverige brukar lyftas fram
              som ett av de främsta länderna och får därför också ansvaret att
              i internationella sammanhang vara spindeln i nätet för att ta
              fram förslag till program som gäller folkhälsoområdet.
            </seg>
            <seg n="2adcd237">
              Som exempel kan jag nämna att Sverige fick ansvar för det EU-program
              som har tagits fram när det gäller förebyggande insatser för äldre
              människor och där man kunde visa att det viktigaste var det har
              jag sagt förut här i kammaren att människor känner att de behövs.
              Sedan kom det här med skador, tobak, alkohol och läkemedelsanvändning.
            </seg>
            <seg n="3b770902">
              Man ser också med stort intresse på det projekt som pågår i Malmö
              där de har tagit fasta på de sociala olikheterna i hälsa för att
              se om det går att hitta metoder för att komma åt dem och se på
              deras orsaker. Där vet vi en hel del, och det är att kort utbildning
              betyder mycket för hur man kommer att framleva sitt liv och hur
              gammal man blir. Det är avsevärda skillnader i medellivslängd
              både inom ett land och mellan länder. I Sverige kan det skilja
              sex år mellan olika delar av landet, och inom Europaregionen i
              sin helhet skiljer det 20 år.
            </seg>
            <seg n="ce8bee83">
              Det pågår en studie ledd av sir Michael Marmot där man djupdyker
              i vad som ligger bakom skillnaderna, som man vet ganska mycket
              om, men framför allt hur man kan angripa dem. Det visar sig att
              det är ganska olika tillvägagångssätt som man måste använda.
            </seg>
            <seg n="d7ff43a1">
              Det blir väldigt tydligt i dessa sammanhang att ansvaret för
              att ge bra förutsättningar för en god hälsa ligger på olika nivåer.
            </seg>
            <seg n="ff8a63d6">
              I Sverige har staten ett tydligt ansvar genom sina myndigheter.
              Vi har Folkhälsoinstitutet, Socialstyrelsen och Smittskyddsinstitutet
              jag ska inte räkna upp alla som ger underlag som sedan kommuner
              och landsting men också det civila samhället och den ideella sektorn
              använder.
            </seg>
            <seg n="52816973">
              Det är ju inte alltid som samhället som sådant är den bästa sändaren.
              De ideella organisationerna kan vara mycket bättre på att sända
              ut ett verkningsfullt budskap.
            </seg>
            <seg n="b600d7d9">
              Som företrädare för Socialstyrelsen grubblade jag på de sex till
              åtta brödskivorna. Vi var helt fel sändare av att svenska folket
              skulle äta sex till åtta brödskivor om dagen. Konsumentverket
              däremot, som var med i samma veva, var mycket bättre, för de var
              konsumenternas företrädare, medan Socialstyrelsen var överheten.
            </seg>
            <seg n="cc663e18">
              För att gå över till den civila sektorn och forskarvärlden: Vi
              i Socialstyrelsen tänkte gå ut med att svenska folket som ett
              nyårslöfte skulle sluta röka på nyårsdagen. Men så slog det oss:
              Vi är inte rätt sändare. Cancerfonden gick ut i stället. Det var
              rätt sändare, för det blev så tydligt: rökning och cancer.
            </seg>
            <seg n="dc64886a">
              Det är på det sättet vi i Sverige arbetar. Vi har kunskapsunderlag
              och letar fram vem som är rätt sändare för att den enskilda människan
              ska känna sig motiverad att ändra sina vanor av olika slag. Man
              är också olika mottaglig i olika delar av livet. Ungdomar, rökning
              och cancer: Cancer kommer så långt bort det får jag fundera på
              sedan. Äldre människor är däremot väldigt medvetna om att det
              aldrig är för sent att sluta röka. Kunskapsunderlag ska sändas
              på lite olika sätt.
            </seg>
            <seg n="8f048dc2">
              Jag hade förberett att kommentera de olika reservationer och
              motioner som finns i betänkandet. Men den tidigare debatten har
              egentligen inte handlat om dem utan varit mer allmän, så jag tackar
              nu för ordet.
            </seg>
          </u>
          <note type="speaker" n="ef60591d">
            Anf. 161 GUNVOR G ERICSON (MP) replik:
          </note>
          <u who="Q4946932" xml:id="i-b13e64ee1110a7bd-2" n="e8a1bebf">
            <seg n="978dd4cd">
              Herr talman! Ja, Barbro Westerholm, Sverige har haft gott anseende
              när det gäller folkhälsopolitiken, precis som vi har haft gott
              anseende när det gäller miljöområdet. Effekten hänger i ganska
              länge efter de insatser som man har gjort.
            </seg>
            <seg n="1cfb56fd">
              Vi var tidigt ute och jobbade aktivt sedan FN hade tagit beslut
              om att man skulle jobba med folkhälsopolitiken. Det gjorde Sverige.
              Vi var tidigt ute och beslutade om en lagstiftning 2003.
            </seg>
            <seg n="c8caf331">
              Men i dag hörs det inte lika mycket på den internationella nivån
              om det som Sverige som stat gör. Det finns många intressanta initiativ
              och saker som sker runt i landet.
            </seg>
            <seg n="f202e999">
              Barbro Westerholm nämnde Malmö hållbarhetskommission, som arbetar
              på ett väldigt bra sätt. Där har man tagit till sig forskare och
              personer från civilsamhället för att se vad man kan göra i Malmö
              kommun. Det kommer från ett politiskt initiativ från majoriteten
              i Malmö, där Socialdemokraterna tillsammans med Miljöpartiet och
              Vänsterpartiet har tillsatt den kommissionen, just för att man
              ska jobba strategiskt med folkhälsoarbetet.
            </seg>
            <seg n="49bb70a5">
              Men i Sverige, till exempel till skillnad mot Danmark, finns
              det inget lagstadgat ansvar för folkhälsoarbete för kommunerna.
              Vi har inte det i Sverige. Det har föreslagits av bland annat
              Miljöpartiet i denna kammare, och det finns med i det här betänkandet,
              men det är lagt för förenklad behandling i dag.
            </seg>
            <seg n="87f445e9">
              Är Barbro Westerholm beredd att arbeta för en lagstiftning när
              det gäller kommunalt ansvar?
            </seg>
          </u>
          <note type="speaker" n="15dceaca">
            Anf. 162 BARBRO WESTERHOLM (FP) replik:
          </note>
          <u who="Q4859755" xml:id="i-1aaaffce0633e4a9-2" n="f83021e8">
            <seg n="45a667c9">
              Herr talman! Det finns redan i hälso- och sjukvårdslagen sedan
              1982. Det handlar om att använda den möjligheten.
            </seg>
            <seg n="7a70689e">
              Allt står inte i tidningarna. Det pågår mycket arbete som inte
              syns där. Jag har inte alls den bild som du har när det gäller
              det internationella engagemanget. Jag sitter i Marmotkommissionen
              och ser vad som händer.
            </seg>
            <seg n="5a26cd8c">
              Det har talats om en kommission, som en del tror är lösningen
              på problemet. Vi har haft en sådan kommission. Den leddes först
              av dåvarande statsministern Ingvar Carlsson. Sedan togs den över
              av Kjell-Olof Feldt, eftersom statsministern inte hade tid. Sedan
              sjönk nivån på dem som hade ansvaret, och till slut upplöstes
              det hela. Det var inte rätt sätt att arbeta på.
            </seg>
            <seg n="d2b6507b">
              Jag tror mycket mer på att de myndigheter som vi har delegerat
              ansvaret till ska ha en bra samverkansform. Där pågår det en utredning
              ledd av Stefan Carlsson, och den kommer den 15 maj, om jag minns
              rätt, med ett förslag på hur myndigheterna inom det sociala området
              och därmed också folkhälsoområdet kan samordna sina resurser på
              ett bättre sätt.
            </seg>
            <seg n="3e311ec4">
              Det kommer naturligtvis att ha ringar-på-vattnet-effekt ute i
              kommuner och landsting, för det handlar ju om att samverka med
              andra sektorer än hälso- och sjukvården.
            </seg>
          </u>
          <note type="speaker" n="036f9407">
            Anf. 163 GUNVOR G ERICSON (MP) replik:
          </note>
          <u who="Q4946932" xml:id="i-b13e64ee1110a7bd-3" n="e8a1bebf">
            <seg n="90b9688c">
              Herr talman! Hälso- och sjukvårdslagen har vi haft sedan 1982.
              Jag har själv jobbat inom hälso- och sjukvården. Ordet hälsa,
              som man petade in 1982, har tyvärr inte haft någon större betydelse
              i praktiken förrän en bra bit in på 90-talet.
            </seg>
            <seg n="0f58fe91">
              Det jag pratade om handlar om det kommunala ansvaret för det
              breda folkhälsoarbetet. Det är inte något lagstadgat ansvar. Hälso-
              och sjukvårdslagen reglerar det som handlar om målområde 6, det
              vill säga hälso- och sjukvårdens ansvar.
            </seg>
            <seg n="01b3987c">
              Kommunen har ett mycket viktigt ansvar för att se till att samla
              olika grupper, det civila samhället, som Barbro Westerholm pratade
              väl om, för att tillsammans jobba strategiskt med folkhälsofrågorna.
              I Danmark har man gjort en sådan lagstiftning, men i Sverige har
              vi inte det.
            </seg>
            <seg n="cf9213de">
              Den politikerkommission som Barbro Westerholm gjorde en historiebeskrivning
              av är något helt annat än de expertkommissioner som nu jobbar.
              Marmotkommissionen, när det gäller WHO:s rapport, hade en representant
              från Sverige i Denny Vågerö, som arbetar vid Chess. I Malmö har
              man också samlat flera experter för att skanna av vilka olika
              insatser man kan göra för att komma åt den ojämlika hälsan.
            </seg>
            <seg n="0a9a8577">
              Det är klart att man gärna vill lyfta fram några enskilda exempel.
              Det görs mycket bra på lokal nivå men inte på central nivå och
              inte på statens nivå, vilket var det jag ville påpeka.
            </seg>
            <seg n="77a27a17">
              Slutligen vill jag fråga: Var det inte brödbranschen som startade
              den där kampanjen en gång i tiden och egentligen inte alls Socialstyrelsen?
            </seg>
          </u>
          <note type="speaker" n="8b748103">
            Anf. 164 BARBRO WESTERHOLM (FP) replik:
          </note>
          <u who="Q4859755" xml:id="i-1aaaffce0633e4a9-3" n="f83021e8">
            <seg n="07719b61">
              Herr talman! Det var Socialstyrelsen, Brödinstitutet och Konsumentverket
              tillsammans. Men ingen människa kommer ihåg de båda andra, för
              man upplevde just överheten i Socialstyrelsen. Dessutom var affischerna
              på höga ARE-bolagspelare, så satt man i en bil kände man sig faktiskt
              också nedtryckt av budskapet. Men det var lärorikt.
            </seg>
            <seg n="2f35a381">
              Jag tycker inte att vi ska lagstifta om allt. Det finns redan
              nu kunskap och förutsättningar som gör att man kan arbeta vidare
              på de olika nivåerna.
            </seg>
            <seg n="50e69999">
              Det jag dock efterlyser är mer av hälsoekonomiska studier, för
              dem som har hand om skattepåsarna i kommuner och landsting, och
              det gäller även den statliga nivån och säkert också ideella organisationer.
              De mänskliga vinsterna borde vara självklara. Men när det kommer
              till pengarna är frågan: Vad får vi ut? Hur ska vi prioritera
              gentemot andra insatser? Där behövs hälsoekonomisk forskning.
            </seg>
            <seg n="f6b4c1c0">
              Vi vet att rökningen nu kostar 30 miljarder per år i Sverige.
              Den viktigaste insatsen skulle vara jag håller med Ripa här om
              vi fick alla människor i Europa, inklusive Sverige, att sluta
              röka. Wow, vad bra det skulle bli när det gäller hälsan!
            </seg>
          </u>
          <note type="speaker" n="0317fb02">
            Anf. 165 ROLAND UTBULT (KD):
          </note>
          <u who="Q6220743" xml:id="i-624d3e6fb8959fa5-2" n="7e707c37">
            <seg n="bc84a59b">
              Herr talman! Det övergripande nationella målet för folkhälsoarbetet
              är att skapa förutsättningar för en god hälsa på lika villkor
              för hela befolkningen. En god folkhälsa är avgörande för hur vi
              ska klara den framtida hälso- och sjukvården.
            </seg>
            <seg n="b6083ab4">
              Folkhälsoarbetet måste bedrivas inom många politikområden och
              på alla nivåer, vilket tydligt framgår av de elva målområden som
              utvecklats inom det nationella målet för folkhälsoarbetet. Bland
              målområdena finns Barns och ungas uppväxtvillkor och, som ett
              av målen, Tobak, alkohol, narkotika, dopning och spel.
            </seg>
            <seg n="3b399071">
              Det sker mycket inom folkhälsoarbetet. Hälso- och sjukvården
              och socialtjänsten är två särskilt viktiga aktörer för en god
              folkhälsa, och Socialstyrelsen har i uppdrag att redovisa den
              långsiktiga utvecklingen av folkhälsan ur ett befolkningsperspektiv.
            </seg>
            <seg n="f83a38ed">
              Det är oerhört viktigt att barn och unga redan under uppväxten
              får lära sig betydelsen av kost och motion och de skadeverkningar
              som bruk av alkohol, narkotika, dopning och även tobak kan ge.
              För mig handlar det här inte bara om kristdemokratisk politik.
              Det handlar om hela svenska folkets mående.
            </seg>
            <seg n="dabbb923">
              Herr talman! Lika viktigt inom folkhälsoområdet är insatserna
              mot antibiotikaresistens och mot vårdrelaterade sjukdomar. Engelsmannen
              Alexander Fleming som upptäckte penicillinet och fick Nobelpriset
              1945 varnade redan då för att bakterierna kunde bli resistenta.
              Även om Sverige har en relativt kontrollerad förskrivning av antibiotika
              går det att minska användningen. Den prestationsbaserade patientsäkerhetssatsning
              som innebär att landstingen har som mål att minska förskrivningen
              av antibiotika med 30 procent per år under åren 20122014 är ett
              sätt som kommer att ge goda resultat. Ändå vet vi att kommande
              generationer kommer att drabbas. Men vi vet också att om människor
              mår bättre kommer medicineringen och ohälsotalet att minska.
            </seg>
            <seg n="d7ae891c">
              De frivilliga ungdomsmottagningarna har en mycket viktig funktion
              när det gäller att främja hälsa och förebygga ohälsa relaterad
              till sexualitet och samliv. Vi kristdemokrater vill se fler ungdomsmottagningar,
              minst en i varje kommun. Den ungdomsmottagning som finns på nätet,
              umo.se, är ett bra stöd för både killar och tjejer eftersom det
              kan vara långa avstånd till närmaste mottagning, och kanske vågar
              man i början inte ställa sina frågor till en vuxen. Men umo.se
              ersätter givetvis inte ungdomsmottagningarna. Skolhälsovården
              är också en viktig aktör när det gäller tidiga insatser eftersom
              man möter alla skolelever.
            </seg>
            <seg n="caa0d547">
              Herr talman! När det gäller folkhälsan kan jag inte gå förbi
              alkoholens skadeverkningar. Då tänker jag framför allt på barnen
              och deras uppväxtvillkor. Enligt Folkhälsoinstitutet växer vart
              femte barn upp med föräldrar som dricker för mycket. Det handlar
              om 400 000 barn i vårt land. Det är vart femte barn i Sverige,
              alltså uppskattningsvis lyssna! tre barn i varje klass.
            </seg>
            <seg n="db8f098c">
              Vi har i Sverige ca 300 000 alkoholmissbrukare. Runt varje missbrukare
              räknar vi med att det finns fem anhöriga som drabbas på olika
              sätt. Så många som 1,5 miljoner människor i Sverige far alltså
              illa på grund av alkoholen.
            </seg>
            <seg n="ba82d8ad">
              En tredjedel av alla trafikdödade är alkoholpåverkade, och hälften
              av alla drunknade. 99 av 100 grova ungdomsbrott är alkoholrelaterade.
              Åtta av tio våldsbrott i samhället utgörs av så kallat alkovåld.
            </seg>
            <seg n="b13f27a8">
              I var fjärde sjukhussäng ligger en patient med alkoholrelaterade
              sjukdomar. En femtedel av alla som söker akutvård är alkoholpåverkade
              och så vidare. Sedan har vi överdödligheten och de sociala konsekvenserna
              med ödelagda äktenskap och vänskapsband och förstörda uppväxtförhållanden
              för barn.
            </seg>
            <seg n="d62a99a5">
              Samtidigt är det positivt att Systembolaget i Sverige har tagit
              in folkhälsan som en viktig del i sin policy. Vi kristdemokrater
              värnar om Systembolagets monopol bland annat för att det är en
              viktig informationskälla till svenska folket om alkoholens skadeverkningar.
            </seg>
            <seg n="c6449206">
              Herr talman! Till sist: Anhöriga är lika drabbade som de som
              dricker. Så här berättar en ung person på en offentlig sajt på
              internet:
            </seg>
            <seg n="bc66ca61">
              Jag är en tonårstjej som har en pappa som är alkoholist och det
              har han varit hela mitt liv och länge före det. Han är även maniskdeppressiv,
              har ångest och sociala problem. Detta blandat med hans alkoholmissbruk
              gör att han inte har det så lätt med sig själv vilket drabbar
              hela familjen. Jag tycker verkligen jätte synd om min pappa, vet
              att han har det riktigt svårt och jag älskar honom även om det
              väldigt ofta känns som jag hatar honom.
            </seg>
            <seg n="4db6509e">
              Pappas problem har även gett mig problem. Jag har bl.a. åmgest
              och mycket dåligt själförtroende, tänker hela tiden på att min
              familj skall må bra. vilket gör att jag har jätte svårt att ha
              kul själv. Jag vet att jag har jätte kul tillsammans med mina
              kompisar, men ändå är det något i mig som ofta säger att jag borde
              stanna hemma och umgås med min familj och se till att det har
              det bra. och att ta hem kompisar till mig finns inte ens i min
              värld, eftersom jag inte vill att de skall se min pappa full!
              ()
            </seg>
            <seg n="0cc6e3cc">
              är det någon som känner igen sig? svara gärna, jag känner mig
              ensamast i världen!
            </seg>
            <seg n="75c982a4">
              Så upplever en av 400 000 barn det i vårt land i dag 2012. Det
              är långt ifrån läkaren Galenos definition på hälsa som han myntade
              på 200-talet e. Kr.: Hälsa är ett tillstånd i vilket vi varken
              lider ont eller är förhindrade från det dagliga livets funktioner.
            </seg>
          </u>
          <note n="97716e57">
            Jag yrkar bifall till utskottets förslag i betänkande SoU12.
          </note>
          <note type="speaker" n="dc5fdee1">
            Anf. 166 MARGARETA SANDSTEDT (SD):
          </note>
          <u who="unknown" xml:id="i-efa7f46bdfc34f65-34" n="bfee5d6e">
            <seg n="8c7bc41c">
              Herr talman! Jag vill bara göra ett förtydligande i förhållande
              till mitt senaste anförande. Jag yrkade bifall till motion 648.
              Jag menar naturligtvis reservation 9. Jag ville bara korrigera
              detta.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="7441d27e">
            19 § Svar på interpellation 2011/12:222 om Nationellt kompetenscentrum
            Anhöriga
          </note>
          <note type="speaker" n="2f631dac">
            Anf. 167 Statsrådet MARIA LARSSON (KD):
          </note>
          <u who="unknown" xml:id="i-5a3d12ff273ca69e-0" n="bfee5d6e">
            <seg n="dc0a75b7">
              Herr talman! Lena Hallengren har frågat mig om jag har för avsikt
              att göra Nationellt kompetenscentrum Anhöriga, NkA, till permanent
              verksamhet, vilka förutsättningar jag ser att Kalmar län har för
              att få behålla NkA som permanent verksamhet i Kalmar och hur min
              tidsplan ser i ut i detta ärende.
            </seg>
            <seg n="004153e0">
              Inom äldreområdet finns sedan 2008 två nationella kompetenscentrum,
              Svenskt Demenscentrum och Nationellt kompetenscentrum Anhöriga,
              NkA. Regeringen avsätter 10 miljoner kronor per år till de båda
              kompetenscentrumen. Deras uppdrag är bland annat att samla in,
              strukturera och sprida kunskap om vård och omsorg om äldre personer.
            </seg>
            <seg n="aead2569">
              Det innebär till exempel att kartlägga erfarenheter från hela
              landet, att ta del av och sammanställa utvärderingar och forskningsresultat
              samt att sprida goda exempel. Kompetenscentrumen ska också verka
              för att påskynda kunskapsutveckling mot en mer tillämpad och praktisk
              inriktning och fungera som en länk mellan forskning, praktik och
              beslutsfattare. Målgruppen för insatserna är såväl arbetsledare
              och andra anställda som beslutsfattare, äldre personer och anhöriga.
            </seg>
          </u>
          <note n="913446d0">
            I början av år 2011 gav regeringen Socialstyrelsen i uppdrag
            att svara för en utvärdering av kompetenscentrumens etablering
            och verksamhet.
          </note>
          <u who="unknown" xml:id="i-10c6e9291029b6de-0" n="bfee5d6e">
            <seg n="6544bd94">
              Den utvärdering som Socialstyrelsen lämnade till regeringen i
              december 2011 visar bland annat att NkA har lyckats väl när det
              gäller att sprida och synliggöra sin verksamhet. Närmare 800 anhöriga,
              politiker, tjänstemän och anhörigsamordnare har deltagit i 66
              lärande nätverk runt om i landet.
            </seg>
            <seg n="f8c17871">
              Några exempel på specifika framgångsfaktorer är att organiseringen
              av NkA är spridd över landet. Det gör det möjligt att fånga upp
              kompetens och att sprida resultat. Man har ett evidensbaserat
              arbets- och förhållningssätt i produktionen av kunskap, och de
              anhöriga uppfattas och ges en roll som aktiva i denna produktion.
            </seg>
            <seg n="fe7a3ea6">
              Utvärderingen lyfter även fram specifika frågor som NkA bör utveckla,
              som exempelvis att arbeta mer gentemot landstingen, lyfta frågan
              till central politisk nivå för att öka medvetenheten och bidra
              till ett anhörigvänligt arbetsliv och en anhörigvänlig vård och
              omsorg som helhet samt att vidga arbetet mot andra anhöriggrupper
              än äldre.
            </seg>
            <seg n="b082d8a8">
              Jag vill i detta sammanhang understryka att jag är glad för resultatet
              av utvärderingen. Den visar på att de båda kompetenscentrumen
              i stort har lyckats med uppdraget. Det har varit nödvändigt att
              ta del av den utvärdering som nu finns, och den fortsatta finansieringen
              kommer att behandlas i sedvanlig ordning. NkA består av många
              samarbetspartner, och den geografiska placeringen är en fråga
              som ankommer på samarbetsparterna att lösa.
            </seg>
          </u>
          <note type="speaker" n="1d378bf6">
            Anf. 168 LENA HALLENGREN (S):
          </note>
          <u who="Q3431836" xml:id="i-58a0b6fa2eea607a-4" n="c0f057a1">
            <seg n="8a0cc664">
              Herr talman! Tack, Maria Larsson, för svaret! Anledningen till
              att jag engagerar mig särskilt i frågan är kanske inte huvudsakligen
              mitt uppdrag som vice ordförande i socialutskottet utan snarare
              att jag är riksdagsledamot från Kalmar län, vilket också kommer
              att prägla våra diskussioner, hoppas jag. Den interpellation jag
              har ställt handlar ju ganska mycket om själva lokaliseringsfrågan.
            </seg>
            <seg n="b08034f1">
              Låt mig först säga någonting om Socialstyrelsen som ger ett utmärkt
              betyg till Nationellt kompetenscentrum Anhöriga. I den färska
              utvärderingen ger man högsta betyg till det arbete som har bedrivits
              under drygt tre år. Och man föreslår att verksamheten ska bli
              permanent.
            </seg>
            <seg n="12dfc43b">
              Utvärderingen har genomförts av Linköpings universitet tillsammans
              med Apels FoU-enhet. De pekar på att aktiviteten har varit hög,
              att man på relativt kort tid nått ut med sin information till
              ett stort antal organisationer, myndigheter och enskilda personer.
              Den framtagna kunskapen har också varit av god kvalitet, vilket
              har bidragit till att ge verksamheten hög legitimitet. Slutsatsen
              är att Nationellt kompetenscentrum Anhöriga har utvecklats i linje
              med det regeringsuppdrag man fick för tre år sedan och att det
              därför finns goda skäl att permanenta verksamheten. Det är också
              den rekommendation som skickas till Socialdepartementet.
            </seg>
            <seg n="319e9d8f">
              Jag saknar fortfarande något mer definitivt besked om huruvida
              den ska permanentas eller inte. Det har ändå gjorts en utvärdering.
              Frågan är vilka ytterligare underlag som krävs för att man faktiskt
              ska sätta ned foten och bestämma sig för att det är en viktig
              verksamhet som borde permanentas.
            </seg>
            <seg n="20b70557">
              Sakfrågan i sig är, som sagt, väldigt angelägen. Och de verkar
              lyckas med sitt arbete. I Socialstyrelsens utvärdering skrivs
              det också om betydelsen av att man vidgar arbetet till andra anhöriggrupper
              än äldre, såsom anhöriga till barn och ungdomar med funktionsnedsättning,
              barn som är anhöriga, anhöriga till personer med psykisk ohälsa
              med flera. Man ska vara en resurs även när det gäller detta.
            </seg>
            <seg n="d222abf5">
              En sådan utvidgning av centrumets ansvarsområden utökar också
              själva centrumets arbetsuppgifter. Det skulle generera fler arbetsuppgifter,
              som jag ser det.
            </seg>
            <seg n="671f0304">
              Anledningen till att jag ställer frågan är att Kalmar län är
              ett av de län som har den allra lägsta andelen statliga arbetstillfällen.
              Det är inte irrelevant på något sätt. Det saknas huvudkontor för
              någon statlig myndighet i Kalmar län. Att det finns arbetstillfällen
              som handlar om akademiska jobb är viktigt även för Kalmar län.
              Nu har vi ett universitet på plats. Men arbetstillfällen är naturligtvis
              viktiga för att man ska stanna kvar efter sina universitetsstudier.
            </seg>
            <seg n="b4b01e63">
              Det förs en diskussion till och från om huruvida man kan flytta
              myndigheter eller om man ska lokalisera någon ny myndighet. Det
              är mycket enklare att lokalisera någonting som inte redan finns,
              någonting som ska lokaliseras, än att flytta någonting. Det vet
              vi allihop. Då tycker jag att det här är ett gyllene tillfälle
              att faktiskt passa på.
            </seg>
            <seg n="566d69fe">
              Det är en verksamhet i Kalmar län. Nu ska man samordna med andra
              delar, men det är ju inte ovanligt att man ser ett centrum som
              en möjlighet att samla en kritisk massa och också åstadkomma en
              god utveckling. Ska man permanenta verksamheten och förhoppningsvis
              också utöka den skulle det vara en fantastisk möjlighet för Kalmar
              län att få härbärgera en verksamhet som jag tror är viktig också
              för framtiden.
            </seg>
            <seg n="6526dfca">
              Jag hade en interpellationsdebatt med Mats Odell någon gång under
              2006 eller 2007 och diskuterade då möjligheten till statliga jobb.
              Det var en ganska lång interpellationsdebatt som jag inte har
              tid att upprepa här, men den avslutades i alla fall med att dåvarande
              statsrådet Mats Odell sade: Vi ska tänka på att de delar av landet
              som har låg andel av statlig verksamhet ska stå högt upp på listan
              när det nästa gång är aktuellt att flytta ut statliga jobb till
              olika delar av landet. Där tror jag att Kalmar län har goda förutsättningar
              att komma upp.
            </seg>
            <seg n="2b6309e4">
              Då känner jag att tillfället missas varje gång. Inte ens när
              vi sitter med en verksamhet med goda resultat som borde permanentas
              enligt Socialstyrelsens utvärderingar kan regeringen säga: Ja,
              det gör vi, och Kalmar har goda chanser.
            </seg>
          </u>
          <note type="speaker" n="c8220e21">
            Anf. 169 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-5" n="bfee5d6e">
            <seg n="883b0f2c">
              Herr talman! Jag är glad över att Lena Hallengren uppskattar
              den här verksamheten, som jag har varit angelägen om att starta.
              Anhörigas insatser är nämligen betydelsefulla och förtjänar att
              uppmärksammas. Och kunskapen om vad det innebär att vara anhörigvårdare
              behöver spridas över landet.
            </seg>
            <seg n="72355d02">
              Det var anledningen till att vi gav ett uppdrag med en utlysning.
              Alla fick komma in och ansöka om att etablera det här centrumet.
            </seg>
            <seg n="38f3c595">
              Det var då en första omgång på några år som vi naturligtvis ville
              utvärdera. Det betyder att utvärderingen har varit central för
              hur vi ska gå vidare. Men vi såg ett behov av att både samla kunskapen
              och sprida den. Det är anledningen till etableringen.
            </seg>
            <seg n="c71b8b28">
              Jag blev oerhört glad låt mig säga det när jag läste Socialstyrelsens
              utvärdering. Det är sällan man läser så positiva utvärderingar
              som den av kompetenscentrum för anhöriga och den av Svenskt Demenscentrum.
              Bägge får ett väldigt gott betyg för att de snabbt har kommit
              upp på banan och etablerat en verksamhet som verkligen bygger
              nätverk för kunskapsspridning och också fungerar väldigt väl när
              det gäller att samla in den relevanta kunskapen. Det är självklart
              en bra grund för hur arbetet ska gå vidare.
            </seg>
            <seg n="186cc35b">
              Lena Hallengren som själv har varit statsråd vet naturligtvis
              hur formerna ser ut och att det är i samband med budgetprocesser
              som man beslutar om en fortsättning.
            </seg>
            <seg n="3655371a">
              Det var viktigt att göra utvärderingen, att få den på bordet
              och veta att det här är en verksamhet som har varit lyckad. Jag
              kan väl ändå säga att det gavs en fingervisning när vi fattade
              ett beslut den 29 november 2011. Vi gjorde faktiskt precis det
              som Lena Hallengren efterfrågade, nämligen utvidgade uppdraget.
              Det är ett samarbete med Socialstyrelsen och Linnéuniversitetet.
              Man ska ha ett samarbete när det gäller ett nationellt utvecklingsarbete
              för stöd till barn i familjer med exempelvis missbruk, alltså
              barn som anhöriga.
            </seg>
            <seg n="3b516396">
              Det här är ett utvecklingsarbete som ska pågå under perioden
              20112014. Det ska också finnas en bas för kunskapsproduktion och
              kunskapsspridning. Linnéuniversitetet genomför det här uppdraget
              i samarbete med NkA. Det betyder att NkA faktiskt har fått ett
              utvidgat uppdrag att arbeta med mer än bara anhöriga till äldre,
              som ju det första uppdraget gällde.
            </seg>
            <seg n="22386a2c">
              Låt mig också säga att jag har stor förståelse för viljan att
              se till att det finns etableringar i Kalmar län. Jag har själv
              mitt barndomshem i Kalmar län. Jag har en sommarstuga där nere.
              Det är ett fantastiskt län. Jag är den första att hålla med om
              det. Men vi måste ta saker och ting i rätt ordning.
            </seg>
            <seg n="c64b1924">
              När det gäller den här typen av nätverk har etableringen egentligen
              skett i hela landet, men basen finns i Kalmar län. Det viktiga
              med de här kunskapsspridande organisationerna är att de verkligen
              fungerar organiskt och att det finns tillgång till dem i hela
              landet. Det har man lyckats med. Men basen ligger i Kalmar. Det
              är naturligtvis en fråga för partnerskapet, i händelse av en förlängning,
              var man vill förlägga verksamheten.
            </seg>
            <seg n="cb240603">
              Utvärderingen är som sagt fantastiskt bra. Det ger naturligtvis
              stora förhoppningar att det här ska kunna vara en verksamhet som
              fungerar väl också i framtiden, förutsatt att vi hittar budgetresurser
              för den.
            </seg>
          </u>
          <note type="speaker" n="6bcc8776">
            Anf. 170 LENA HALLENGREN (S):
          </note>
          <u who="Q3431836" xml:id="i-58a0b6fa2eea607a-5" n="c0f057a1">
            <seg n="bdd46101">
              Herr talman! Jag känner väl till att var en statlig verksamhet
              lokaliseras kan antingen avgöras av olika myndigheter, som ofta
              ser skäl till att vara så nära alla andra myndigheter som möjligt
              det är ju inte aktuellt i det här fallet, eftersom den inte är
              lokaliserad i Helsingfors men jag är ganska övertygad om att även
              statsrådets engagemang i frågan när det gäller lokalisering spelar
              roll. Det skulle förvåna mig mycket annars.
            </seg>
            <seg n="6f4f1e51">
              Om man utökar verksamheten och om man permanentar verksamheten
              skapar det trygghet i organisationen. Jag tycker faktiskt att
              det också är en gest mot ett län som har en väldigt låg andel
              statliga jobb. Jag tycker att det inte ska förringas. Om man kommer
              från Helsingfors eller bor i andra delar av Sverige med både många
              statliga myndigheter och många statliga jobb kanske den här frågan
              låter lite märklig och kanske lite futtig, om jag ska uttrycka
              mig så, men för ett län som har lite drygt 2,5 procents statliga
              jobb, en bra bit under snittet, spelar det roll. Det spelar roll
              om statsrådet har ambitionen att permanenta verksamheten eller
              inte.
            </seg>
            <seg n="6977a140">
              Statsrådet säger att det är en fråga om budgetmedel. Är då beskedet
              att i samband med nästa budget ska beslut fattas om en permanentning,
              eller hur ska jag tolka det svaret?
            </seg>
            <seg n="fa53be93">
              Jag har en annan fråga, som anknyter till forskningen. Vi väntar
              ju också på en forskningsproposition. Ett annat område som beskrivs
              i Socialstyrelsens utvärdering är just frågan om forskning och
              utveckling inom anhörigområdet som är relativt återhållsam, som
              de skriver. De skriver fortsättningsvis: Om forskning sker är
              den oftast teoretiskt inriktad. Nationellt kompetenscentrum Anhöriga
              vill försöka åstadkomma mer praktisk tillämpad forskning och att
              det skapas mer forskning inom området. Utvecklingen ska ske på
              ett mer systematiskt sätt och med vetenskapliga metoder. Det är
              av vikt att nå ut till forskare men också till den/dem som har
              forskningsanslag och kan bevilja medel.
            </seg>
            <seg n="4ad4caf1">
              Jag vill mest litet nyfiket ställa frågan om det här är någonting
              som statsrådet spelar in i forskningspropositionen. Äldreomsorgsfrågor
              över huvud taget och forskning på äldre är väl inte det som riktigt
              är prioriterat när man tittar på hur forskningsmedel används.
              Vi har ju tillfälle i forskningspropositionen att möjligen gemensamt
              kunna driva och peka på detta. Det är en fråga.
            </seg>
            <seg n="f8a78f12">
              De andra frågorna var alltså: Kan vi förvänta oss att i samband
              med budgeten få ett besked om verksamheten ska permanentas eller
              inte? Avser statsrådet att engagera sig i frågan om lokalisering?
            </seg>
          </u>
          <note type="speaker" n="af9ec202">
            Anf. 171 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-6" n="bfee5d6e">
            <seg n="70071aea">
              Herr talman! Mitt engagemang för anhörigfrågor tror jag har varit
              synligt och tydligt, inte minst genom att vi har etablerat det
              här centrumet. Sedan 2008 finns det på plats.
            </seg>
            <seg n="47e81599">
              Jag tror ändå att det är viktigt att säga att när man etablerar
              en ny verksamhet och har ett ansökningsförfarande är det betydelsefullt
              att titta på var det finns ett embryo till att kunna hantera den
              här verksamheten och ha en god kompetens. Nu har vi fått en utvärdering
              som säger att man har lyckats väldigt väl i Kalmar. Det finns
              från min sida självklart ingen ambition att flytta en verksamhet
              som är väl fungerande. Det jag säger är att det naturligtvis ibland
              är så att det inom ett partnerskap eller ett nätverk, som det
              här är, kan uppstå andra förhållanden som gör att verksamheten
              själv kan fundera på annan lokalisering. Det finns inga sådana
              ambitioner från min sida.
            </seg>
            <seg n="d2b06a57">
              Sedan är det så att man i samband med budgeten beslutar om vad
              man ska använda statsbudgeten till nästkommande år. Det är ingen
              nyhet. Det har Lena Hallengren varit med om ganska många gånger.
              Därför ska jag be att få återkomma.
            </seg>
            <seg n="d0f3d3df">
              Inriktningen när vi startade verksamheten var att vi såg att
              det fanns ett behov av det här. När vi i november 2011 gav ett
              utvidgat uppdrag innebar det att vi fortfarande såg att behovet
              kvarstod. Sedan är ingenting klart förrän det är klart. Vi får
              återkomma med närmare besked när vi har haft en budgetgenomgång
              och budgetförhandlingar.
            </seg>
            <seg n="32013a8a">
              Låt mig när det gäller forskningspropositionen som jag av förståeliga
              skäl inte har något svar på exakt vad den kommer att innehålla
              säga att behovet av forskning inom hela det sociala området naturligtvis
              är stort, inte minst av den praktiknära och verksamhetsnära forskningen.
              Vi har sett det här väldigt tydligt. Det är också anledningen
              till att vi har krokat arm med Sveriges Kommuner och Landsting
              när det gäller området evidensbaserad praktik inom socialtjänsten.
              Det är en gemensam överenskommelse som vi har haft under flera
              år, utvidgad efter hand, och som jag ser som väldigt betydelsefull
              just för att föra ned också forskningen och forskningens resultat
              till den praktiska vårdvardagen, anhörigvården och så vidare.
            </seg>
            <seg n="d9622413">
              Här finns en tydlig ambition uttalad att den kunskap som finns
              tillgänglig på respektive forskningsfält verkligen ska ned i myllan
              och kunna spridas. Kunskapscentrumen har en del i kunskapsspridningen,
              men det här är också ett bra sätt att sprida kunskap vidare. Det
              fortlöper väldigt väl. Vi har ett antal konferenser nu som är
              mycket välbesökta. Det är verkligen ett efterfrågetryck från socialtjänsten,
              vilket är väldigt glädjande.
            </seg>
          </u>
          <note type="speaker" n="68058e43">
            Anf. 172 LENA HALLENGREN (S):
          </note>
          <u who="Q3431836" xml:id="i-58a0b6fa2eea607a-6" n="c0f057a1">
            <seg n="2f500208">
              Herr talman! Jag vet inte riktigt hur långt vi kommer i den här
              diskussionen. Vi har inga delade meningar om huruvida ämnet är
              relevant och viktigt. Tvärtom, det är jätteviktigt. Jag vill verkligen
              berömma Maria Larsson för den här verksamheten. Om den är helt
              på plats kan vi diskutera, men den har i alla fall kommit i gång
              och den skulle kunna komma på plats.
            </seg>
            <seg n="8b27377e">
              Jag vill fortfarande veta: Är det så att i samband med nästa
              budget kommer det ett besked om huruvida NkA ska permanentas eller
              inte, eller ska man leva med detta ett par år framåt i tiden?
              Det är ändå inga stora pengar som vi talar om. Vi pratar om 10
              miljoner kronor till Nationellt kompetenscentrum Anhöriga och
              Svenskt Demenscentrum tillsammans. Det kan inte riktigt vara det
              som är den stora knäckfrågan. Kommer beskedet i samband med nästa
              budget?
            </seg>
            <seg n="ed3d10f1">
              Om det nu är så att Nationellt kompetenscentrum Anhöriga i konkurrens
              med andra har fått verksamheten till en början, har lyckats över
              all förväntan enligt utvärderingen, är i ett län som är underrepresenterat
              när det gäller statliga arbetstillfällen och man nu har hittat
              ett område där vi verkligen inte kan säga att ni ska få något
              för att vi ska vara snälla mot Kalmar utan det passar som hand
              i handsken att låta detta fortsätta vill jag fortfarande veta:
              Är Maria Larssons intentioner att verksamheten ska kunna hamna
              i Kalmar eller är det enkelt att säga att det är upp till samarbetspartnern
              att diskutera frågan? Jag vill veta om det finns ett stöd och
              en support hos äldreministern för att verksamheten ska permanentas
              i Kalmar.
            </seg>
          </u>
          <note type="speaker" n="341aaf9d">
            Anf. 173 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-7" n="bfee5d6e">
            <seg n="d4054c27">
              Herr talman! Det finns verkligen ett starkt stöd och en stark
              support för att anhörigfrågorna ska levandegöras och vinna spridning
              i hela vårt land och att det nätverksarbete som är så omfattande
              i dag faktiskt också kan fortsätta.
            </seg>
            <seg n="29fb1fef">
              Det är ganska mycket vi har gjort åt anhörigfrågorna för att
              lyfta anhörigas betydelse, inte minst förändrade vi också lagstiftningen
              där vi skrev att socialtjänsten ska erbjuda ett stöd åt den som
              har behov av stöd och hjälp för sina egna behov, inte för behoven
              hos den man vårdar.
            </seg>
            <seg n="e1eaa1b8">
              Den vägledning som sedan har tagits fram av Socialstyrelsen med
              anledning av lagstiftningsförändringen håller också på att vinna
              spridning. Allt det här sammantaget är viktigt, att vi ökar vår
              kunskap ytterligare om anhörigas förhållande.
            </seg>
            <seg n="45fe5133">
              Vi har nu ett uppdrag till Socialstyrelsen som jag tror också
              kan vara till gagn för att öka kunskapen om hur anhörigvårdares
              situation blir när man går in i ett sådant här åtagande. För mig
              är det viktigt att säga att den insats man vill ge av kärlek och
              omtanke som anhörigvårdare ska vi som samhälle ta emot och vara
              tacksamma för. Men alla ska känna att det bara är av fri vilja.
              Man ska aldrig känna sig tvingad.
            </seg>
            <seg n="c6ee16e3">
              Därför är det viktigt att öka kunskapen om anhörigvårdares situation.
              Därför fyller det nationella centrumet för anhörigvårdare en väldigt
              stor funktion. De har tillfört den kunskap som vi efterfrågade
              och eftersökte.
            </seg>
            <seg n="8c1b1595">
              Lena Hallengren kommer att få svar på alla frågor så småningom.
              Det kan jag garantera. Men ibland får man det inte riktigt på
              dagen och på studs.
            </seg>
            <seg n="e0806a3a">
              Tack för en bra debatt!
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="1ee94c17">
            20 § Svar på interpellation 2011/12:228 om personaltäthet i den
            privat utförda vården
          </note>
          <note type="speaker" n="d08228b5">
            Anf. 174 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-8" n="bfee5d6e">
            <seg n="deb38258">
              Herr talman! Peter Persson har frågat mig vad jag avser att göra
              för att undvika en försämrad kvalitet och lägre personaltäthet
              i den svenska välfärden.
            </seg>
            <seg n="03663261">
              Inledningsvis vill jag betona att regeringen har vidtagit kraftfulla
              åtgärder för att effektivisera kvalitetsarbetet inom äldreomsorgen
              såväl i enskild regi som i kommunal regi.
            </seg>
            <seg n="5dcafc76">
              Peter Persson framför att det förekommer systematiska kvalitetsskillnader
              i enskilt respektive offentligt driven äldreomsorg. Peter Persson
              anser också att höstens mediala uppmärksamhet kring bland andra
              Carema Care AB visat att det var angeläget att undersöka om vårdkvaliteten
              påverkades av i vilken driftsform äldreomsorgen gavs.
            </seg>
            <seg n="40c360cb">
              Hittills har den statliga tillsynen inte kunnat finna några systematiska
              kvalitetsskillnader mellan enskilt och kommunalt bedriven vård
              och omsorg om äldre. För en fördjupad analys har regeringen gett
              Socialstyrelsen i uppdrag att utreda denna fråga och rapportera
              till regeringen den 31 maj i år.
            </seg>
            <seg n="28df36a7">
              Socialstyrelsen jämför bemanning i enskilt respektive kommunalt
              drivna äldreboenden under åren 20082010 i sin Lägesrapport 2012
              och konstaterar att personaltätheten är ca 10 procent lägre i
              boenden som drivs av enskilda utförare jämfört med de kommunalt
              drivna. Socialstyrelsen har också i sin tillsyn av demensboenden
              riktat kritik mot bristande bemanning i såväl kommunalt som enskilt
              drivna boenden. Kritiken avsåg särskilt bemanningen nattetid då
              Socialstyrelsen bedömde att den inte var tillräcklig för att tillgodose
              de boendes trygghet och säkerhet. På uppdrag av regeringen ska
              Socialstyrelsen återkomma med kompletterande vägledning till de
              nationella riktlinjerna för vård och omsorg vid demenssjukdom.
              Regeringen inväntar myndighetens redovisning under våren 2012.
            </seg>
            <seg n="acf300ee">
              Den låga personaltätheten är anmärkningsvärd men innebär inte
              självklart sämre kvalitet. Kvalitet handlar inte bara om antal
              personer. Det handlar också om resursfördelning, effektivitet,
              ledarskap, kompetens och organisation. Inte minst är det viktigt
              att den äldre bemöts med respekt och kompetens. Kommunernas ansvar
              för kontinuerlig uppföljning av dessa komponenter, oavsett vilken
              utförare som bedriver verksamheten, måste både betonas och respekteras.
              Vi ser det därför som mycket angeläget att stödja kommunerna i
              detta arbete och ge dem förutsättningar att bedriva äldreomsorg
              av god kvalitet.
            </seg>
            <seg n="ac5fab50">
              Peter Persson utgår från hypotesen att vårdbolag som drivs av
              riskkapitalbolag håller lägre kvalitet, ofta på grund av just
              lägre personaltäthet. Jag vill påpeka att vi i dag inte har underlag
              för att fastslå detta samband. Jag vill understryka att en ökad
              valfrihet för den enskilde kräver att fler och olika aktörer har
              förutsättningar att etablera sig. Ökad mångfald av utförare kräver
              dock i än högre utsträckning att kommunerna uppfyller sitt ansvar
              gentemot sina medborgare i form av bra upphandling, uppföljning
              och egenkontroll. Jag skulle också gärna se att den icke vinstdrivande
              sektorn etablerar sig i större omfattning bland äldreomsorgens
              utförare.
            </seg>
            <seg n="1bbe464c">
              Uppföljning och kontroll är väsentlig för att uppnå en väl fungerande
              äldreomsorg. Den statliga tillsynen är ett centralt verktyg för
              att utveckla, granska och kontrollera kvaliteten i äldreomsorgen
              och är från den 1 januari 2010 samlad hos Socialstyrelsen. Myndigheten
              kan lämna kritik, begära åtgärder, lämna föreläggande med eller
              utan vite och stänga hela eller delar av verksamheten, oberoende
              av om verksamheten bedrivs i enskild regi eller i kommunal regi.
            </seg>
          </u>
          <note type="speaker" n="1b425156">
            Anf. 175 PETER PERSSON (S):
          </note>
          <u who="Q6043655" xml:id="i-849e63c0356f4aaa-0" n="bff31230">
            <seg n="3d899f47">
              Herr talman! Jag tackar naturligtvis Maria Larsson för svaret
              på min interpellation. Ytterst handlar interpellationen om de
              ord som var så frekventa bara för en kort tid sedan i vårt land:
              Koppargården, Carema, räntesnurror, vanvård, lämnad ensam att
              dö, personalen vågar inte meddela, riskkapital, Tallbohov.
            </seg>
            <seg n="ef74153c">
              Upprördheten var oerhörd, och med all rätt. De äldre har byggt
              upp vårt land, den välfärd vi har, och de omvandlas till lönsamma
              objekt. Vårdministern reagerar inte för att personalbemanningen
              är 10 procent lägre i de privata äldreboendena, utan säger med
              en fluffig beskrivning att personalen inte är viktigast.
            </seg>
            <seg n="e3fc2fa5">
              Det privata vårdbolaget rekvirerar skattemedel från murare, snabbköpskassörskor
              och bankirer som rätteligen betalar sin skatt för att den ska
              fördelas rättvist till välfärd. Du får medel för att anställa
              tio undersköterskor, men en låter du bli att anställa. De pengarna
              stoppar du i egen ficka. Om du är riktigt fiffig ser du till att
              göra en sådan konstruktion att du tvättar bort skatteeffekten.
              Du slipper också skatt på vinsten. Det är sannerligen en lysande
              affär.
            </seg>
            <seg n="877b4620">
              800 miljoner kronor i faktiska medel som skulle ha använts till
              verksamhet har man sparat in och omvandlat till vinst. Det hade
              räckt till 2 400 undersköterskor. Om BK Häcken i Göteborg hade
              haft 2 400 på sin hemmamatch hade de sagt att det är fullsatt.
              Alla var där! Så många undersköterskor har omvandlats till något
              annat.
            </seg>
            <seg n="3971d0ec">
              Tycker du att det är rimligt, Maria Larsson, att man kan rekvirera
              medel för att anställa tio men bara anställa nio? En tiondel av
              ersättningen används i direkt vinstuttag. Tycker du att det är
              rimligt?
            </seg>
            <seg n="91de33d0">
              90 procent av den privata vården i dag drivs ensidigt efter principen
              vinstmaximering. Tycker du att det är ett bra inslag i svensk
              äldreomsorg att 90 procent av vården drivs i direkt vinstmaximeringssyfte?
              De frågorna skulle jag gärna vilja få ett klargörande svar på.
            </seg>
          </u>
          <note type="speaker" n="f8b83415">
            Anf. 176 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-9" n="bfee5d6e">
            <seg n="f60b7e5e">
              Herr talman! Låt mig först säga att vanvård eller dålig kvalitet
              i äldreomsorgen aldrig kan accepteras. Äldre ska känna sig trygga
              med att när de behöver omsorgen och vården ska den finnas på plats.
              Skatt ska betalas i Sverige. Peter Persson vet mycket väl att
              vi har tillsatt en utredning som tittar på att förhindra den typen
              av skatteflykt som inte är någon nytt fenomen utan som också fanns
              under Peter Perssons partis regeringstid.
            </seg>
            <seg n="0344c3a0">
              Det är lite att måla världen svart och vit att säga att vanvård
              enbart kan förekomma när det finns en enskilt driven verksamhet.
              Jag vill påminna Peter Persson om att när vi fick se reportagen
              från äldreomsorgen i Piteå, demensboendet med låg bemanning, där
              det inte fanns någon personal nattetid, att det var fråga om ett
              kommunalt boende. När vi fick redovisningarna från Norrköping
              om ett förfärligt bemötande handlade det om kommunal omsorg.
            </seg>
            <seg n="b10fc89e">
              Vi har sett historiskt att vanvård kan uppstå i olika verksamheter,
              vare sig det är enskild verksamhet eller det är kommunal verksamhet.
              Lösningen heter inte kommunalt monopol. Lösningen heter möjlighet
              att jämföra, att öppet redovisa, hur kvaliteten ser ut. Men det
              har ni socialdemokrater aldrig brytt er om tidigare. Nu har vi
              fått ny och ökad kunskap tack vare att vi har infört öppna jämförelser
              och att vi har börjat fråga de äldre själva vad de tycker om kvaliteten.
              Plötsligt vet vi mycket mer än vi har någonsin gjorde under er
              regeringstid.
            </seg>
            <seg n="7714adbb">
              Nu har det varit möjligt att göra en tillsyn nattetid på 100
              demensboenden samtidigt. Det har skett tack vare den nya organisationen.
              Där har skett tillsyn på samma sätt i hela landet samtidigt.
            </seg>
          </u>
          <note type="speaker" n="c8caffb1">
            Anf. 177 PETER PERSSON (S):
          </note>
          <u who="Q6043655" xml:id="i-849e63c0356f4aaa-1" n="bff31230">
            <seg n="7939b865">
              Herr talman! Maria Larsson är ivrig att försvara de privata verksamheterna.
              Det finns inte ett uns av kritik mot att en tiondel av den ekonomiska
              ersättningen försvinner, tas ut i vinst det är helt okej.
            </seg>
            <seg n="c2faf05a">
              Jag vill påstå att det spelar roll vem som driver verksamheten.
              Jag vill påstå att motiven bakom att driva verksamheten spelar
              en avgörande roll. Inge Axelsson, som har en professur, har gått
              igenom 38 miljoner patientöden över hela världen. Han har ställt
              frågan: Hur blir slutresultaten när det gäller kvalitet, effektivitet
              och kostnadsutveckling när vården drivs med krav på vinst? Svaret
              är: genomgående sämre.
            </seg>
            <seg n="75399397">
              Jag tror att åtskilliga människor har kompetens och kvalifikation
              att själva göra denna värdering, utan ett omfattande forskningsarbete.
              Motivet i marknadens logik är nämligen att få ned kostnader och
              maximera din avkastning. När du bara har lokaler, människor och
              personal vet vi ju att det obönhörligen går ut över personalens
              arbetssituation, som många gånger är sämre ur arbetstidssynpunkt.
              Det gäller inte minst de plågor vi talade om kring de skandaler
              jag pekade på i mitt förra inlägg, när man inte vågar yttra sig
              om sin arbetsplats när man inte har rätten att yttra sig.
            </seg>
            <seg n="533ddaf1">
              Maria Larsson sitter i en regering som vill öppna välfärden för
              marknaden och ge marknaden möjlighet att storma in. För de kommuner
              som är socialdemokratiska och som inte har infört den så kallade
              valfrihetsreformen, lag om valfrihetssystem, vill Maria Larsson
              nu lagstifta. Hon vill tvångsprivatisera i hela landet. De kommuner
              som inte tar en tiondel av de ekonomiska resurserna och omvandlar
              i vinster ska tvingas att göra det. Fältropet är valfrihet, och
              valfriheten ska bestå i att två stora monopol inom vård- och omsorgsverksamheten
              som i dag håller på att lägga landet under sig ska få njuta frukterna
              av våra skattemedel och omvandla till vinster.
            </seg>
            <seg n="0c415f51">
              Det är oerhört att KD har vandrat så som man har gjort och att
              Maria Larsson inte ser det som något som helst problem att omvandla
              svensk äldreomsorg till vinstgeneratorer och monopolistiska vårdbolag,
              inte sällan ägda av riskkapital moget för försäljning. De gamla
              på auktion åter!
            </seg>
          </u>
          <note type="speaker" n="79337e23">
            Anf. 178 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-10" n="bfee5d6e">
            <seg n="01286ca7">
              Herr talman! Med Peter Perssons sätt att resonera skulle han
              försvara dålig vård bara den utförs i kommunal regi. Det är ju
              vad han säger: Om man håller den offentligt knuten får den vara
              hurdan som helst. Det var väl därför ni aldrig brydde er om att
              tillsyna ordentligt eller öppna upp för öppna jämförelser. Bara
              vården var knuten till kommunen var allt bra, och ingen vågade
              lyfta förlåten och titta efter under er tid.
            </seg>
            <seg n="16163bcc">
              För mig är transparens och öppenhet grundvärden. Det är därför
              jag tror på mångfalden och att det finns lite olika saker att
              välja på. Min och Peter Perssons syn på de äldres kapacitet att
              välja, och vilja att faktiskt ha något att välja på, skiljer sig
              också åt. Jag tilltror äldre människor möjlighet och kraft att
              råda över sina egna liv, medan Peter Persson vill att de ska stå
              med mössan i hand som de har fått göra förr och ta emot det som
              erbjuds av en enda vårdgivare.
            </seg>
            <seg n="8fa4d207">
              För mig är det centrala att vi har en äldreomsorg med god kvalitet.
              Det är min utgångspunkt. Jag tror att kvaliteten förbättras om
              det är flera som är idégivare till varandra, och det är den utveckling
              vi har sett. I dag har jag träffat Helsingforss äldreomsorgsinspektörer,
              och jag frågade dem just om de ser skillnad i kvaliteten på enskilt
              driven verksamhet och kommunalt driven verksamhet. De hade sju
              åtta års erfarenhet av sitt arbete, och de sade: Nej, det kan
              vi inte se. Det finns fantastiska kommunala boenden, och det finns
              de som har en väldigt dålig omsorg. Det finns fantastiska enskilt
              drivna boenden, och det finns de som inte håller måttet.
            </seg>
            <seg n="e706d32e">
              Det är inte där problemet finns. Problemet har legat i uppföljningen,
              fram till att den här regeringen satte ett system för god uppföljning
              och utvärdering fram till att vi satte systemet med lex Sarah,
              där vi säger att inte bara allvarliga missförhållanden ska uppmärksammas
              utan att till och med risk för missförhållanden ska uppmärksammas.
            </seg>
            <seg n="dad21d23">
              Jag tycker att Peter Persson ska ringa upp sina kolleger, Socialdemokraterna
              i Katrineholm och i Storuman, som säger: LOV har varit fantastisk
              därför att den har satt vår egen verksamhet i ett helt nytt ljus.
              Vi har kunnat förbättra vår egen verksamhet, och vi välkomnar
              mångfalden.
            </seg>
            <seg n="099b299d">
              Lyssna på kollegerna! Lyssna på Socialdemokraterna i Katrineholm,
              i Storuman och på väldigt många andra ställen! De har lite mer
              vidsynthet än Peter Persson uppvisar i denna debatt. Här är monopolkramandet
              det centrala, inte att äldreomsorgen ska innehålla en god kvalitet.
            </seg>
          </u>
          <note type="speaker" n="aa77a9d1">
            Anf. 179 PETER PERSSON (S):
          </note>
          <u who="Q6043655" xml:id="i-849e63c0356f4aaa-2" n="bff31230">
            <seg n="32fbbd45">
              Herr talman! Jag tror att den gamles längtan efter valfrihet
              handlar om att påverka inriktningen och omfattningen av den vård
              och omsorg som ges. Den kvaliteten handlar ytterst om dem som
              arbetar inom verksamheten om de är 9 eller 10, 90 eller 100, 900
              eller 1 000.
            </seg>
            <seg n="be82703d">
              Maria Larsson tycker att det inte är några som helst problem
              att 2 400 undersköterskor omvandlas till vinster i riskkapitalbolag.
              Var tionde krona som går till de privata verksamheterna det som
              egentligen skulle ha använts till personal försvinner i vinst!
            </seg>
            <seg n="fedad563">
              Sedan har du i sak fel när det gäller tillsynsverksamheten. Jag
              minns 2004, när den dåvarande socialministern Engqvist såg till
              att det anställdes skyddsombud, som de populärt benämndes. I Jönköpings
              län var det tre personer som arbetade med råd, stöd och uppföljning
              särskilt ur ett medborgarperspektiv. De jobbade ihop med pensionärsorganisationer
              och fångade upp opinion.
            </seg>
            <seg n="afd6fe0b">
              Jag kan upplysa Maria Larsson om att det i dag, när Socialstyrelsen
              har tagit över verksamheten, fortfarande är tre personer men de
              ska verka i Östergötlands, Kalmar och Jönköpings län. Ni har alltså
              kraftigt minskat den resurs som skulle följa upp och kontrollera
              äldrepolitiken. Det har väl också gått på skattesänkningarnas
              konto.
            </seg>
          </u>
          <note type="speaker" n="a58da62f">
            Anf. 180 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-11" n="bfee5d6e">
            <seg n="5129a926">
              Herr talman! Jag hörde Peter Perssons partiordförande Stefan
              Löfven säga bara för någon dag sedan att skattesänkningarna är
              något ni socialdemokrater accepterar, men Peter Persson kanske
              är av en annan mening. Det skulle vara väldigt intressant att
              få veta i så fall. Det skulle naturligtvis också vara intressant
              att veta varför Peter Persson inte har tagit kontakt med någon
              av sina kolleger som jag hänvisade till. Han vill inte ens svara
              på den frågan. Kanske är det så att Peter Persson är lite ensam
              i sitt parti om att stå för de åsikter som här framförs.
            </seg>
            <seg n="0fcf646f">
              Låt mig säga att tillsynen tillfördes mer resurser rejält mycket
              mer när vi satte den nya tillsynsorganisationen. Det är bara att
              läsa i budgeten. Sedan är det också så att jag är övertygad om
              att det finns en gräns för hur lite personal man kan vara. Jag
              tror att en hel del kommuner, kanske både socialdemokratiskt styrda
              och alliansstyrda, har en del boenden där man har för låg personalbemanning
              i den kommunala omsorgen. Jag tror även att det kan finnas enskilda
              verksamheter där det är för låg bemanning.
            </seg>
            <seg n="de76bbc8">
              Det är därför som vi nu har gett ett uppdrag till Socialstyrelsen
              att titta på hur man kan vägleda kommunerna bättre när det gäller
              bemanningsnivåer. Men bemanningen är en kvalitetsfaktor. Den är
              inte den enda, och låt mig återkomma till det.
            </seg>
            <seg n="e1672c2c">
              För några år sedan såg jag en sammanställning av kostnaden per
              kommun per hemtjänsttimme. En hemtjänsttimme var sju gånger dyrare
              i den dyraste kommunen än i den billigaste. Men de äldre tyckte
              inte att den var bäst i den dyraste kommunen där man hade mest
              personal.
            </seg>
            <seg n="45e4db5e">
              Det är flera faktorer som spelar in. Bemanningen är en den är
              inte oviktig men vi måste se att den goda kvaliteten skapas av
              komplexa system där många olika saker ingår. Det är den vi ska
              eftersträva. Och den kommer inte att bli som bäst med Peter Perssons
              monopolkramande, utan vi ska tillförsäkra de äldre en möjlighet
              att vara med och styra över sina egna liv, ha makt över sin egen
              vardag. De är beslutsföra och beslutskompetenta, och det måste
              vi faktiskt tillerkänna dem. Det hade jag hoppats att också Peter
              Persson skulle göra.
            </seg>
            <seg n="c3c2af12">
              Tack för debatten!
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="b2a72211">
            21 § Svar på interpellation 2011/12:251 om rätt till ledsagning
            vid grav synskada
          </note>
          <note type="speaker" n="6eea84ae">
            Anf. 181 Statsrådet MARIA LARSSON (KD):
          </note>
          <u who="unknown" xml:id="i-5a3d12ff273ca69e-1" n="bfee5d6e">
            <seg n="24f74ad3">
              Herr talman! Eva Olofsson har frågat mig vad jag avser att göra
              för att blinda och gravt synskadade personer inte av ekonomiska
              skäl ska tvingas avstå från ledsagarservice. Eva Olofsson vill
              också veta vilka åtgärder jag tänker vidta för att synskadade
              personer ska få ökad frihet att bestämma vad ledsagningen ska
              användas till samt vilka initiativ jag avser att ta för att tillgodose
              rätten till ledsagarservice för blinda och synskadade enligt lagen
              om stöd och service till vissa funktionshindrade, LSS. Slutligen
              frågar Eva Olofsson om jag avser att verka för en mer enhetlig
              och likvärdig tillämpning när det gäller ledsagarservice.
            </seg>
            <seg n="d2aa6e83">
              Lagen om stöd och service till vissa funktionshindrade, LSS,
              är en rättighetslagstiftning. Den som tillhör målgruppen i lagen
              och i övrigt uppfyller villkoren för att vara berättigad till
              någon av de i lagen tio angivna insatserna, av vilka en är ledsagarservice,
              har rätt till denna. Detta gäller givetvis oavsett vilken kommun
              eller vilket landsting personen är bosatt i. Skulle beslut om
              insatser avslås kan beslutet överklagas till förvaltningsdomstolen.
              För överklagande till kammarrätten krävs prövningstillstånd.
            </seg>
            <seg n="fae38d66">
              Att den enskilde som insatsen gäller har ett inflytande och ett
              medbestämmande över insatser som ges är givetvis något som ska
              eftersträvas i så stor utsträckning som möjligt. Att så ska vara
              fallet anges också i LSS. I den redovisning från Socialstyrelsen
              som Eva Olofsson nämner i sin interpellation, Ledsagning enligt
              LSS och SoL Kartläggning av kommunernas insatser 2010 som kom
              från Socialstyrelsen i mars 2011, konstaterar styrelsen att i
              nästan samtliga kommuner följs ledsagningen upp i dialog med den
              enskilde som fått ta del av insatsen. Detta är mycket positivt.
              Av rapporten framgår dock att det i inte ens hälften av kommunerna
              finns rutiner för att återföra den enskildes omdöme om ledsagningen
              till berörd ledsagare, och detta ser jag som viktigt att kommunerna
              skulle kunna utveckla. Det är särskilt viktigt när någon annan
              än kommunen utför tjänsten.
            </seg>
            <seg n="2c76a20d">
              Lagen om valfrihetssystem, LOV, bidrar till att öka möjligheten
              till självbestämmande och valfrihet för den enskilde. Detta är
              inte minst viktigt vad gäller en insats som ledsagning. Jag hoppas
              i framtiden att få se att många nya aktörer etablerar sig runt
              om i kommunerna och erbjuder kvalificerade ledsagningstjänster.
              Detta skulle också bidra till att synskadade personer i ökad utsträckning
              kan välja den service som de uppfattar som bäst.
            </seg>
          </u>
          <note n="88196b4e">
            Socialstyrelsen har till stöd för kommuner och landsting tagit
            fram en handbok och allmänna råd för handläggning och dokumentation
            för bland annat handläggning inom LSS. Socialstyrelsen ska enligt
            3 § förordning 2009:1243 med instruktion för Socialstyrelsen följa,
            analysera och rapportera bland annat om stöd och service till
            vissa personer med funktionsnedsättning genom statistikframställning,
            uppföljning, utvärdering och epidemiologiska studier.
          </note>
          <u who="unknown" xml:id="i-10c6e9291029b6de-1" n="bfee5d6e">
            <seg n="0b2fa3db">
              Flertalet kommuner erbjuder även ledsagning som insats inom ramen
              för socialtjänstlagen. I den nämnda kartläggningen av Socialstyrelsen,
              som Eva Olofsson refererar till, ges ingen enhetlig bild av ledsagningsinsatserna
              i riket, utan former, omfattning, villkor och begränsningar för
              ledsagningsinsatsen varierar.
            </seg>
            <seg n="bf9fb2d3">
              För att kunna erbjuda individuellt utformad ledsagning på lika
              villkor och med god kvalitet oavsett kommun bör, enligt Socialstyrelsen,
              större enhetlighet mellan kommunerna eftersträvas. Socialstyrelsen
              har nyligen lämnat sin rapport Tillståndet och utvecklingen inom
              hälso- och sjukvård och socialtjänst Lägesrapport 2012 till regeringen.
              I denna rapport konstateras bland annat vissa av de begränsningar
              som Eva Olofsson pekar på i sin interpellation.
            </seg>
            <seg n="afb1f9c5">
              Jag anser, i likhet med Eva Olofsson, att det är mycket otillfredsställande
              om den enskilde går miste om insatser enligt LSS på grund av brister
              i kommunernas förutsättningar att handlägga ärenden enhetligt
              och säkert.
            </seg>
            <seg n="2a5503e1">
              I november förra året svarade jag på en skriftlig fråga från
              Eva Olofsson som också rörde ledsagning för personer med synskador.
              Jag sade då att jag har för avsikt att följa de åtgärder som har
              vidtagits för att förbättra kommunernas möjligheter till enhetliga
              och säkra beslut. Jag vill betona att jag även fortsättningsvis
              kommer att följa utvecklingen inom detta område, bland annat när
              det gäller stöd som ges till personer med grava synskador.
            </seg>
          </u>
          <note type="speaker" n="0699a3c0">
            Anf. 182 EVA OLOFSSON (V):
          </note>
          <u who="Q4970993" xml:id="i-6c4f2b42f2190f8d-3" n="9e27e066">
            <seg n="a8f0706a">
              Herr talman! Jag får tacka statsrådet för svaret. Men det enda
              som jag kan utläsa av svaret på mina fyra frågor är att Maria
              Larsson ska följa hur ledsagningen utvecklas för människor med
              grava synskador. Då undrar jag om statsrådet inte kan vara lite
              mer konkret.
            </seg>
            <seg n="a35f8438">
              Jag vet att många människor som är synskadade, blinda eller dövblinda
              är väldigt intresserade av den här frågan. Några sitter faktiskt
              här på läktaren och lyssnar och har fått lyssna på två interpellationsdebatter
              innan.
            </seg>
            <seg n="99c4a99c">
              Synskadades Riksförbund har samlat in mer än 2 000 namn bakom
              uppropet att blinda och gravt synskadade ska omfattas av LSS och
              därmed få tillgång till den så viktiga insatsen ledsagarservice.
            </seg>
            <seg n="45778a77">
              Att vara gravt synskadad, blind eller dövblind innebär behov
              av stöd av någon annan person för att klara vardagen i boendet,
              klara utbildningar, klara sig på arbetsplatsen och på fritiden.
              Det behövs hjälp med orientering och förflyttning, att ta del
              av information och kunna kommunicera skriftligt.
            </seg>
            <seg n="049d6e62">
              Lagen om stöd och service till vissa funktionshindrade, LSS,
              har till uppgift att främja jämlikhet i levnadsvillkor och full
              delaktighet i samhället. Det är en hög ambitionsnivå. Med utgångspunkt
              i de egna önskemålen och intressena ska det vara möjligt att få
              stöd för att till exempel träffa vänner, delta i kultur- och fritidsaktiviteter,
              hälsa på sina barnbarn eller bara ta en promenad.
            </seg>
            <seg n="afb8d60b">
              En av insatserna som man kan få enligt LSS är ledsagarservice.
              Det är en service som ursprungligen utvecklades för människor
              med synskador men som har blivit en allmän form av stöd till personer
              med funktionsnedsättning. Men sedan en tid tillbaka har det blivit
              svårare just för personer med grava synskador att få sina ansökningar
              om ledsagarservice beviljade.
            </seg>
            <seg n="07b1b541">
              Allt fler kommuner anser inte att grav synskada längre ingår
              i de funktionsnedsättningar som gör att man har rätt till stöd
              enligt LSS. Den tolkningen har fått stöd i domstol, men andra
              förvaltningsdomstolar har en annan mening. Just nu beror det alltså
              på i vilken ort i Sverige man bor vilket stöd man får genom ledsagning
              eller, för att säga det rent ut, vilka möjligheter man får att
              leva ett självständigt och delaktigt liv.
            </seg>
            <seg n="6c13c821">
              Man kan i stället få ledsagning beviljad enligt socialtjänstlagen.
              En av nackdelarna med det är att det kan kosta rätt mycket pengar,
              till skillnad från insatserna enligt LSS som är avgiftsfria. Och
              för oss i Vänsterpartiet är det självklart att behovet ska styra
              vilka insatser som ska gälla.
            </seg>
            <seg n="8604a54c">
              Lika självklart är det att alla människor ska ha inflytande över
              sitt eget liv. Då är det orimligt, tycker jag, att det ska bero
              på vilken kommun man bor i om man som blind eller gravt synskadad
              får tillgång till ledsagarservice. Det är lite oroligt att det
              ska hänga på ens ekonomi om man ska ha möjligheter att leva ett
              självständigt och gott liv. Och det är oroande att det ibland
              är svårare för denna grupp att få ledsagning enligt LSS.
            </seg>
            <seg n="821099f4">
              Om kommuner och domstolar tolkar lagen på olika sätt måste det
              vidtas åtgärder för att personer som är blinda eller gravt synskadade
              ska få rätt till kostnadsfri ledsagarservice enligt samma premisser
              som LSS föreskriver. Jag vill därför ställa några frågor till
              Maria Larsson, och den här gången skulle jag vilja ha ett mer
              konkret svar som innehåller lite mer än det längre svaret som
              vi hörde nyss.
            </seg>
            <seg n="2c193699">
              Är statsrådet nöjd med situationen som den är? Finns det något
              som statsrådet anser behöver genomföras på nationell nivå? Vad
              avser statsrådet att göra för att blinda och gravt synskadade
              inte ska tvingas avstå från ledsagning av ekonomiska skäl?
            </seg>
          </u>
          <note type="speaker" n="d6ac5ad5">
            Anf. 183 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-12" n="bfee5d6e">
            <seg n="f6c2623a">
              Herr talman! Jag tackar Eva Olofsson för frågeställningarna.
              Det är av stor angelägenhetsgrad att diskutera denna fråga.
            </seg>
            <seg n="dc6c3af1">
              Det finns en utveckling som visar att insatsen ledsagarservice
              enligt LSS har minskat över tid. År 2006 var det 9 700 personer
              som kom i fråga för insatsen enligt LSS. Den senaste siffran jag
              har är 9 300 personer 2010. Det är alltså en minskning. Det är
              också 29 000 personer som får insatsen via socialtjänstlagen.
            </seg>
            <seg n="4acf5040">
              Sedan Eva Olofsson senast ställde sin fråga till mig i höstas
              har vi fått ytterligare underlag som visar på problem inom området.
              Socialstyrelsens lägesrapport 2012, som speglar 2011, fick jag
              för bara några veckor sedan. Det gör att vi inte till fullo har
              hunnit analyserat den än.
            </seg>
            <seg n="bcf41a17">
              Vi vet att lokala riktlinjer på LSS-området finns i endast fyra
              av tio kommuner. Det finns begränsningar i insatsen av lite olika
              slag i 25 procent av kommunerna. Det kan handla om begränsningar
              för vissa aktiviteter och geografisk begränsning. Det finns inget
              lagstöd för att införa denna typ av begränsningar inom ramen för
              LSS.
            </seg>
            <seg n="2a282635">
              Det upplevs som svårt från kommunernas sida att kunna rekrytera
              lämpliga ledsagare. I 25 procent av kommunerna ställer man inga
              specifika krav på ledsagarnas kompetens. Den enskilde kan inte
              heller alltid påverka valet av ledsagare.
            </seg>
            <seg n="e14cf329">
              Detta vet vi, och det finns nu ett samlat underlag inklusive
              den lägesrapport som jag mottog för några veckor sedan som vi
              behöver titta närmare på. Vi behöver överväga hur vi kan förbättra
              förutsättningarna för en ledsagarinsats som håller god kvalitet
              på lika villkor oavsett kommun.
            </seg>
            <seg n="e627553a">
              Socialdepartementet har också vid ett tjänstemannabesök fått
              muntlig information från Synskadades Riksförbund om hur de ser
              på detta och om vad problemen man har iakttagit från förbundets
              sida kan leda till. Sådan information är givetvis också värdefull
              för oss och för bedömningarna.
            </seg>
            <seg n="6dd6910c">
              Eva Olofsson frågar vilka initiativ jag avser att ta. Vi behöver
              utifrån det samlade underlag vi har fått från Socialstyrelsen
              överväga vilka åtgärder som kan vara effektiva att ta initiativ
              till och göra någon form av analys.
            </seg>
            <seg n="5f119732">
              Jag föreställer mig att vi kommer att ha behov av att ta en kontakt
              med Sveriges Kommuner och Landsting för att efterhöra hur de tänker
              arbeta för att få fram en enhetlighet och säkerhet i besluten
              om ledsagarservice för att den enskilde ska kunna känna sig trygg
              med att man får en enhetlig prövning och bedömning oavsett vilken
              kommun man bor i.
            </seg>
            <seg n="b6cbd28d">
              På Eva Olofssons fråga om jag avser att verka för en mer enhetlig
              och likvärdig tillämpning av ledsagarservice är mitt enkla svar:
              Ja.
            </seg>
          </u>
          <note type="speaker" n="484dc931">
            Anf. 184 EVA OLOFSSON (V):
          </note>
          <u who="Q4970993" xml:id="i-6c4f2b42f2190f8d-4" n="9e27e066">
            <seg n="5747a3fd">
              Herr talman! Det var ett något bättre svar än det jag fick på
              interpellationen. Socialstyrelsens lägesrapport 2012 som kom för
              några veckor sedan bygger på den rapport som var resultatet av
              det uppdrag regeringen gav Socialstyrelsen att göra en kartläggning
              av ledsagningen, och den kom i mars 2011 och har funnits ett tag.
              Det har alltså gått att se var bristerna finns. Jag är också säker
              på att SRF tydligt upplyste om det vid det möte som Maria Larsson
              talade om.
            </seg>
            <seg n="c3a081b5">
              Jag ska koncentrera mig på en fråga. Ledsagarservice enligt LSS
              är viktigt. Många människor får ledsagning genom socialtjänstlagen,
              och det kan bli väldigt dyrt. Det hänger på den egna ekonomin
              om man ska kunna promenera, gå till simhallen, gå på konsert eller
              fotbollsmatch, hälsa på vänner eller annat. 62 procent av kommunerna
              tar ut avgifter för ledsagning enligt socialtjänstlagen, och avgifterna
              varierar. De flesta tar betalt enligt hemtjänsttaxan. Där är taket
              1 712 kronor i månaden, vilket är ganska mycket. Ofta ligger hemtjänstavgifterna
              på 200 eller 300 kronor per timme.
            </seg>
            <seg n="93e3f78e">
              Hur många av oss skulle vilja betala 200 kronor för en timmes
              promenad eller 600 kronor för ett besök i köpcentrumet eller på
              stan? Vem har råd att betala både den egna och ledsagarens konsert-
              eller teaterbiljett plus kostnaden för ledsagningen?
            </seg>
            <seg n="699509aa">
              Vissa kommuner låter den som behöver stöd för att delta i olika
              aktiviteter betala både resor och eventuella inträden för såväl
              sig själv som ledsagaren, och det är rent ut sagt oanständigt.
            </seg>
            <seg n="26eb9a40">
              Det här betyder att man måste ha bra ekonomi för att kunna vara
              delaktig i samhället. Här behöver vi sätta ned foten ordentligt.
            </seg>
            <seg n="b06eceea">
              I svaret har statsrådet hänvisat till lagen om valfrihet, vilket
              statsrådet ofta gör. Det svarar dock inte på någon av frågorna:
              Hur ska vi komma till rätta med begränsningar som inte har stöd
              i lagen eller som ibland är alldeles orimliga? Hur ska vi komma
              till rätta med att en del kommuner sätter avgifter som i sig blir
              en begränsning av ekonomisk art?
            </seg>
            <seg n="279e23bd">
              Vi har haft aktiva förslag om att titta på nationella riktlinjer
              och om att utreda frågan om avgifterna.
            </seg>
            <seg n="fc3218e3">
              Räcker det att tala med SKL eller är statsrådet beredd att sätta
              ned foten ordentligt? Vi vet att många funktionsnedsatta inte
              har så bra ekonomi. Många har lägre inkomster och svårare att
              få jobb än andra. Ska man dessutom vara isolerad i sitt hem för
              att man inte har råd med ledsagning? Borde vi inte kunna vara
              överens om att ändra på det?
            </seg>
          </u>
          <note type="speaker" n="d27a9dbe">
            Anf. 185 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-13" n="bfee5d6e">
            <seg n="4377eb89">
              Herr talman! När vi av Socialstyrelsen begärde en genomgång på
              detta område fick vi en första rapport 2011. Det kan dock vara
              svårt att identifiera trender, och man kan behöva få saker belysta
              över något längre tid. Det är anledningen till att vi har inväntat
              lägesrapporten. Den understryker det som var synligt i rapporten
              2011. Det har skett förändringar, och det görs väldigt olika bedömningar
              i olika kommuner.
            </seg>
            <seg n="11809aa3">
              Jag tror dock att vi även fortsättningsvis behöver två typer
              av ledsagarservice, för även om man inte ingår i LSS-kretsen kan
              man ha behov av ledsagning. Att ledsagning också kan ges via socialtjänstlagen
              kommer nog att vara en nödvändighet också i framtiden.
            </seg>
            <seg n="e7f6b37c">
              Det är fyra kommuner av tio som har en avgiftsfri ledsagarservice,
              precis som Eva Olofsson nämner. Att prissättningen ser ut så har
              att göra med att vi har kommunalt självstyre. Det gäller alla
              taxor och avgifter.
            </seg>
            <seg n="98a87496">
              Jag vet inte om Eva Olofsson avser att sätta sig över det och
              säga att staten ska ta över eller vad som ligger i Eva Olofssons
              frågeställning. Det tror inte jag på. Jag tror på att man strävar
              efter en större enhetlighet också när det gäller taxesättning.
            </seg>
            <seg n="f7fdd48c">
              Vänsterpartiet och Kristdemokraterna finns representerade i nästan
              varenda kommun i Sverige och har därigenom stora möjligheter att
              påverka prissättningen och lägga den på en rimlig och överkomlig
              nivå.
            </seg>
            <seg n="502781dd">
              Lösningen på alla problem är inte alltid att staten ska överta
              ansvaret från kommunerna. Det kommunala självstyret är överenskommet
              sedan lång tid tillbaka och värnas av många, och då måste vi också
              beakta att det finns en viss självständighet när det gäller taxesättning.
              Här finns det dock möjligheter för oss som partier att verka och
              dessutom slå följe med andra partier. Jag tycker inte att man
              ska försumma att inse att det finns påverkansarenor på olika nivåer.
            </seg>
            <seg n="d3bf688d">
              Jag har redan svarat på frågan om jag avser att verka för en
              mer enhetlig och likvärdig tillämpning. Det gör jag. Jag tycker
              att det är bekymmersamt att det är så stora olikheter och att
              begränsningarna för ledsagning enligt LSS har kommit in i nästan
              hälften av Sveriges kommuner. När vi är klara med vår analys är
              det självklart att vi måste titta på vad som är det mest effektiva
              vi kan göra för att få förändringar till stånd. Jag tror att en
              del i detta kommer att vara att föra samtal med SKL som ju också
              har uppmärksammat problemet.
            </seg>
            <seg n="d273c855">
              En faktor som jag vill nämna och som kan vara viktig att ta hänsyn
              till när man diskuterar enhetlighet och säkerhet i kommunernas
              beslut är handläggarnas kompetens. Socialstyrelsen har pekat på
              det. LSS-handläggarna är ofta ensamma i sin roll. De kan ha svårt
              att få stöd i sitt arbete och de kan ha svårt att göra lagtolkningar.
              Det finns handböcker, men ibland finns de inte hos LSS-handläggarna.
            </seg>
            <seg n="ca97c74a">
              Det råder en kompetensbrist på många ställen. Det finns skäl
              att titta på om det är där problemet ligger när det gäller att
              bedömningarna blir så olika.
            </seg>
          </u>
          <note type="speaker" n="874842cc">
            Anf. 186 EVA OLOFSSON (V):
          </note>
          <u who="Q4970993" xml:id="i-6c4f2b42f2190f8d-5" n="9e27e066">
            <seg n="b35baaf1">
              Herr talman! Det vore intressant att höra vad det är mer konkret
              som står i lägesrapporten. Jag har tittat i den. Jag tycker att
              det står mycket mindre i den än i den omfattande kartläggningen.
            </seg>
            <seg n="5e443f8d">
              Socialstyrelsen har skrivit tydligt i sin sammanfattning i kartläggningen
              att ledsagning är en betydelsefull och ofta avgörande insats för
              ökad delaktighet i samhället för människor med funktionsnedsättning.
              Man skriver också att det borde vara en självklarhet för kommuner
              att erbjuda individuellt utformad ledsagning av god kvalitet.
              Vidare skriver man: För att kunna erbjuda individuellt utformad
              ledsagning på lika villkor med god kvalitet oavsett kommun bör
              större enhetlighet mellan kommunerna eftersträvas. Det håller
              ju Maria Larsson med om. Det är bra.
            </seg>
            <seg n="5aeea5cc">
              Jag tycker inte att det är rimligt att kommunerna sätter så olika
              avgifter när det är helt avgörande att man får hjälp av ledsagning
              för att man inte ska bli isolerad, sittande hemma utestängd från
              samhället. Annars får man sitta där eller bli beroende av anhöriga
              eller vänner.
            </seg>
            <seg n="ee9ce2e1">
              Vi har möjlighet att fundera över om det ska vara fri avgiftssättning
              eller inte. Vänsterpartiet har föreslagit ett tak när det gäller
              hemtjänsttimmar på 100 kronor. Det går att sätta ett tak här också.
              Det finns en maxtaxa, men 1 700 kronor i månaden är väldigt mycket
              för att man ska kunna röra sig ute i samhället, promenera och
              hälsa på vänner.
            </seg>
            <seg n="ac3b69d4">
              Det borde gå att fatta beslut om att man inte får tvinga folk
              att betala även ledsagarens resor och entréavgifter. Jag tycker
              att det finns nationella saker att göra och att det inte räcker
              med att säga att vi ska prata med SKL om detta.
            </seg>
            <seg n="6dae0428">
              Är Maria Larsson beredd att göra något på nationell nivå?
            </seg>
          </u>
          <note type="speaker" n="031c2985">
            Anf. 187 Statsrådet MARIA LARSSON (KD):
          </note>
          <u who="unknown" xml:id="i-0a7db16d7fd5da8a-14" n="bfee5d6e">
            <seg n="180636db">
              Herr talman! Låt mig först säga att LSS-lagstiftningen är unik
              i ett internationellt perspektiv. Det är en lagstiftning som vi
              ska vara stolta över och som vi ska vårda. Den kom till under
              den tidigare borgerliga regeringen. Det är en lagstiftning som
              vi har all anledning att värna och vårda. Ledsagning är en av
              tio delar av LSS.
            </seg>
            <seg n="908175dc">
              Frågan är mycket angelägen för mig. Vi har nu ett underlag från
              Socialstyrelsen som måste föranleda oss att analysera vad som
              är effektiva åtgärder att ta till.
            </seg>
            <seg n="9513a794">
              Mycket av problematiken ligger hos Sveriges kommuner. Man kan
              alltid fundera över om statlig reglering är det bästa sättet eller
              om man ska flytta uppgifter från den ena arenan till den andra.
              Jag tror inte att lösningen är att staten går in och tar ett tydligare
              ansvar just när det gäller detta.
            </seg>
            <seg n="7348f796">
              Vi kan stödja kommunerna i ett arbete där enhetligheten och rättssäkerheten
              blir större. Det vill jag försöka göra; det har jag uttryckt tydligt
              i den här debatten. Men jag kan inte i dag säga vilka som är de
              mest effektiva insatserna. Det ska vi titta på utifrån den rapport
              som vi fick för bara några veckor sedan. Jag ber att få återkomma.
              Det är det svar jag kan ge Eva Olofsson i dag. Med tanke på att
              lägesrapporten kom för bara några veckor sedan tror jag att det
              kan finnas förståelse för det. Tack för debatten.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="c591ea3b">
            22 § Svar på interpellation 2011/12:233 om regeringens relation
            till bankerna
          </note>
          <note type="speaker" n="497191a2">
            Anf. 188 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-35" n="bfee5d6e">
            <seg n="a54b9694">
              Herr talman! Peter Persson har ställt frågor till finansministern
              som rör bankers verksamhet. Han har efterfrågat mer konkreta försök
              att påverka bo- och sparräntor men även efterlyst förslag till
              ny eller ändrad beskattning av den finansiella sektorn. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg n="09a29d17">
              Sverige har etablerat ett ramverk för att stärka förutsättningarna
              för finansiell stabilitet i det finansiella systemet. Detta ramverk
              inkluderar ett förbättrat regelverk för finanssektorn, effektiva
              tillsynsstrukturer, krishanteringssystem och insättningsgarantiskydd.
            </seg>
            <seg n="0587aeb6">
              De fyra storbankerna redovisade ett sammantaget rörelseresultat
              på 77,6 miljarder kronor för helåret 2011. Under samma period
              steg bolånemarginalen, som den beräknas av Riksbanken, från 0,7
              procentenheter i början av 2011 till 1,2 procentenheter i slutet
              av året. Slutsatsen ligger nära till hands att av bankernas kunder
              har inte minst bolånekunderna bidragit till bankernas goda vinster.
              De höga vinsterna visar att det hade varit möjligt att bygga buffertar
              som gör bankerna och det finansiella systemet mer robust utan
              att vältra över kostnaderna på kunden.
            </seg>
            <seg n="82b50dc8">
              Regeringen har ingen avsikt att direkt styra över marknadens
              prissättning, vare sig det gäller finansiella tjänster eller andra
              tjänster. Regeringen avser däremot att verka för en effektiv konkurrens,
              bland annat genom att stärka konsumenternas ställning på finansmarknaderna.
              På det området har regeringen genomfört en rad åtgärder. Under
              den återstående delen av mandatperioden avser regeringen att särskilt
              fokusera på bland annat ökad transparens om kostnader med mera
              samt en tydligare gränsdragning mellan försäljning och rådgivning.
            </seg>
            <seg n="d3b52fc5">
              När det gäller frågan om beskattning är det riktigt att regeringen
              har ställt sig avvisande till förslaget om en finansiell transaktionsskatt.
              Regeringen anser att finanssektorn ska bära sin rättmätiga andel
              av kostnader och risker vid finansiella kriser. Att införa en
              finansiell transaktionsskatt är dock fel väg att gå, bland annat
              mot bakgrund av negativa effekter på den reala ekonomin. Det finns
              andra och bättre lämpade åtgärder för att hantera den finansiella
              sektorns risktagande och ansvar i samband med finansiella kriser.
              Regeringen har redan infört stabilitetsavgifter som betalas av
              bankerna och som innebär att bankerna själva bär kostnaderna för
              risker som de tar. Regeringen verkar även för att kapitaltäckningsreglerna
              ska få en utformning som säkerställer finansiell stabilitet, med
              hänsyn tagen till banksektorns storlek i förhållande till bnp
              och utan att försvåra gränsöverskridande tillsynssamarbete.
            </seg>
            <seg n="9c42593d">
              Vi kan inte utesluta behovet av ytterligare åtgärder även på
              skatteområdet. Det kan mot bakgrund av finanskrisen och det senaste
              årets mycket stora vinster i banksektorn övervägas om det krävs
              ytterligare åtgärder för bättre stabilitet och mot överdrivet
              risktagande. Det kan även övervägas om det inte är rimligt att
              bankerna lämnar ytterligare bidrag till samhället. Regeringen
              följer noga den fortsatta utvecklingen.
            </seg>
          </u>
          <note type="speaker" n="dd7ec011">
            Anf. 189 PETER PERSSON (S):
          </note>
          <u who="Q6043655" xml:id="i-849e63c0356f4aaa-3" n="bff31230">
            <seg n="5fa365c7">
              Herr talman! Jag tackar Peter Norman för svaret. Interpellationen
              var ursprungligen ställd till finansminister Anders Borg, men
              jag har respekt för att Peter Norman har tagit över svaret.
            </seg>
            <seg n="b8f34109">
              Skälet till att jag interpellerade Anders Borg är att man ibland
              får känslan av att Anders Borg uppträder med Bertolt Brechts dramatiska
              toner om banksektorn. Brecht sade: Vad är det största brottet
              att råna en bank eller att äga den?
            </seg>
            <seg n="1734b231">
              Många människor i vårt land har med rätta blivit djupt upprörda
              över att bankerna vägrar sänka främst bolåneräntorna när det finns
              marginaler och att det på lönekontot inte utgår någon ränta. Men
              till bankdirektörerna utgår flotta bonusar, fantasifulla konstruktioner
              för att fylla på lönekuvertet, omfattande lyxboende och andra
              excesser som vi alla har kunnat skåda.
            </seg>
            <seg n="ba383fa2">
              Nästan alltid rycker Anders Borg men också Peter Norman ut med
              en mycket radikal samhällskritik. Men sedan återvänder de till
              Finansdepartementet med alla de instrument som man förfogar över
              som regeringsmakt. Då blir det ingenting. Det blir bara prat rakt
              ut. Det enklaste är väl att byta bank, säger Peter Norman, och
              överlämnar ansvaret till konsumenten som ska ägna någon dag åt
              att göra jämförelser och ränna runt och förhandla.
            </seg>
            <seg n="70cea758">
              Peter Norman, du träffar de fyra storbankerna vid så kallade
              rundabordsträffar. Jag tycker att det skulle vara mycket intressant
              att få reda på vad ni säger där. Framför du den kritik som du
              och Anders Borg framför i den samhälleliga debatten? Vad svarar
              de? Vad drar du för slutsats av svaren? Tycker de om kritiken?
              Eller kan det möjligen vara så att de tackar snällt och säger:
              Vi förstår att ni måste skälla lite där ute. Men vi är väl sams
              här inne?
            </seg>
            <seg n="405d42ab">
              Det skulle vara utomordentligt intressant att höra Peter Normans
              beskrivning av dessa konferenser och stämningsläget.
            </seg>
            <seg n="4a61af50">
              Det skulle också vara intressant att höra om denna upprördhet
              över bankernas vinstmaximering är i överensstämmelse med möjlig
              handling. Skulle du kunna tänka dig att medverka till att uppmana
              och stödja andra bolagsformer än vinstmaximering inom banksektorn?
              Tycker du att det skulle vara en bra utveckling? Är du beredd
              att delta i den samhälleliga debatten för att inleda en sådan
              process mot någon annan styrning än en ren vinstmaximering för
              en sådan viktig samhällelig infrastruktur som bankerna utgör?
            </seg>
            <seg n="a8105350">
              Nu ska det bli mycket spännande att få en rapport från rundabordssamtalen.
            </seg>
          </u>
          <note type="speaker" n="5193cfef">
            Anf. 190 LARS JOHANSSON (S):
          </note>
          <u who="Q3373277" xml:id="i-fe5171eadb02c609-1" n="f69d80fd">
            <seg n="415c27ba">
              Herr talman! Jag kan fortsätta på det spår som Peter Persson
              har i sin interpellation.
            </seg>
            <seg n="444b13ed">
              Jag tänkte börja med frågan om kapitaltäckningsgraden som också
              varit uppe till diskussion. Det har framförts kritik från Anders
              Borg och Peter Norman mot att bankerna går fram för hårt och kräver
              ökad kapitaltäckningsgrad i stället för att göra någonting åt
              räntemarginalerna för bolånekunderna.
            </seg>
            <seg n="54cc2ec2">
              Detta är ett stort problem, inte minst för småföretagen. Det
              har nämligen visat sig att det framför allt i glesbygd men också
              på andra hål har blivit allt svårare för småföretagare att låna
              pengar av bankerna. Bankerna har hänvisat till att de måste bygga
              upp sin egen kapitaltäckningsgrad i stället för att låna ut till
              företag.
            </seg>
            <seg n="e5497266">
              När man tittar vidare på hur det ser ut inom den statliga verksamheten
              kan jag konstatera att Fouriertransform, som är ett statligt ägt
              bolag med ungefär 3 miljarder, har till uppgift att låna ut pengar
              till småföretag. Det skapades i samband med fordonskrisen för
              några år sedan. Detta företag har enligt regeringens skrivelse
              till riksdagen ett avkastningskrav på 1015 procent på sitt kapital.
              Det är precis det som diskussionen har handlat om. Av de 3 miljarder
              som riksdagen ställde till förfogande har bolaget lånat ut ungefär
              300 miljoner kronor, och det har skett på sådana villkor som har
              gjort att företagen i många fall har sagt att de lika gärna kan
              gå till banken som att gå till denna fond eftersom de har ungefär
              samma villkor. Ibland har detta företag till och med ännu hårdare
              krav på återbetalning.
            </seg>
            <seg n="6b86e615">
              Vad är då poängen med detta resonemang? För mig blir slutsatsen
              följande: Precis som Peter Persson säger har regeringens företrädare
              i dessa frågor utåt en agenda och kritiserar bankerna. Men där
              man själv har möjlighet att agera på ett annat sätt än vad bankerna
              gör så gör man inte det. Man ställer orimliga krav genom dessa
              höga avkastningskrav även på de egna företagen som har till uppgift
              att låna ut pengar som ska ge möjlighet att få fart på det svenska
              näringslivet och inte minst på småföretagen.
            </seg>
            <seg n="aa725ec2">
              Här borde regeringen använda sig av de instrument som man själv
              förfogar över och också tillse att man går före och visar på marknaden
              vad som ska göras för att få fart på Sverige i stället för att
              öka på kapitaltäckningsgraden till orimliga nivåer samtidigt som
              orimliga utdelningar görs, vilket de olika bankerna också gör
              inte minst till sina aktieägare, och det tycker jag att man ska
              kritisera hårt.
            </seg>
            <seg n="aae02735">
              Peter Norman säger i interpellationssvaret: De höga vinsterna
              visar att det hade varit möjligt att bygga buffertar som gör bankerna
              och det finansiella systemet mer robust utan att vältra över kostnaderna
              på kunden.
            </seg>
            <seg n="9af69634">
              Det är väl kunden som betalar, antingen genom en liten ränta
              på sina pengar eller genom hög ränta på det som man behöver låna?
              Det är alltså kunderna som får betala även det.
            </seg>
            <seg n="323b9b11">
              Det skulle vara intressant att höra Peter Norman utveckla resonemanget
              om hur staten ska kunna gå före med de instrument som man förfogar
              över.
            </seg>
          </u>
          <note type="speaker" n="176409bf">
            Anf. 191 HANS ROTHENBERG (M):
          </note>
          <u who="Q378195" xml:id="i-2af0c72df0c791de-0" n="ff264e61">
            <seg n="07d67384">
              Herr talman! Bankernas nyckelroll i det finansiella blodomloppet
              kan inte på något sätt förringas. Det ömsesidiga beroendeförhållandet
              mellan banker och deras omvärld ställer särskilt stora krav på
              ansvarstagande. Därför har alliansregeringen verkat aktivt för
              att skapa ett bättre regelverk i Sverige.
            </seg>
            <seg n="f3cb16fd">
              Erfarenheten från den senaste krisen för några år sedan visar
              att bankerna inte hade tillräckliga kapitalbuffertar. Detta skapade
              en extra sårbarhet i den svenska ekonomin då Sverige har den tredje
              största finanssektorn i förhållande till bnp i Europeiska unionen.
              Man har dessutom flera stora banker som har gränsöverskridande
              verksamhet. Detta gör att Sveriges utsatta position ställer större
              krav på säkerhetsmarginaler för att säkra finansiell stabilitet.
            </seg>
            <seg n="2e06735e">
              Riksdagen röstade därför för regeringens förslag om en skärpning
              av bankernas kapitaltäckningskrav. Detta ställer dock krav på
              att bankernas anpassning till de nya reglerna inte innebär en
              övervältring av kostnader på kunderna.
            </seg>
            <seg n="f23b3a77">
              En sak är säker, nämligen att alla kriser inte kommer att kunna
              upptäckas och förebyggas. Mycket tyder på att instabiliteten finns
              inbyggd i själva de finansiella systemen.
            </seg>
            <seg n="0a9a6306">
              Därför är min fundering med anledning av interpellationen vilka
              problem som Socialdemokraterna vill lösa genom ett införande av
              en EU-skatt på finansiella transaktioner.
            </seg>
            <seg n="b67c92e5">
              Dyrare och krångligare betalningar och transaktioner löser knappast
              de akuta och djupa problem som EU i dag står inför med stora budgetunderskott,
              stigande statsskulder och krympande konkurrenskraft. Högre skatter
              på investeringar leder till mindre investeringar och färre nya
              jobb i Europa.
            </seg>
            <seg n="89f18ce4">
              EU-kommissionen har i sina egna analyser konstaterat att skatten,
              om den skulle införas, kan komma att minska bnp i Europa med 12
              procent. Och högre kostnader för finansiella tjänster riskerar
              att föra kostnaden vidare in i alla andra sektorer och branscher.
              Det här begränsar konkurrenskraften. Det begränsar möjligheten
              till nya jobb. En sådan utveckling skulle vara olycklig för den
              sköra tillväxt som just nu råder i Europa.
            </seg>
            <seg n="4a9601c6">
              En EU-skatt riskerar att leda till att stora delar av de internationella
              transaktionerna och investeringskapitalet flyr bort från EU till
              länder som inte har någon liknande skatt. Utflyttad finanshandel
              leder inte till mindre spekulation, snarare tvärtom. Om transaktioner
              flyr från Europa kan de i stället flytta till delar av världsekonomin
              där transparens och regleringar är sämre än i vår del av världen.
            </seg>
            <seg n="1d399a6c">
              Då kan man undra: Vilken nytta har man av en sådan transaktionsskatt?
              Vad har man vunnit, utöver att barnet åkte ut med badvattnet?
            </seg>
          </u>
          <note type="speaker" n="855d4858">
            Anf. 192 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-36" n="bfee5d6e">
            <seg n="3e1bd527">
              Herr talman! Jag diskuterade ett mycket snarlikt ämne med Peter
              Persson för en vecka sedan här i kammaren. Då var temat från Peter
              Perssons sida att jag och finansministern skäller och pratar mycket
              men kommer inte med några konkreta förslag. Då ägnade jag mitt
              första interpellationsinlägg på fyra minuter åt att räkna upp
              28 förslag som var konkreta och aktiva. Sedan var tiden ute, och
              jag hann inte göra mer fast jag hade punkter kvar på listan.
            </seg>
            <seg n="31569f64">
              I och med att jag tycker att Peter Persson är en trevlig, jovialisk
              prick vill jag inte genera honom med att upprepa denna uppräkning.
              Jag nöjer mig med att säga att det går att titta i riksdagsprotokollet
              för att se åtminstone 28 förslag som vi har genomfört.
            </seg>
            <seg n="e63de9e9">
              När det gäller rundabordssamtalen tror jag att jag kommer att
              göra Peter Persson besviken. Jag har haft två rundabordssamtal
              under min tid som finansmarknadsminister. De är, tror jag, planlagda
              en gång i halvåret. På grund av sjukdom blev det inget första
              halvåret 2012, och två ägde rum 2011. De ägnas mest åt att diskutera
              rapporter som är beställda av undervegetationen, så att säga,
              som heter Finansmarknadskommittén.
            </seg>
            <seg n="bfac9c88">
              En rapport som har diskuterats är till exempel en analys av kreditvärderingsinstituten.
              Det har varit problem med rådgivare och försäljare i den finansiella
              sektorn. Just nu har de fått i uppdrag att utreda möjligheten
              att på ett konsumentvänligt sätt göra fondavgifterna mer begripliga
              för konsumenten. Det är den typen av frågor som behandlas allmänt
              vid runda bordet, så mer hemligt än så är det inte.
            </seg>
            <seg n="d8e2165e">
              Andra bolagsformer är en väldigt intressant fråga. Jag tror att
              det är värt att diskutera och eventuellt gräva lite i och analysera
              den fristående sparbanksfunktionen. Jag tror att det finns ett
              värde i lokal information för kreditgivning. Jag tycker att det
              är tråkigt att det finns allt färre fristående sparbanker i Sverige.
            </seg>
            <seg n="d3c78512">
              Vad jag har fått förklarat för mig är att de ofta upplever en
              mycket stor administrativ börda i form av nya EU-bestämmelser,
              vilket gör att de får svårt att klara sig. Jag skulle gärna vilja
              forska lite mer i det där, för jag tycker att det är ett värde,
              som Peter Persson mycket riktigt säger, med fler typer av bolagsformer.
              Jag avvisar absolut inte det. Som ett exempel skulle det vara
              intressant att kontrollera vari själva problemet ligger, varför
              fristående sparbanker inte etablerar sig med tanke på att de är
              så få.
            </seg>
            <seg n="2921f7bd">
              Jag förstod inte riktigt Lars Johanssons synpunkt om kapitaltäckning.
              Vi har nu aviserat att dra upp kapitaltäckningen till i princip
              Europas högsta. Jag förstod inte om Lars Johansson tyckte att
              det var bra eller dåligt. Jag tycker att det är bra för stabiliteten,
              för annars står skattebetalarna för väldiga risker i det finansiella
              systemet.
            </seg>
            <seg n="5f072db3">
              När det gäller Fouriertransform tycker jag att det ligger helt
              utanför den här debatten, som handlar om vårt förhållande till
              bankerna. Jag kan återkomma om detta, men det tarvar en debatt
              i sig.
            </seg>
            <seg n="ec13a705">
              Sedan tror jag att Lars Johansson har läst fel i interpellationssvaret.
              Jag skriver: De höga vinsterna visar att det hade varit möjligt
              att bygga buffertar utan att vältra över kostnaderna på kunden.
              Kunden har ju fått betala, och det hade inte behövt hända. Det
              kanske var en dålig formulering i svaret. Jag tror att vi har
              samma uppfattning där.
            </seg>
            <seg n="5ab9187d">
              Jag förstod inte heller om Lars Johansson tycker att det är fel
              att vi kritiserar utdelningarna. Där tror jag också att vi har
              samma uppfattning. Jag tycker att det är bra att både jag och
              Lars Johansson, och andra, då och då är kritiska mot utdelningspolitiken.
            </seg>
          </u>
          <note type="speaker" n="1df950cc">
            Anf. 193 PETER PERSSON (S):
          </note>
          <u who="Q6043655" xml:id="i-849e63c0356f4aaa-4" n="bff31230">
            <seg n="14e761fa">
              Herr talman! Jag vill först uttrycka en djup tacksamhet till
              Peter Norman för att han inte ånyo läser upp de 40 punkterna,
              ty det hade varit en smula generande för honom att lösa bankkrisen
              genom att utbilda skolungdomar i ekonomi. Kanske skulle en del
              av utbildningsinsatserna ha satts in mot bankdirektörerna.
            </seg>
            <seg n="2a53452b">
              Vid rundabordssamtalen tar man alltså bara emot rapporter. När
              man träffar de fyra bankerna som är nästan identiska i sin behandling
              av kunder, kostnader, räntor och marginaler hade det då inte varit
              ett utomordentligt tillfälle att tala med bankerna med samma tonläge
              som när Rapports eller Aktuellts kameror är på eller när Dagens
              Nyheters reporter är framme? Då sitter ni och tar emot rapporter.
              Ni säger till enskilda konsumenter av banktjänster i Jönköping
              eller Skillinge att de ska ta itu med bankerna. Men när landets
              finansmarknadsminister har dem på plats sitter han och tar emot
              rapporter.
            </seg>
            <seg n="f0664835">
              Dessutom säger han: Ja, det är intressant att få andra ägarinslag.
              Vi har ett samhälleligt ägarinslag, som är 100 procent i SBAB,
              och där kan staten genom ägardirektiv verka för att den banken
              ges en annan situation på konkurrensmarknaden. Det gör ni inte.
              Ni vill sälja ut den, fast ni har inte stöd i riksdagen. I Nordea
              har ni krympt ägarandelen så att det inte är samma kraft, men
              också där hade det kunnat vara ett annat skick än den rena vinstmaximeringen.
            </seg>
            <seg n="438c0509">
              Sedan har jag både läst och hört särskilt Anders Borg, men jag
              tror också Peter Norman, tala om att banksektorn är underbeskattad.
              I interpellationen ställer jag frågan som Peter Norman inte svarar
              på. Han värjer sig för en beskattning inte till EU utan en gemensam
              beskattning av kanske finansiell omsättning på europeisk nivå
              till medlemsländerna, som vi socialdemokrater är öppna för att
              diskutera. Helst skulle man naturligtvis ha det på global nivå.
              Det har tydligt framkommit här att det inte är aktuellt.
            </seg>
            <seg n="dfc2f82b">
              Det skulle vara intressant att veta: Vad är det för typ av beskattning
              som Peter Norman kan tänka sig eftersom den finansiella sektorn,
              banksektorn, är underbeskattad? Det skulle vara utomordentligt
              fint att få ett sådant besked i dag, för annars fortsätter den
              här debatten. Då får vi mötas om 14 dagar igen och konstatera
              att Moderaterna bara pratar men visar ingen handling. Jag är outtröttlig,
              Peter Norman. Vi kan ses oavsett tidpunkt här var fjortonde dag
              till 2014, för sedan hoppas jag att det är slut.
            </seg>
          </u>
          <note type="speaker" n="31293e3c">
            Anf. 194 LARS JOHANSSON (S):
          </note>
          <u who="Q3373277" xml:id="i-fe5171eadb02c609-2" n="f69d80fd">
            <seg n="6a0fffab">
              Herr talman! Jag får väl se om jag ska interpellera finansmarknadsministern
              om Fouriertransform längre fram. Jag kan ändå konstatera, vilket
              var min poäng, att i och med att staten själv med sitt eget företag
              som sysslar med att låna ut pengar, riskvilligt kapital, har höga
              avkastningskrav ger det en bild av att bankerna väl också ska
              ha höga avkastningskrav. Det är den kopplingen jag menar att man
              kan göra när man resonerar kring de här frågorna.
            </seg>
            <seg n="0b3bdfbe">
              Vi är väl ändå överens om, vilket står i interpellationssvaret,
              att rörelseresultatet för de stora bankerna var väldigt gott under
              föregående år, över 77 miljarder kronor, och att det naturligtvis
              är kunderna som har skapat den vinsten genom att de har betalat
              räntor eller inte fått några räntor på sina pengar. Det är ju
              den marginalen som har skapat den stora vinsten i bankerna.
            </seg>
            <seg n="74aa4784">
              Jag är självklart av uppfattningen att vi ska ha en bra kapitaltäckningsgrad.
              Men det jag ville peka på för finansmarknadsministern är att problem
              har uppstått.
            </seg>
            <seg n="ae1e41c9">
              När man pratar med företagare runt om i landet får man veta att
              de har problem i dag. Bankerna ställer väldigt hårda krav på säkerhet
              när de ska låna ut pengar, framför allt i glesbygden, där fasta
              tillgångar har ett lägre värde än i till exempel Helsingfors och
              andra storstadsregioner. Det innebär att de får svårigheter att
              klara de krav som ställs. Då har bland annat bankerna framfört
              just att vi har stora krav på att höja kapitaltäckningsgraden
              och att de därför inte har möjlighet att ta de riskerna.
            </seg>
            <seg n="3f31d308">
              Det stoppar upp investeringsviljan i landet. Det är det problemet
              som detta skapar. Då får man också bedöma om det går för fort
              att lyfta upp kapitaltäckningsgraden i relation till de problem
              som uppstår på utlåningsmarknaden.
            </seg>
          </u>
          <note type="speaker" n="9ad6b94f">
            Anf. 195 HANS ROTHENBERG (M):
          </note>
          <u who="Q378195" xml:id="i-2af0c72df0c791de-1" n="ff264e61">
            <seg n="e8f4c60a">
              Fru talman! Den här interpellationen och den efterföljande interpellationen,
              som rör kundernas ställning på bankmarknaden, går lite grann in
              i varandra. Det handlar i stor utsträckning om diskussionen att
              kunden ofta hamnar i ett underläge. Det är detta som ger anledning
              till både finansministern och finansmarknadsministern att höja
              tonläget.
            </seg>
            <seg n="22c16872">
              Det är något som man i möten med människor, i våra valkretsar,
              möter stor uppskattning för. Äntligen är det någon från regeringen
              som vågar höja rösten mot de aktörer som de flesta människor har
              en mer eller mindre frivillig relation till.
            </seg>
            <seg n="9fcbb3d9">
              Det är svårt att inte ha en bankrelation i dag. De flesta transaktioner
              sker inte genom kontanter utan sker via banksystemen. Den flexibilitet
              som kunden önskar finns inte alltid i de systemen. Det är väldigt
              lätt att ta ett snabblån, ett kortlån, men det är inte lika lätt
              att med samma bank byta leverantör.
            </seg>
            <seg n="e04f6b91">
              Det handlar väldigt mycket om en ömsesidig respekt som måste
              finnas. Bankerna måste ha respekt för kunden i livets alla cykler.
              Det är ett ansvar som bankerna behöver visa för att få den respekten
              tillbaka.
            </seg>
            <seg n="13d578d1">
              Att finansmarknadsminister Peter Norman höjer rösten är ordets
              makt. Och ordets makt det vet vi som står i den här kammaren är
              understundom fantastiskt stor.
            </seg>
            <seg n="ad4a2fc3">
              Det handlar inte om någon dubbel agenda. Jag tycker snarare att
              man ska säga att agendan är att ha människan i fokus. Det är en
              ganska sympatiskt enkel agenda.
            </seg>
          </u>
          <note type="speaker" n="a84231e8">
            Anf. 196 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-37" n="bfee5d6e">
            <seg n="77c409e6">
              Fru talman! Till Peter Persson beträffande rundabordssamtalen
              som svar på din enkla fråga: Nej, det är ett dåligt forum för
              att diskutera med bankerna. Om man har talat till banker under
              ett antal år, som jag har gjort, vet man att när banker sitter
              i ett rum med andra banker, då säger de ingenting. De säger absolut
              ingenting, i och med att de är rädda för att säga något som kommer
              konkurrenten till del.
            </seg>
            <seg n="ebe688a1">
              Ska man tala med banker, då ska man tala med dem en och en. Jag
              kan lova Peter Persson att varken jag eller Anders Borg är speciellt
              populära hos bankcheferna. De håller inte med oss. De tycker att
              vi har en kritik som är orättvis och orättfärdig, att vi inte
              har med saken att göra och liknande.
            </seg>
            <seg n="45c4caf7">
              Rundabordssamtal är alltså inte bra. Ska man tala med banker,
              som ett litet råd på vägen: Ta dem var och en för sig! Ta dem
              inte i klump, för då kommer det inte att fungera!
            </seg>
            <seg n="a25255a5">
              I mångt och mycket inbillar jag mig att vi är hyfsat överens
              om många saker inom banksektorn. Låt oss ta upp det som vi antagligen
              inte är överens om: SBAB och Nordea.
            </seg>
            <seg n="0b7f4af6">
              Vi har gjort det Peter Persson vill att vi ska göra. Vi har sänkt
              avkastningskraven på SBAB, så de är nu ungefär mindre än hälften
              av avkastningskraven på affärsbankerna. Trots detta gör SBAB väldigt
              liten vinst. Min bedömning är att om SBAB skulle sänka sina räntor,
              då skulle man gå med ett minusresultat.
            </seg>
            <seg n="eaa45e73">
              Då kommer frågan: Hur ska vi förklara detta för EU, som kommer
              att säga att det är statsstödsubvention? Jag tror inte att det
              är på det sättet en bra bankmarknad utvecklas. En bra bankmarknad
              utvecklas genom att man ger goda konkurrensvillkor. Vår analys
              är att konkurrensen fungerar bristfälligt på grund av att kunden
              är i underläge.
            </seg>
            <seg n="671998b4">
              Det är vår analys. Därför försöker vi stärka kunden. Vi försöker
              tvinga säljaren, producenten, att vara mer transparent och försöker
              göra det lättare att byta bank.
            </seg>
            <seg n="6ccf4b26">
              Vad gäller beskattningen: Finansiella tjänster är undantagna
              från moms. En transaktionsskatt skulle i praktiken innebära en
              skatt på pensioner som skulle överflyttas till Bryssel, i och
              med att pensionsfonderna är de i särklass mest aktiva på de finansiella
              marknaderna. Pensionärer skulle betala till byråkraterna i Bryssel.
              Det är ingen bra idé.
            </seg>
            <seg n="1a67f0fe">
              Det finns andra skatteformer som är tänkvärda och möjliga, till
              exempel något som heter FAT, Financial Activities Tax, eller andra
              typer av skatter. Om vi ser att det fortfarande blir stora vinster
              till banksektorn måste vi naturligtvis överväga detta eller på
              andra sätt se till att marknaden fungerar bättre.
            </seg>
            <seg n="ada65dbc">
              Jag har varit väldigt tydlig med att jag tycker att Nordeas 15-procentiga
              avkastningsmål är orealistiskt. Det säger jag som finansmarknadsminister
              men också som företrädare för ägarandelen i Nordea. Jag har förklarat
              varför: Om man till exempel kommer till en ledning och säger Jag
              har ett projekt som jag tror ger 14 procents avkastning, då säger
              ledningen nej till det, eftersom det inte når upp till de avkastningskrav
              som finns.
            </seg>
            <seg n="dafee5e6">
              Här har jag varit mycket tydlig, vilket har gett stora reaktioner,
              inte bara från Nordea utan från andra ställen. Men här skulle
              jag vilja höra andra. Jag skulle gärna vilja ha med Peter Persson
              i debatten. Jag har aldrig hört Peter Persson säga att det är
              orättvist avkastningsmål. Jag skulle uppskatta om han sade det,
              om inte annat så i dag.
            </seg>
          </u>
          <note type="speaker" n="82e1b8bc">
            Anf. 197 PETER PERSSON (S):
          </note>
          <u who="Q6043655" xml:id="i-849e63c0356f4aaa-5" n="bff31230">
            <seg n="b8f2a196">
              Fru talman! Peter Norman tycker att det är olämpligt att tala
              med företrädare för de fyra storbankerna när de sitter tillsammans,
              eftersom ingen säger något då. Säger ingen något, då kan ingen
              höra något heller. Men det verkar som om de har kapacitet att
              förmedla sig mellan varandra, eftersom villkoren nästan med exakthet
              överensstämmer ut mot kund.
            </seg>
            <seg n="4122dbc8">
              Då hade det väl rimligen varit möjligt för Sveriges finansmarknadsminister
              att föra en diskussion med sektorn. Men jag har tidigare konstaterat
              att Moderaterna försöker prata om samhällsproblem som man har
              full kapacitet att ta itu med.
            </seg>
            <seg n="b8abf34b">
              I ett eller ett och ett halvt års tid har jag hört framför allt
              Anders Borg och nu också Peter Norman säga: Banksektorn är underbeskattad.
              När får vi propositionen? När kommer förslaget till riksdagen?
            </seg>
            <seg n="f31f355f">
              Sedan säger han att avkastningskravet för Nordea är orimligt
              och att han inte kan påverka det fullt ut. Då blir logiken att
              göra sig av med allt ägande.
            </seg>
            <seg n="df00b39b">
              Det hänger inte ihop, Peter Norman. Det är så uppenbart. Ni står
              för en samhällsmodell och en samhällssyn där marknad och vinstmaximering
              är det logiska tillståndet. De människor som drabbas och påverkas
              tycker inte detsamma. Därför har ni en verbal formuleringskonst
              och kritik men en avsaknad av politik för innerst inne ogillar
              ni inte vad som händer.
            </seg>
          </u>
          <note type="speaker" n="b550a920">
            Anf. 198 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-38" n="bfee5d6e">
            <seg n="c0600909">
              Fru talman! Jag måste ägna en del av denna tid åt att svara på
              Lars Johanssons inlägg senast.
            </seg>
            <seg n="02a1f917">
              Jag håller med om att en hög kapitaltäckning kan leda till problem
              och kreditåtstramning. Det aviserade vi också när vi lade fram
              vårt förslag om ny kapitaltäckning som vi gjorde i samarbete med
              Socialdemokraterna, vilket jag uppskattar mycket.
            </seg>
            <seg n="1bf8cb0b">
              Vi måste alltså se till att bankerna är bättre rustade för finansiella
              kriser. Det gör vi genom att lyfta kapitaltäckningen. Där var
              vi överens med Socialdemokraterna och Miljöpartiet.
            </seg>
            <seg n="1a8987b8">
              Vi sade då också att om detta leder till en kraftig kreditåtstramning
              så måste vi kunna diskutera att senarelägga starten av kapitaltäckningen.
              Jag är helt överens med Lars Johansson om att detta kan bli ett
              problem. Man kan hoppas och tro att om det blir ett kraftigt problem
              så kommer det att påverka Sverige i makroekonomisk mening, och
              då kommer förmodligen centralbanken, Riksbanken, att korrigera
              räntan av detta skäl. Jag håller dock med om att detta är ett
              problem.
            </seg>
            <seg n="2e0a6da4">
              Sedan tycker jag att jag och Peter Persson har identifierat var
              vi är oense. Jag tycker att det är bättre att vi politiker försöker
              få marknaden att fungera. Peter Persson tycker att det är bättre
              att staten ska vara en aktör och gå före. Här kan vi tycka olika.
            </seg>
            <seg n="20b7aad0">
              Det finns ju ekonomiska system som har drivit det här långt.
              När man har tyckt att bilar inte fungerat särskilt bra eller varit
              dyra har man gjort egna bilar Trabant, Lada och vad de nu heter.
              De länder som har valt det systemet har det inte gått så bra för.
            </seg>
            <seg n="02066809">
              Jag tror att det är bättre att vi hyllar en gammal hederlig svensk
              modell och ser till att marknaderna fungerar. Gör de inte det
              ska politiken användas för att i detta fall stärka konsumenten,
              göra producenten mer transparent och minska problemen med att
              byta bank.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="0e1da54b">
            23 § Svar på interpellation 2011/12:249 om kundernas ställning
            på bankmarknaden
          </note>
          <note type="speaker" n="0ff87caa">
            Anf. 199 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-39" n="bfee5d6e">
            <seg n="58650bc0">
              Fru talman! Bo Bernhardsson har frågat mig vilka ytterligare
              åtgärder jag är beredd att vidta för att stärka allmänintresset
              och kundernas ställning på den svenska bankmarknaden.
            </seg>
            <seg n="3c2f0372">
              Konsumenten ska kunna känna sig trygg på bankmarknaden. Detta
              gäller i alla situationer när konsumenten kommer i kontakt med
              banker och andra finansiella företag, vare sig det handlar om
              att spara till en buffert, låna till en bostad eller planera inför
              pensionen. Ett grundläggande problem är dock att konsumenterna
              och de finansiella företagen möts på en ojämn spelplan. Konsumenterna
              befinner sig i ett underläge, och därför arbetar regeringen med
              att stärka deras ställning. Regeringen har till exempel gett Finansinspektionen
              ett kraftigt ökat anslag för övervakning och tillsyn av finansiella
              företag. Finansinspektionen och Konsumentverket ser också över
              marknaden för rådgivningstjänster inom ramen för sin löpande tillsyn,
              bland annat eftersom gränsdragningen mellan försäljning och rådgivning
              behöver bli tydligare.
            </seg>
            <seg n="6b720d36">
              Regeringen har även inlett ett samarbete med branschen och forskare
              för att komma fram till hur information till kunderna, till exempel
              om avkastning, risk och avgifter, ska redovisas på ett tydligare
              och mer lättbegripligt sätt.
            </seg>
            <seg n="25351302">
              För att stärka konsumenternas kunskaper om vad olika finansiella
              tjänster och produkter innebär satsar regeringen 5 miljoner kronor
              per år på utbildningssatsningar i Finansinspektionens regi. Det
              är också glädjande att området privatekonomi från och med hösten
              2011 har förtydligats i de nya läroplanerna för grundskolan och
              motsvarande skolformer samt i det ämnesinnehåll som alla elever
              i gymnasieskolan läser.
            </seg>
            <seg n="d7e992c1">
              För att stärka kundernas ställning på bankmarknaden är det också
              viktigt med ökad rörlighet. Det ska vara enkelt att byta bank,
              förvaltare och att välja bort dyra fonder och försäkringsprodukter.
              Ökad rörlighet pressar de finansiella företagen att erbjuda alla
              kunder bättre villkor och är ett led i att förbättra konkurrensen
              på finansmarknaden. Regeringen har som del i arbetet med att öka
              rörligheten bland annat tillsatt en utredning för att se över
              flytträtten av försäkringssparande. Betänkandet från den utredningen
              är planerat till juni.
            </seg>
            <seg n="cd29db37">
              Låt mig också betona att regeringens hållning är att det är bankerna,
              inte skattebetalarna, som ska bära kostnaderna för de risker som
              bankerna tar. Det är således inte fråga om att riskerna har socialiserats,
              som interpellanten framställer det. Syftet med stabilitetsavgiften
              har varit just att eventuella stödåtgärder i första hand finansieras
              av kreditinstituten själva. Finanskriskommittén, som regeringen
              tillsatte förra året, kommer bland annat att föreslå ett system
              för hur denna avgift ska kunna riskdifferentieras. Detta är just
              för att avgiftens storlek ska avspegla hur stor risk det enskilda
              institutet tar.
            </seg>
            <seg n="bc835ffb">
              Regeringen har också föreslagit att kapitaltäckningskraven för
              de svenska storbankerna ska skärpas. Mer motståndskraftiga banker
              gör att systemet som helhet blir mer robust och att riskerna för
              bankernas ägare blir mindre och ägarnas vinstkrav kan sänkas.
              Det är därmed inte rimligt att bankerna använder förslaget om
              högre krav på kapitaltäckning som förevändning för att belasta
              sina kunder med exempelvis högre bolånemarginaler. Regeringen
              har gett Finansinspektionen i uppdrag att övervaka bankernas anpassning
              till de nya reglerna, däribland hur bolånemarginalerna utvecklas.
              Finansinspektionen kommer att publicera en första sådan rapport
              i mitten av maj.
            </seg>
            <seg n="aeaa9b1c">
              Regeringen vidtar alltså ett flertal åtgärder för att stärka
              konsumentens ställning på finansmarknaden och vi följer noga den
              fortsatta utvecklingen. Vi fortsätter att arbeta för att konsumenten
              ska känna sig trygg på finansmarknaden.
            </seg>
          </u>
          <note type="speaker" n="75414de0">
            Anf. 200 BO BERNHARDSSON (S):
          </note>
          <u who="Q3374789" xml:id="i-82daf3d44e5f8990-0" n="8ef51941">
            <seg n="d76f4ad7">
              Fru talman! Jag börjar med att tacka för svaret från statsrådet.
              Jag ska inledningsvis säga att vi är överens om ganska mycket.
              Jag kan inte ta ställning till huruvida vi är överens om de 28
              punkterna eller hur många av dem vi är överens om, men det är
              i varje fall en hel del som vi är överens om. Det gäller både
              avsikterna att förbättra informationen och att öka kapitaltäckningskraven
              på bankerna.
            </seg>
            <seg n="d4ce53b5">
              Sedan är det en annan sak att vi inte vill att de ökade kraven
              ska vältras över på kunderna eller att det ska gå ut över utlåningen.
            </seg>
            <seg n="c4adbd01">
              Jag tror till och med att vi är överens om vad som ska hända
              om en systemviktig bank fallerar. Där är vi ganska ensamma i Europa
              om att tycka att staten i det läget ska kunna gå in och ta över
              banken till marknadspris.
            </seg>
            <seg n="15a8d857">
              Allt är vi dock inte överens om, och det är därför vi har den
              här debatten. Det vi inte är överens om är var fokus i fortsättningen
              ska ligga. Regeringen och finansmarknadsministern uppehåller sig
              mycket vid att man ska rätta till obalansen på marknaden genom
              att stärka kunderna med hjälp av information och utbildning.
            </seg>
            <seg n="8e3a6b63">
              Här finns det faktiskt en röd tråd från den tidigare finansmarknadsministern
              Mats Odell. Han och jag hade en interpellationsdebatt där han
              uppehöll sig mycket vid att vi skulle starta en folkbildningskampanj
              för att lära människor hur bankerna fungerar och att genomskåda
              avgifter och information. Detta är ett huvudnummer också på Peter
              Normans åtgärdslista. Det är kunderna som ska stärkas med hjälp
              av information och lära sig se igenom vad som är svårt att se
              igenom.
            </seg>
            <seg n="959f1df3">
              Man ser framför sig hur dubbelarbetande ensamstående föräldrar
              med hjälp av studiecirklar och utbildning ska försöka sätta sig
              in i hur den här marknaden fungerar.
            </seg>
            <seg n="d7d21dc0">
              Faktum är ju att den finanskris som vi nyligen har upplevt uppstod
              bland annat därför att inte ens de som ska begripa sig på finansmarknaden
              gjorde det. Inte ens bankdirektörerna visste i själva verket vad
              som pågick på deras banker. Detta var en av anledningarna till
              att vi fick finanskrisen. Man visste inte var riskerna fanns.
            </seg>
            <seg n="c5935c68">
              Nu ska kraven ställas på medborgarna, på kunderna. Där är tyngdpunkten
              i regeringens agerande fel. Kunderna ska sätta sig in i hur bankernas
              produkter i själva verket ser ut och värdera de olika erbjudandena.
            </seg>
            <seg n="f6dd0409">
              Jag såg en diskussion i en morgonsoffa i tv för inte så länge
              sedan. Jag ska återkomma till den i nästa inlägg. Där sade Peter
              Norman att det gällde för kunderna att byta bank och använda sig
              av detta. Då sade reportern ungefär så här: Ska man ta ledigt
              en vecka för att sätta sig in i hur det fungerar och vilka erbjudanden
              som är bäst?
            </seg>
            <seg n="2b67ff31">
              Min bild av människors frihet eller vad vi vill åstadkomma är
              en annan. Vissa saker ska bara fungera. Det är politikernas uppgift
              att se till att strömmen kommer genom de två hålen i väggen och
              att bankerna är att lita på. Man ska inte lägga alltför mycket
              ansvar på medborgaren själv som ska lära sig välja och ägna massor
              av tid åt det. Jag tycker i stället att medborgarna ska kunna
              ägna tid åt sin familj, att åka skidor och att läsa romaner.
            </seg>
          </u>
          <note type="speaker" n="55bdd202">
            Anf. 201 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-40" n="bfee5d6e">
            <seg n="b2c2baa5">
              Fru talman! Låt mig börja så här. Det som jag tycker har byggt
              Sverige starkt är 1842 års folkskolereform och Gripenstedts insats
              som finansminister. Det är ABF i stor utsträckning och det är
              ansvarsfulla fackförenings- och arbetarrörelseledare som såg till
              att vi inte hade en massa konflikter i Sverige på 00- och 10-talet.
              Och så är det en utbildningstradition som har lett till vårt höga
              välstånd.
            </seg>
            <seg n="5b4b53dd">
              Jag trodde aldrig att jag skulle få höra en hög företrädare för
              Socialdemokraterna ironisera över folkbildning i finansiella sektorn.
              Men så är det tydligen.
            </seg>
            <seg n="0df14a69">
              Vi säger att det är tre spår. Kunden ska stärkas. Banken ska
              tvingas bli tydligare, och det ska vara enklare att byta bank.
            </seg>
            <seg n="7f52fffa">
              Vi har gett Finansinspektionen resurser som de inte kunnat drömma
              om för några år sedan, som i reala termer är nästan dubbelt så
              mycket som de fick under den tid som Socialdemokraterna satt i
              regeringen. Detta handlar om att stärka tillsynen och tilliten
              för att kunderna ska känna att bankerna är ordentliga institut.
              Det är precis det som Bo Bernhardsson själv föreslår.
            </seg>
            <seg n="8cdb9175">
              Sedan har vi sett till att bankerna ska ha högre kapitaltäckning
              än man i princip har i något annat land i Europa. Det handlar
              om att bankerna själva ska stå för en större del av kakan direkt
              genom att egna pengar ska gå åt när man får en finanskris.
            </seg>
            <seg n="4a8a2bfa">
              Detta måste väl ändå vara någonting som är bra. Jag delar inte
              synen att det är kunden som får bördan. Däremot är kunden viktig
              i en marknad, som bankmarknaden är.
            </seg>
            <seg n="94a55370">
              Vi kan läsa grundkurser i nationalekonomi eller företagsekonomi.
              Om marknaden ska fungera på ett bra sätt krävs det att säljare
              och köpare har ungefär samma information om produkten. Det är
              det som saknas, tycker jag, i finanssektorn.
            </seg>
            <seg n="eef219f8">
              Finanssektorn är väldigt skicklig på att konstruera nya och mer
              komplicerade produkter, och kunden hinner inte riktigt med. Är
              det så kan det inte vara en strategi att kunden inte ska få hjälp
              att genomskåda produkterna, tvärtom. Jag tror att det här är en
              framtidsfråga för breda befolkningsgrupper. Man måste förstå och
              lära sig att genomskåda förslag i den finansiella sektorn. Det
              är möjligt att man inte behöver samma typ av utbildning eller
              kunskap när man köper andra produkter, men i finanssektorn tror
              jag att det är extra viktigt.
            </seg>
          </u>
          <note type="speaker" n="bea3503c">
            Anf. 202 BO BERNHARDSSON (S):
          </note>
          <u who="Q3374789" xml:id="i-82daf3d44e5f8990-1" n="8ef51941">
            <seg n="7e94c882">
              Fru talman! Jag skulle inte drömma om att vara motståndare till
              folkbildning. Den har naturligtvis en stor och viktig roll i den
              demokratiska strukturen självklart. Men det finns områden där
              det är mer eller mindre lämpligt att förlita sig på folkbildningen.
            </seg>
            <seg n="e679581d">
              Det är klart att vi ska ha bättre information till kunderna.
              Det är klart att kunderna, så gott det går, ska sätta sig in i
              hur de här systemen fungerar och hur produkterna ser ut. Men vad
              jag säger är att regeringen har för mycket fokus på det och för
              lite på annat. Det är avvägningen och balansen i detta som jag
              vänder mig mot.
            </seg>
            <seg n="3ff85dd9">
              Ni lägger en väldig börda på människor. Det gäller inte bara
              på det här området. Vi får ha den diskussionen en annan gång,
              men människor ska liksom ägna alltmer av sin tid åt att försöka
              genomskåda vad privata aktörer sysslar med och göra bra val. Jag
              menar att det i grunden är politikernas uppgift att just lägga
              en bra grund för detta, inte minst på bankmarknaden.
            </seg>
            <seg n="e26ca62d">
              För nästan ett år sedan hade jag en interpellationsdebatt med
              Peter Norman. Det handlade om privatiseringen av Nordea, eller
              utförsäljningen av aktier i Nordea. Det var en affär som Ebberöds
              bank hade kunnat vara ganska stolt över. Det var ingen bra affär,
              om jag säger så. Då svarade Norman mig så här: Frågeställaren
              antyder att staten genom att sälja bolag frånhänder sig möjligheten
              att styra utvecklingen på ett antal viktiga områden. I det här
              fallet var det bankmarknaden.
            </seg>
            <seg n="b9e3d91d">
              Ja, jag inte bara antydde det, utan det var faktiskt vad jag
              påstod.
            </seg>
            <seg n="ace77c6c">
              Där skiljer vi oss också i uppfattning. Jag tror att man kan
              göra både och. Man kan agera både som en ägare och som en stark
              aktör och med andra medel förbättra marknadens funktionssätt.
            </seg>
            <seg n="95c510ed">
              Men det som gjorde att jag ställde den här interpellationen var
              just debatten i morgonsoffan jag såg på tv. Där lät Peter Norman
              lite annorlunda än i interpellationsdebatten med mig för ett år
              sedan. Då fick Norman frågan: Varför inte använda bankerna, som
              staten ändå har ett ägande i? Peter Norman sade inte: Nej, det
              ska vi inte göra. Vi ska sälja ännu mer, eller vi ska sälja ut
              SBAB. Han sade: Vi är aktiva på Nordeas bolagsstämma, men vi äger
              bara 12 procent i Nordea och kan därför inte göra så mycket. Så
              var det. Dessutom sade Peter Norman: Vi ställer bara hälften så
              höga avkastningskrav på SBAB som privata ägare gör på sina banker.
            </seg>
            <seg n="9a8d0f1b">
              Jag uppfattar det som ett erkännande av möjligheten att faktiskt
              använda ett statligt ägande för att styra eller sätta en standard
              på bankmarknaden. Det gäller informationen också, att man kan
              ge bra information. Men det gäller inte bara information, utan
              det gäller även att man naturligtvis kan bidra till en bättre
              konkurrens och pressade räntemarginaler. Det innebär att man kan
              göra något i stället för att skälla på bonusarna hela tiden. I
              de företag man äger har man ju möjligheten att sätta en standard,
              att man inte ska ha bonusar. Eller hur?
            </seg>
            <seg n="562ec1b0">
              Jag uppfattade det som lite glädjande den där morgonen, som att
              Peter Norman hade flyttat sig i viss utsträckning när det gäller
              det här med att ägandet kan användas.
            </seg>
            <seg n="4dbd30a7">
              Det är väl det som den här interpellationsdebatten från min sida
              går ut på. Vi är inte oense om att det är viktigt att förbättra
              informationen absolut inte. Men när det gäller balansen tycker
              jag att regeringens åtgärder är för mycket inriktade på att kunden
              måste ta sitt ansvar, folkbilda sig och så vidare och för lite
              inriktade på de andra möjligheterna.
            </seg>
          </u>
          <note type="speaker" n="62a26c5d">
            Anf. 203 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-41" n="bfee5d6e">
            <seg n="5743e97a">
              Fru talman! Då förstår jag bättre, och jag har full respekt för
              den synpunkten.
            </seg>
            <seg n="64f1d7b0">
              Jag vill ägna åtminstone en del av den här tiden till Nordea.
              Jag och Bo Bernhardsson har olika uppfattningar om huruvida staten
              ska äga Nordea eller inte och hur mycket. Det kan vi diskutera.
              Där är interpellationerna bra.
            </seg>
            <seg n="f41d4ac0">
              Men den utförsäljning som gjordes av Nordea gjordes av opolitiska
              tjänstemän i Regeringskansliet de är ofta underbetalda jämfört
              med hur det är i den privata sektorn. De gjorde den utförsäljningen
              på absolut bästa sätt.
            </seg>
            <seg n="673dd820">
              De lyckades skruva ned de provisioner som investmentbankerna
              fick till en bråkdel jämfört med vad de haft tidigare. Den gick
              över natten i tre världsdelar. Sedan råkade det bli ett väldigt
              bra pris. Det har jag inga problem med att erkänna. När det gäller
              priset på en sådan transaktion tror jag inte att man kan tajma
              marknaden. Det råkade vara ett väldigt bra pris. De gjorde ett
              fantastiskt bra jobb.
            </seg>
            <seg n="72391fba">
              Sedan är det en så kallad finansanalytiker som har brett ut sig
              i tidningarna och tycker att det här var fel. Hans huvudsakliga
              argument är att man skulle ha sålt till en stor ägare som kunde
              ha gett ett bättre pris. Naturligtvis undersökte vi om det fanns
              en stor ägare som ville ha en stor del av kakan. Det fanns inte.
              Därför faller den kritiken till marken.
            </seg>
            <seg n="28a81f20">
              Transaktionen genomfördes på ett ypperligt professionellt sätt.
              Jag och Bo Bernhardsson kan skälla på varandra eller diskutera
              om vi ska äga Nordea eller inte. Men den här transaktionen utfördes
              av de här opolitiska tjänstemännen, som är extremt professionella.
              De gjorde det på ett sådant sätt att vi fick hyllningsartiklar
              i Financial Times och i Wall Street Journal. När vi får det kan
              jag stå ut med att en svensk finansanalytiker har vaknat på fel
              sida.
            </seg>
            <seg n="0bb35dcd">
              Jag vill stå upp för de här tjänstemännen. De gör ett fantastiskt
              jobb. Transaktionen var extremt professionell. Klaga inte på den,
              för det går inte att påstå att den var dåligt gjord! Vi kan hålla
              på och diskutera om vi ska ha aktieägare i Nordea eller inte,
              men jag vill hålla tjänstemännen om ryggen. De gör ett fantastiskt
              arbete.
            </seg>
            <seg n="0358c5ab">
              Det spelar ingen större roll om vi äger 12 procent eller 25 procent.
              Vi ska över 50 procent för att vara ordentliga ägare i Nordea.
              Men vi försöker ändå använda vår röst, framför allt på bolagsstämmorna,
              genom att försöka få med andra ägare på den linje som vi själva
              har. De senaste två åren har det handlat om minskad utdelning
              och ett mindre ambitiöst bonusprogram.
            </seg>
            <seg n="5a945d9b">
              Här har vi inte lyckats. Men vi tog den chansen på arenan, på
              Nordeas bolagsstämma, och var väldigt tydliga med vad vi ville.
              Vi har lagt ut anförandet av statssekreteraren på nätet, så att
              alla kan läsa det. Det gav eko både i Nordea och på andra ställen.
            </seg>
            <seg n="d956e0c5">
              Jag kan notera att under den tid som Socialdemokraterna var vid
              makten var man inte på bolagsstämman och höll några anföranden.
              Man valde inte att använda arenan. Det här med mycket väsen för
              lite ull tycker jag därför går tillbaka som en liten bumerang.
            </seg>
          </u>
          <note type="speaker" n="3ffc37b5">
            Anf. 204 BO BERNHARDSSON (S):
          </note>
          <u who="Q3374789" xml:id="i-82daf3d44e5f8990-2" n="8ef51941">
            <seg n="2ef33460">
              Fru talman! Min kritik riktar sig definitivt inte mot tjänstemännen
              på Regeringskansliet. Den riktar sig mot regeringen. Det är ni
              som har sagt att ni ska sälja ut. Det är inte tjänstemännen. De
              har säkert skött sitt jobb utifrån de förutsättningar de har fått.
            </seg>
            <seg n="738fc18b">
              När jag säger Ebberöds bank är det inte för att tjänstemännen
              gjorde ett dåligt jobb utan därför att motivet för att sälja var
              att man skulle kunna betala av på statsskulden. Som Peter Norman
              sade: Man ska inte ha så stor balansräkning.
            </seg>
            <seg n="64060326">
              Där ger en beräkning vid handen att man fick nu reserverar jag
              mig lite för de exakta siffrorna 400 miljoner mindre om året i
              ränteutbetalningar genom att betala av på statsskulden och tappade
              fyra eller fem gånger så mycket i avkastning från banken. Det
              är Ebberöds bank.
            </seg>
            <seg n="c5a1ce52">
              Nu är inte min poäng att vi ska ha banker bara för att de ska
              ge avkastning, vilket ju har framgått. Jag vill också att vi ska
              ha dem för att kunna sätta en standard på bankmarknaden. Det är
              det andra motivet. Det är det vi diskuterar. Jag tror inte på
              bara den här folkbildningen. Jag tror inte ens i huvudsak på den,
              utan jag tror på att man måste ha regelverk och också vara en
              aktör som sätter standarden. Det har man möjlighet att göra.
            </seg>
            <seg n="7b86aff9">
              Jag blev rätt road när jag kom hem efter den förra interpellationsdebatten.
              Det glömde jag säga här, men nu ska jag säga det. När Peter Norman
              säger att staten ska ha en liten balansräkning slog det mig: Tänk
              om jag skulle säga det till de fattiga i Sverige och de blir ju
              fler och fler att ni ska vara glada för att ni i alla fall inte
              har så stor balansräkning. Det är inget särskilt bra argument.
              Frågan är varför man har ett ägande, vad det ger för intäkter
              och vad man kan styra med hjälp av det ägandet.
            </seg>
            <seg n="71ae5d33">
              Jag skulle vilja ha ett löfte av finansmarknadsministern: Ta
              bort SBAB från privatiseringslistan, även om det bara är en önskelista
              som det ser ut i riksdagen i dag.
            </seg>
          </u>
          <note type="speaker" n="d94c9940">
            Anf. 205 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-42" n="bfee5d6e">
            <seg n="5af8b5c4">
              Fru talman! Stor eller liten balansräkning fråga folket i Grekland!
              Var de glada för den stora balansräkningen? Fråga dem på Irland
              eller på Island! Var de glada över den stora balansräkningen?
              Jag tror att de skulle säga att de hade varit glada om de hade
              haft en balansräkning av vår storlek.
            </seg>
            <seg n="502c5044">
              När det gäller Ebberöds bank är det väl bra att vi är överens
              om att transaktionen i sig skedde på ett professionellt sätt.
              Det är så jag tolkar Bo Bernhardsson. Om Ebberöds bank är ett
              argument att ta på allvar borde man köpa mer i Nordea än vad man
              har. Man borde köpa mer i SE-banken. Man borde köpa mer i Telia.
              Man borde köpa mer i ABB, Astra Zeneca, SKF, Sandvik, hela börsen,
              om det är det som är argumentet. Som jag sade i den förra interpellationsdebatten
              har det inte gått så bra för de länder som har valt vägen att
              låta staten köpa upp hela näringslivet. Jag tror att den svenska
              modellen är att föredra.
            </seg>
            <seg n="ce45ac4a">
              Om vi ska vara starka som reglerare i banksektorn kan vi bara
              vara starka om vi själva inte är spelare på marknaden. Det blir
              konstiga roller annars. Det är därför man inte har spelare och
              domare på samma lag i en fotbollsmatch. Man har en neutral domare.
            </seg>
            <seg n="41d4ef53">
              Jag tror att vi kan vara mycket tuffare mot banksektorn, vi kan
              vara mycket besvärligare, sätta upp mycket tuffare regler och
              heller inte anklagas för att gynna vår egen bank om vi inte är
              där. Här tycker vi uppenbarligen olika. Jag tror att den här marknaden
              fungerar bättre utan statlig inverkan, med en stark stat som står
              för regleringar. Bo Bernhardsson tror på ägandet. Här skiljer
              vi oss åt.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="e65a5f9a">
            24 § Svar på interpellation 2011/12:259 om nytt kommunalt utjämningssystem
          </note>
          <note type="speaker" n="6d9a0677">
            Anf. 206 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-43" n="bfee5d6e">
            <seg n="4da3db26">
              Fru talman! Mats Pertoft har frågat mig när jag avser att lägga
              en proposition om det kommunala utjämningssystemet på riksdagens
              bord.
            </seg>
            <seg n="bda5135f">
              Att kommunerna och landstingen behöver långsiktiga och stabila
              planeringsförutsättningar är något jag tror att vi alla är eniga
              om. Detta innefattar även systemet för kommunalekonomisk utjämning.
            </seg>
            <seg n="3b98e49c">
              I betänkandet Likvärdiga förutsättningar Översyn av den kommunala
              utjämningen (SOU 2011:39) föreslås att vissa modifieringar och
              uppdateringar görs i dagens utjämningssystem. Det är alltså inte
              fråga om att införa ett nytt system.
            </seg>
            <seg n="6f2a8f4c">
              Även om flertalet remissinstanser i huvudsak är positiva till
              förslagen har det i remissvaren framförts en hel del synpunkter
              på och även invändningar mot vissa av förslagen. Regeringen värderar
              alltid de synpunkter som har lämnats i samband med remittering
              i den fortsatta beredningen av olika förslag. Beredningen i det
              aktuella ärendet är ännu inte avslutad.
            </seg>
            <seg n="056030d1">
              Jag är mycket väl medveten om att kommunerna och landstingen
              väntar på besked. Jag avser därför att återkomma i dessa frågor
              så snart som möjligt.
            </seg>
          </u>
          <note n="ba9a4551">
            Då Mats Pertoft, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Helena Leander i stället fick delta i överläggningen.
          </note>
          <note type="speaker" n="e7bdda61">
            Anf. 207 HELENA LEANDER (MP):
          </note>
          <u who="Q4961406" xml:id="i-d3437655cff05e60-2" n="0c1ca127">
            <seg n="1cb5e5f0">
              Fru talman! Tack för svaret! Jag ska fatta mig ungefär lika kort
              och kärnfullt, eftersom jag fick hoppa in lite hastigt och lustigt
              i den här debatten.
            </seg>
            <seg n="02301043">
              För kommunerna är det väldigt viktigt att veta vad man har att
              spela med. I den här utredningen, där alla partier var eniga,
              föreslog man att förändringarna i utjämningssystemet skulle träda
              i kraft 2013. Det är ju inte så vansinnigt långt borta. Det är
              många som sitter i sina kommuner nu och funderar: Vad kommer vi
              att ha för ekonomiska förhållanden när vi ska lägga fram vår budget
              för nästa år? Man är lite nyfiken på att få svar på om de här
              förändringarna kommer att hinna träda i kraft till 2013 eller
              inte.
            </seg>
            <seg n="2c86e61d">
              Jag förstår att saker och ting ska beredas. Det är självklart
              och det är väldigt viktigt. Men jag tror att det skulle vara bättre
              för kommunerna om man i så fall sade att det här kommer att ta
              jättelång tid, vi kommer inte att lägga fram det förrän det datumet.
              Då vet de i alla fall. Hellre att veta att det ligger en bit bort
              än att som nu sväva i ovisshet och inte ha en aning om när det
              här kan träda i kraft. Det försvårar verkligen planeringsförutsättningarna.
            </seg>
            <seg n="5017967d">
              Sedan tror jag också att det kanske även för regeringens beredning
              kan vara en fördel att ha en liten deadline att sikta på. Det
              brukar göra att man till slut kommer till skott.
            </seg>
          </u>
          <note type="speaker" n="1089c2f9">
            Anf. 208 LEIF JAKOBSSON (S):
          </note>
          <u who="Q3373340" xml:id="i-c55d9bc312169009-0" n="40dcd37f">
            <seg n="ddcee52a">
              Fru talman! Jag vill tacka Mats Pertoft, även om han inte är
              här, för att han har gett möjlighet till den här diskussionen.
              Det är naturligtvis också så att jag instämmer med i stort sett
              hela Kommunsverige som bara undrar vad det är som händer. Varför
              kommer inte propositionen?
            </seg>
            <seg n="2a186e83">
              Jag satt själv i den här utredningen, och för att vara en skatteutjämningsutredning
              var den rejält annorlunda. Den präglades från första stund av
              en vilja att komma överens över alla partigränser om en syn på
              både inkomstutjämning och kostnadsutjämning. Vi lyckades också
              med det ned till sista stavelsen. Det finns inga särskilda yttranden.
              Det finns inga reservationer. Alla partier är överens.
            </seg>
            <seg n="53ca03a9">
              Det som är så väsentligt är att vi med den utredningen kunde
              gräva ned stridsyxan och konstatera att ska vi ha ett kommunalt
              självstyre i det här landet måste det till en långtgående både
              inkomst- och kostnadsutjämning.
            </seg>
            <seg n="3b6456e9">
              Det kanske allra viktigaste var att den myt om Helsingforssregionen
              som nettobetalare till systemet vederlades. Genom den vetenskap
              som fanns till utredningens förfogande kunde vi konstatera att
              så inte var fallet. Det betyder väldigt mycket för den kommande
              debatten att det inte är på det sättet.
            </seg>
            <seg n="538a268f">
              Den kanske allra väsentligaste av de förändringar som föreslås
              är en väldig modernisering av synen på barnomsorgen. I det gamla
              systemet handlade utjämningen på barnomsorgsområdet om att man
              förutsatte att det bara var barn vars föräldrar arbetade som hade
              barnomsorg, vilket betydde att storstäderna på sätt och vis blev
              gynnade. Nu har vi tack och lov en syn i hela landet att det är
              en rättighetsfråga med barnomsorg. Det innebär också att väldigt
              många mindre kommuner nu har lika stora utgifter som storstadskommunerna
              hade när det gamla systemet kom till.
            </seg>
            <seg n="97c5fd92">
              De förslag som utredningen har kommit fram till handlar om att
              modernisera. Det handlar faktiskt om en gemensam syn på behovet
              av utjämning av både inkomster och kostnader.
            </seg>
          </u>
          <note type="speaker" n="936ce6bc">
            Anf. 209 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-44" n="bfee5d6e">
            <seg n="278963c0">
              Fru talman! Låt mig först säga att det här är en viktig och svår
              fråga. Det brukar vara så att 50 procent tycker att ett sådant
              förslag är bra och 50 procent tycker att det är dåligt med tanke
              på att hälften gynnas och hälften missgynnas. Nu verkar det vara
              80 procent som tycker att förslaget är bra och 20 procent tycker
              att det är dåligt. I och med att det är en matematisk truism att
              summan är noll eftersom det är fråga om ett nollsummespel, innebär
              det att de 80 procent som tycker att förslaget är bra tycker att
              det är lite bättre och de 20 procent som tycker att förslaget
              är dåligt tycker att det är mycket sämre.
            </seg>
            <seg n="a977b778">
              Låt mig svara på Leif Jakobssons fråga rakt upp och ned. Jag
              har försökt att läsa ett stort antal av remissförslagen. Det är
              över 300 som har kommit in. Det är 290 från kommuner och landsting,
              och sedan är det från SKL och andra. Från kommuner och landsting
              kan man ändå spåra att de som vinner tycker att förslaget är bra
              och de som förlorar tycker att det är dåligt. Men ett remissinslag
              som jag har försökt att borra ned mig i ordentligt är från Statskontoret.
            </seg>
            <seg n="7f6e290c">
              Statskontoret tar inte ställning och drabbas inte över huvud
              taget. De har försökt att göra en noggrann och rigorös analys.
              Av Statskontorets remissvar framgår följande.
            </seg>
            <seg n="8a851a4d">
              Statskontoret anser att enskilda kommuner och landsting inte
              ska kunna påverka sina bidrag eller avgifter i utjämningssystemet.
              Enligt Statskontoret har inte kommittén varit helt konsekvent
              i denna fråga. Statskontoret anser vidare att kommittén borde
              ha lagt mer vikt vid att arbeta för att förenkla modellerna, vilket
              också var ett av direktiven till kommittén.
            </seg>
            <seg n="58d911d5">
              Vidare framgår av Statskontorets text att i direktivet anges
              att kommittén ska utreda alternativa metoder för inkomstutjämning
              i syfte att identifiera om det i den nuvarande utjämningen finns
              tillväxthämmande faktorer och i så fall föreslå hur dessa kan
              undanröjas samt hur incitamentet för tillväxt och ökad sysselsättning
              kan stärkas. Statskontoret anser inte att kommittén har levt upp
              till direktivet på denna punkt. Någon analys av den målkonflikt
              som finns mellan å ena sidan att utjämna skillnader mellan landets
              kommuner och å andra sidan att skapa tillväxt redovisas inte i
              kommitténs betänkande. Som en konsekvens av detta redovisas inte
              heller några alternativa utjämningsmodeller.
            </seg>
            <seg n="f98f274e">
              Det är just detta som är kärnan i vår beredning, det vill säga
              att vi inte är övertygade om att utredningen har grävt tillräckligt
              djupt i tillväxtfrågorna som är avgörande inte bara för enskilda
              kommuner utan för hela vårt land.
            </seg>
          </u>
          <note type="speaker" n="326aed43">
            Anf. 210 HELENA LEANDER (MP):
          </note>
          <u who="Q4961406" xml:id="i-d3437655cff05e60-3" n="0c1ca127">
            <seg n="490f194e">
              Fru talman! Ibland får man inte det svar man har önskat. Ibland
              frågar man om en sak, man har en bild av ungefär vad man tror
              att man ska få för svar, men sedan sitter människor i en utredning,
              gräver i en fråga och kommer fram till något helt annat. Det behöver
              inte innebära att de har gjort ett dåligt jobb. Tvärtom kan de
              ha gjort ett bra jobb.
            </seg>
            <seg n="f428e9af">
              Här har vi haft representanter från olika partier, olika delar
              av landet, alla möjliga olika intressen, som har lyckats enas
              i förslaget. Det är en bedrift i sig som borde borga för att det
              finns någon form av kvalitet i det hela.
            </seg>
            <seg n="8c97aeb4">
              Visst finns det alltid saker som kan bli bättre. Säkert finns
              det fog för synpunkter från många remissinstanser. När jag nu
              lyssnar på Peter Norman låter det dock som att man vill göra om
              hela utredningen. Det är i så fall ett besked som Sveriges kommuner
              vill ha snart. Då är det plötsligt helt andra förutsättningar
              som gäller om förslaget ska komma fram hyfsat snabbt. Om det är
              en helt ny utredning på gång är det läge att komma fram med den
              nu.
            </seg>
          </u>
          <note type="speaker" n="897f400e">
            Anf. 211 LEIF JAKOBSSON (S):
          </note>
          <u who="Q3373340" xml:id="i-c55d9bc312169009-1" n="40dcd37f">
            <seg n="35e58f1f">
              Fru talman! Det var intressant att få svar på var skon klämmer.
            </seg>
            <seg n="b4d7bdd3">
              Den fråga som handlar om beteendet att kanske gilla ett förslag
              som gynnar en och inte gilla ett förslag som missgynnar en är
              vi väl medvetna om. Regeringens uppgift måste vara att se till
              hur verkligheten har förändrats. Det handlar framför allt om barnomsorgen.
              Om vi vänder på steken kan vi se att såsom det är i dag övergynnas
              de kommuner som nu anser sig bli missgynnade av att barnomsorgsbegreppet
              införs i enlighet med den rättighetslagstiftning vi har och den
              utbredning som barnomsorgen numera har. Skillnaden var så enormt
              stor när systemet sattes in. I dag finns nästan ingen skillnad.
            </seg>
            <seg n="7c688981">
              De kommuner som tidigt byggde ut barnomsorgen lever gott på det
              även i dag. Det måste rättas till. Det är inte så förvånande med
              den typen av remissvar. De får ha den tyngd som det innebär.
            </seg>
            <seg n="0b0cbf5d">
              Frågan om tillväxthämmande inslag i kostnadsutjämningen oroar
              mig rejält. Det var själva huvudpoängen för utredningen. Man har
              tydligt kommit överens om att det inte finns sådana inslag. Däremot
              pekar utredningen på ett par områden där regeringen skulle kunna
              gynna tillväxten, bland annat genom att inte ställa krav på medfinansiering
              i infrastrukturen och medverka för att få fart på bostadsbyggandet.
            </seg>
          </u>
          <note type="speaker" n="00cf1e20">
            Anf. 212 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-45" n="bfee5d6e">
            <seg n="b5b7de2d">
              Fru talman! Jag håller med Helena Leander om att det finns ett
              värde i att vara överens. Vad jag vet är detta den första produkten
              av detta slag där man är överens. Det finns ett egenvärde i detta.
              Det är bra.
            </seg>
            <seg n="98353645">
              Vi satte inte upp någon proposition i propositionsförteckningen
              för vårriksdagen därför att det är, har jag har lärt mig, besvärligare
              att ta bort en produkt som finns på propositionslistan än att
              föra upp en ny. Än så länge har vi sagt att antingen kommer propositionen
              till våren eller så kommer det en del av betänkandet i form av
              en proposition under våren.
            </seg>
            <seg n="7cfe172e">
              Arbetet med att analysera frågan fortsätter. Det är inte bara
              Statskontoret som har uttryckt farhågor för tillväxten. Jag vet
              att man i utredningen är övertygad om att man har utrett tillväxtfrågan,
              men Statskontoret, delar av Regeringskansliet och även andra experter
              uttrycker en stor farhåga för att detta kan bli tillväxthämmande
              för både kommuner och regioner. Det skulle drabba Sverige illa.
              Vi vill inte hamna i det problemet.
            </seg>
            <seg n="d82bcb8b">
              Det här är genuint svårt. Arbetet fortgår. Jag lovar att vi arbetar
              så fort vi kan, men vi kan inte nonchalera de varningsklockor
              som kommer från Statskontoret och andra om att tillväxtfrågan
              inte är tillräckligt utredd.
            </seg>
          </u>
          <note type="speaker" n="8d3d7ea1">
            Anf. 213 HELENA LEANDER (MP):
          </note>
          <u who="Q4961406" xml:id="i-d3437655cff05e60-4" n="0c1ca127">
            <seg n="4329b8ee">
              Fru talman! Antingen kommer en proposition eller inte, eller
              så kommer en liten proposition. Det är inte ett tydligt besked,
              men det är i alla fall någonting att hoppas på. Då kan vi hålla
              tummarna för att det åtminstone kommer en liten proposition eller
              kanske en stor och gärna så fort som möjligt. Jag låter mig nöja
              med det och håller tummarna.
            </seg>
          </u>
          <note type="speaker" n="4d05eba7">
            Anf. 214 Statsrådet PETER NORMAN (M):
          </note>
          <u who="unknown" xml:id="i-efa7f46bdfc34f65-46" n="bfee5d6e">
            <seg n="d247bd94">
              Fru talman! Regeringen tar frågan om kommunal utjämning på största
              allvar. Jag har själv talat med ordföranden i kommittén, och jag
              har talat med flera kommittéledamöter. Jag har diskuterat frågan
              med SKL, senast för några veckor sedan. Jag har diskuterat frågan
              med Statskontoret, oberoende akademiker samt naturligtvis även
              våra egna tjänstemän.
            </seg>
            <seg n="65b4a730">
              Jag delar Helena Leanders och Leif Jakobssons vånda över att
              vi inte har blivit färdiga än. Jag kan bara lova att vi jobbar
              så fort vi kan. Vi tar det på största allvar, och jag hoppas att
              vi kan komma med mer besked inom en snar framtid.
            </seg>
          </u>
          <note n="30a076e4">
            Överläggningen var härmed avslutad.
          </note>
          <note n="8b841a15">
            25 § Bordläggning
          </note>
          <note n="781dd943">
            Anmäldes och bordlades
          </note>
          <note n="ed2098ea">
            26 § Anmälan om interpellationer
          </note>
          <note n="e79801c0">
            Anmäldes att följande interpellationer framställts
          </note>
          <note n="998ee6d0">
            den 1 mars
          </note>
          <note n="b203bba5">
            Katarina Köhler
          </note>
          <note n="45ca61cc">
            Helene Petersson
          </note>
          <note n="a12fbb5d">
            Shadiye Heydari
          </note>
          <note n="d8d5f273">
            Maryam Yazdanfar
          </note>
          <note n="b6bfc16a">
            Interpellationerna redovisas i bilaga som fogats till riksdagens
            snabbprotokoll tisdagen den 13 mars.
          </note>
          <note n="9ef38ece">
            27 § Anmälan om frågor för skriftliga svar
          </note>
          <note n="11e0a4c7">
            Anmäldes att följande frågor för skriftliga svar framställts
          </note>
          <note n="998ee6d0">
            den 1 mars
          </note>
          <note n="920e2580">
            Gustav Fridolin
          </note>
          <note n="b9e8e814">
            Per-Ingvar Johnsson
          </note>
          <note n="13d44fb2">
            Robert Halef
          </note>
          <note n="6e30c26e">
            Peter Hultqvist
          </note>
          <note n="1c70942a">
            Jonas Gunnarsson
          </note>
          <note n="c3768dc1">
            Lars Mejern Larsson
          </note>
          <note n="7d5c255d">
            Gunilla Svantorp
          </note>
          <note n="ed320c54">
            Frågorna redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note n="81a425cc">
            28 § Anmälan om skriftliga svar på frågor
          </note>
          <note n="6dbec1d0">
            Anmäldes att skriftliga svar på följande frågor inkommit
          </note>
          <note n="998ee6d0">
            den 1 mars
          </note>
          <note n="593c3fab">
            Allan Widman
          </note>
          <note n="a231053c">
            Emma Wallrup
          </note>
          <note n="299fa1ac">
            Carina Hägg
          </note>
          <note n="299fa1ac">
            Carina Hägg
          </note>
          <note n="299fa1ac">
            Carina Hägg
          </note>
          <note n="299fa1ac">
            Carina Hägg
          </note>
          <note n="299fa1ac">
            Carina Hägg
          </note>
          <note n="32efd43d">
            Jens Holm
          </note>
          <note n="ffa76b42">
            Hans Linde
          </note>
          <note n="a514c6f1">
            Ann-Kristine Johansson
          </note>
          <note n="136202a2">
            Svaren redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note n="19d032b0">
            29 § Kammaren åtskildes kl. 20.50.
          </note>
          <note n="efe5de6d">
            Förhandlingarna leddes
          </note>
          <note n="24c90937">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
