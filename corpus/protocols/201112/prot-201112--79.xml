<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--79</head>
          <docDate when="2012-03-01">2012-03-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:79
          </note>
          <note>
            Torsdagen den 1 mars
          </note>
          <note>
            Kl. 12:00 - 20:50
          </note>
          <note>
            1 § Justering av protokoll
          </note>
          <note>
            Justerades protokollet för den 24 februari.
          </note>
          <note>
            2 § Tillkännagivande om Prinsessan Estelles födelse
          </note>
          <note>
            Upplästes följande till riksdagen inkomna tillkännagivande:
          </note>
          <note>
            H.K.H. Kronprinsessan har den 23 februari 2012 nedkommit med
            en dotter. Hon kommer att få namnen Estelle Silvia Ewa Mary. Hon
            kommer att kallas Estelle.
          </note>
          <note>
            Svante Lindqvist
          </note>
          <note>
            Tredje vice talmannen anmälde att talmannen vid en ceremoni på
            Haga slott den 24 februari 2012 till Deras Kungliga Högheter Kronprinsessan
            Victoria och Prins Daniel framfört riksdagens lyckönskningar med
            anledning av den glädjande tilldragelsen.
          </note>
          <note>
            3 § Anmälan om återtagande av plats i riksdagen
          </note>
          <note>
            Tredje vice talmannen meddelade att Erik A Eriksson (C) skulle
            återta sin plats i riksdagen från och med den 5 mars, varigenom
            uppdraget som ersättare skulle upphöra för Marie Wickberg (C).
          </note>
          <note>
            4 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Rune Wikström (M), utsetts till ny ledamot av riksdagen
            fr.o.m. den 19 mars 2012 sedan Malin Löfsjögård (M) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            sekreterare
          </note>
          <note>
            5 § Anmälan om nya ersättare
          </note>
          <note>
            Tredje vice talmannen anmälde
          </note>
          <note>
            att Johnny Munkhammar (M) skulle tjänstgöra som ersättare för
            statsrådet Ewa Björling (M) från och med den 19 mars tills vidare,
          </note>
          <note>
            att Metin Ataseven (M) skulle tjänstgöra som ersättare för arbetsmarknadsminister
            Hillevi Engström (M) från och med den 19 mars tills vidare,
          </note>
          <note>
            att Edip Noyan (M) skulle tjänstgöra som ersättare för Mikael
            Sandström (M) under tiden den 19 mars4 oktober samt
          </note>
          <note>
            att Bino Drummond (M) skulle tjänstgöra som ersättare för Eliza
            Roszkowska Öberg (M) under tiden den 19 mars30 april.
          </note>
          <note>
            6 § Avsägelse
          </note>
          <note>
            Tredje vice talmannen meddelade att Bengt Berg (V) avsagt sig
            uppdraget som ledamot i kulturutskottet från och med den 2 mars.
          </note>
          <note>
            Kammaren biföll denna avsägelse.
          </note>
          <note>
            7 § Anmälan om kompletteringsval till kulturutskottet
          </note>
          <note>
            Tredje vice talmannen meddelade att Vänsterpartiets riksdagsgrupp
            på grund av uppkommen vakans anmält Lars Ohly som ledamot i kulturutskottet
            från och med den 2 mars.
          </note>
          <note>
            Tredje vice talmannen förklarade vald från och med den 2 mars
            till
          </note>
          <note>
            ledamot i kulturutskottet
          </note>
          <note>
            8 § Anmälan om personlig ersättare för särskild företrädare för
            partigrupp
          </note>
          <note>
            Tredje vice talmannen meddelade att Socialdemokraternas riksdagsgrupp
            anmält Berit Högman (S) som personlig ersättare för särskild företrädare
            för partigruppen.
          </note>
          <note>
            9 § Anmälan om inkommet protokollsutdrag från utskott
          </note>
          <note>
            Tredje vice talmannen anmälde att ett utdrag ur prot. 2011/12:18
            för tisdagen den 28 februari i ärende om subsidiaritetsprövning
            av EU-förslag inkommit från försvarsutskottet.
          </note>
          <note>
            10 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)835
          </note>
          <note>
            KOM(2012)10
          </note>
          <note>
            11 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2011/12:268
          </note>
          <note>
            Interpellation 2011/12:268 Relationen till palestinsk högre utbildning
            och forskning
          </note>
          <note>
            Interpellationen kommer att besvaras tisdagen den 17 april 2012.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Jan Björklund
          </note>
          <note>
            12 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            13 § Mineralpolitiska frågor
          </note>
          <note>
            Föredrogs
          </note>
          <note type="speaker">
            Anf. 1 KARIN ÅSTRÖM (S):
          </note>
          <note>
            Fru talman! Jag börjar med att yrka bifall till reservation 6
            som handlar om uranbrytning.
          </note>
          <note>
            Jag kommer att ägna mitt anförande åt det strategiska programmet
            för mineral- och gruvnäringen. Det har vi i näringsutskottet nu
            majoritet för i detta betänkande. Det är ett motionsförslag från
            Socialdemokraterna om att Sverige behöver ett sammanhållet nationellt
            program för en framåtsyftande offensiv och aktiv gruvnärings-
            och miljöpolitik.
          </note>
          <note>
            Mineral- och gruvnäringen är en strategiskt oerhört viktig näring
            för Sverige. Inte minst kan vi se det i den alltmer globala utveckling
            som sker i världen där efterfrågan på våra svenska mineraler och
            metaller har ökat starkt de senaste åren.
          </note>
          <note>
            Det blev mycket tydligt för oss i näringsutskottet när vi var
            på vår resa i Kina i höstas och fick ta del av deras oerhört starka
            tillväxt. Där räknar man med att år 2050 kommer hela Ostasien
            med minst tre miljarder människor att ha uppnått samma välstånd
            som vi i västvärlden har. Det är bra, men en av de många byggstenarna
            för att nå detta är bland annat våra svenska metaller och mineraler.
          </note>
          <note>
            Våra svenska mineraler är ju också oerhört viktiga för Europa.
            Enbart LKAB, som är mycket känt, står för drygt 90 procent av
            Europas järnmalmsproduktion.
          </note>
          <note>
            Fru talman! Den växande gruvindustrin med vidareförädling kommer
            att spela en viktig roll för att bygga den svenska ekonomin fortsatt
            stark. Det handlar om oerhört många nya jobb. Enbart i Norrbotten
            räknar man med att anställa ca 5 000 personer de närmaste åren.
            Om vi lägger till det som sker i Västerbotten, Bergslagen och
            fler områden i Sverige där vi har nyupptäckta gruvfyndigheter
            handlar det om ytterligare tusentals nya jobb.
          </note>
          <note>
            Detta är beräkningar på direkta jobb inom gruvorna. Men vi måste
            ta med att varje gruvjobb genererar tre till fem andra arbetstillfällen
            i det som finns runt omkring. Vi pratar om en oerhört starkt tillväxt
            för Sverige.
          </note>
          <note>
            I gruvkommunerna lever samhällena i symbios med gruvan. Därför
            ställs krav på att gruvnäringen ska ha och ta till vara och värna
            bra miljöer med starka miljö- och klimatinsatser.
          </note>
          <note>
            Det behövs mer av samhällsentreprenörer som bygger våra framtida
            gruvsamhällen. Så sade rektorn på Bergsskolan som vi i näringsutskottet
            besökte för några veckor sedan. Det är så sant, så sant.
          </note>
          <note>
            Det gäller att vi ligger i framkant vid användande av miljövänlig
            teknik och även satsningar på forskning och innovation inom området.
            Vi i Sverige kan bli bättre på det område där vi spetsar klimatsmarta
            tekniska produkter. Det ger dessutom nya jobb och gröna jobb.
            Vi välkomnar också en vidareförädling.
          </note>
          <note>
            Fru talman! Det är därför bra att regeringen nu har vaknat upp
            och gett SGU en ny roll i att bistå regeringen att ta fram en
            svensk mineralstrategi. Men det räcker inte med det regeringen
            menar med att bistå. Här krävs starkare krafttag för att vi i
            Sverige ska kunna fortsätta att ligga i framkant. Det krävs också
            av politiken att man tar ett helhetsgrepp.
          </note>
          <note>
            SGU kan inte jobba ensamt med att bistå regeringen med den mineralpolitiska
            strategin. Näringen måste på ett mycket tidigare stadium få en
            allt aktivare roll och vara med i det arbetet, liksom politiken
            och akademin ska vara där. Vi behöver, liksom man gjort i Finland,
            ta ett mer kraftfullt initiativ till en samlad nationell gruvindustripolitik.
          </note>
          <note>
            Fru talman! När vi gör det finns det vissa områden som vi tycker
            är viktigare än andra.
          </note>
          <note>
            Det behövs förbättringar av vägar och järnvägar för att få ut
            malmen från gruvorna. Som vi alla vet ligger de nyupptäckta gruvfyndigheterna
            ofta i väglöst land.
          </note>
          <note>
            Ta exemplet med Northland Resources nya gruvor i Pajala, Tapoli
            och Sahavaara. Det alternativ som står till buds nu är att de
            ska transportera malmen med tunga lastbilar från Kaunisvaara till
            Svappavaara. Sedan tänker man lasta över på järnväg för att transportera
            vidare till utskeppningen i Narvik. Det är en befintlig vägsträcka
            på ca 15 mil enkel väg som ska trafikeras.
          </note>
          <note>
            Nu finns förslag om att man ska göra vägförbättringar, broförstärkningar
            etcetera. Men det kommer att innebära att 90 ton tunga lastbilar
            kommer att rulla var sjätte sjunde minut. Det bor människor längs
            vägen. Lastbilarna kommer dessutom att rulla dygnet runt, 24 timmar
            om dygnet. Det behövs ca 450 chaufförer för att klara av det.
          </note>
          <note>
            Här måste vi tänka i en förlängning: Hur kommer detta att se
            ut om ett antal år? Det vore självfallet bättre att diskutera
            järnvägslösningar på en sådan här sträcka.
          </note>
          <note>
            Nu ser det ut olika från gruvort till gruvort, men vi vet att
            såväl järnvägs- som vägkapaciteten i dag är oerhört begränsande
            för en fortsatt utveckling av näringen. För att lyckas med detta
            krävs, än en gång, en mycket mer offensiv och nära samverkan mellan
            berörda instanser.
          </note>
          <note>
            För det andra, fru talman, måste vi se över tillståndsprocesserna
            och förbättra dem. Det har varit en genomgående fråga till oss
            som politiker på de resor vi har gjort då vi har besökt näringen.
            Det handlar framför allt om att gällande miljörestriktioner ska
            gälla. Så är det också för företagen; de vill inte ha några särdeles
            stora förändringar när det gäller miljörestriktionerna. Däremot
            tycker de att själva handläggningsprocessen är besvärlig. Om det
            nu inte är möjligt att korta ned den menar vi att ytterligare
            resurser måste tillskjutas länsstyrelserna och miljödomstolen.
            Det är exempelvis inte försvarbart att det ska ta hela 22 månader,
            som det gjorde för LKAB, att få Gruvberget i Svappavaara godkänt.
          </note>
          <note>
            För det tredje behöver kommunerna förutsättningar att möta den
            ökande efterfrågan på bostäder, skolor, barnomsorg och annan offentlig
            service. De kommuner där gruvorna finns lever i ett symbiotiskt
            förhållande med gruvan. Gruvorna går inte att flytta som andra
            företag, och därför uppstår speciella förhållanden.
          </note>
          <note>
            Att gruvorna dessutom finns i de mindre kommunerna gör inte saken
            lättare. Där finns ofta en tung arbets- och skuldbörda inom kommunen.
            Därför behöver vi mer av samhällsentreprenörer och mer av samverkan
            mellan politiken, näringen och kommunerna på ett mycket tidigare
            stadium än vad som nu sker.
          </note>
          <note>
            För det fjärde vill jag säga något om kompetensförsörjningen.
            Näringen har ropat länge efter utbildad arbetskraft inom alla
            sektorer i gruvnäringen. Vi menar att vi måste säkerställa detta
            genom att investera i människors förmåga till omställning för
            att de ska kunna ta de nya jobb som finns och som kommer. Vi har
            en oerhört hög arbetslöshet på många håll i vårt land, men de
            arbetslösa saknar oftast den rätta utbildningen för att kunna
            ta dessa jobb. Vi behöver en starkare och mer kraftfull nationell
            samverkan!
          </note>
          <note>
            För det femte och sista, fru talman, behöver vi mer väga in förhållandet
            mellan å ena sidan näringen och den expansion som sker och å andra
            sidan riksintressena i form av miljömål och nyare kunskaper om
            hur miljö och omgivning påverkas av den gruvnäring som nu växer.
            Vi behöver mer av forskning och innovation på detta stora och
            intressanta område.
          </note>
          <note>
            Fru talman! Vi behöver med detta en mer aktiv näringspolitik
            med ett sammanhållet program för gruvnäringen och miljön.
          </note>
          <note type="speaker">
            Anf. 2 LISE NORDIN (MP):
          </note>
          <note>
            Fru talman! I dag diskuterar vi både gruvindustrin generellt
            och uranbrytning specifikt. Miljöpartiet föreslår tillsammans
            med den övriga oppositionen ett program för gruv- och mineralindustrin.
            För oss är det avgörande att det ställs moderna miljökrav på gruvindustrin,
            att det satsas på järnväg för transporterna och att näringen ställs
            under en långsiktigt hållbar utveckling.
          </note>
          <note>
            Uranbrytning kan aldrig ske på miljömässigt acceptabla sätt.
            Vissa hävdar att uranbrytning här skulle ske på ett acceptabelt
            sätt eftersom Sverige har ett rykte om att ha högt ställda krav.
            Men när inte ens ett statligt bolag som Vattenfall i ett ekonomiskt
            utvecklat land som Australien klarar att garantera grundläggande
            miljö- och hälsokrav är det en tydlig signal om att uranbrytning
            inte bör ske någonstans.
          </note>
          <note>
            Brytning av uran liknar inte brytning av något annat mineral.
            Uran är radioaktivt. Långsiktiga studier visar att förekomsten
            av cancer och genetiska skador är större hos arbetare vid urangruvor
            än hos den övriga befolkningen.
          </note>
          <note>
            Försöken med svensk uranbrytning upphörde i Skövde för över 40
            år sedan därför att grundvattnet förgiftats, och lokalbefolkningen
            protesterade. Hela 85 procent av den radioaktivitet som finns
            i malmen lämnas kvar som gruvavfall. Resterna efter brytningen
            innehåller ofta höga halter av tungmetaller. Staten har tvingats
            finansiera saneringen av detta område i Skövde, och marken är
            obrukbar under mycket lång tid.
          </note>
          <note>
            Utländska företag investerar just nu stora pengar för att få
            söka efter uran i svensk mark. Detta gör de därför att de bedömer
            att de kommer få till stånd en uranbrytning. Det är ett stigande
            världsmarknadspris på uran som gör att Sverige än en gång står
            inför hotet om uranbrytning.
          </note>
          <note>
            I riksdagen finns glädjande nog en majoritet för ett uranbrytningsförbud.
            Dess värre stoppas ett förbud av att Centerpartiet inte vågar
            rösta för ett förbud av rädsla för att reta regeringskollegerna.
            När Miljöpartiet tidigare år har lagt fram förslag om ett uranbrytningsförbud
            har C-märkta ledamöter skyllt på detaljer i formuleringen. För
            att underlätta för centerpartisterna formulerade vi i år förslaget
            ordagrant med Centerpartiets eget stämmobeslut: en utredning om
            ett lagstiftat förbud.
          </note>
          <note>
            Allt fler ställer frågan var Centerpartiets smärtgräns går. Vad
            är det för mening med att sitta i en regering om man inte lyckas
            påverka politiken? Man har tillåtit ny kärnkraft, utbyggnadstakten
            av förnybart har minskat och man står inte upp för ett förbud
            mot uranbrytning.
          </note>
          <note>
            I andra frågor har en majoritet gjort upp i riksdagen om frågor
            som är viktiga. Senast denna vecka har en majoritet bildats utan
            att regeringen är enig denna gång om frågan om insemination av
            kvinnor. Att Centerpartiet inte vågar bilda en majoritet med oss
            om förbud mot uranbrytning kan jag bara tolka som att man inte
            tycker att frågan är tillräckligt viktig.
          </note>
          <note>
            Om Centerpartiet ställde sig bakom det förslag som Miljöpartiet,
            Socialdemokraterna och Vänsterpartiet här har lagt fram skulle
            det innebära att regeringen får i uppdrag att genomföra en utredning
            om ett lagstiftat förbud. Det skulle ge ett tydligt besked till
            skillnad från dagens situation.
          </note>
          <note>
            Dagens regelverk är mycket oklart, och regeringspartierna gör
            olika tolkningar av om uranbrytning är möjlig i Sverige. Centerpartister
            har tidigare använt argumentet att dagens lagstiftning garanterar
            att det inte blir någon brytning. Folkpartiets Jan Björklund uttalade
            sig nyligen i Agenda , där han sade att det är tillåtet att bryta
            uran i Sverige och att det inte finns några planer på att ändra
            regelverket.
          </note>
          <note>
            Dessa oklarheter om vad som gäller gynnar ingen. Vad är det för
            näringspolitik att låta företag investera miljontals kronor i
            att provborra efter uran om regeringen inte avser att låta dem
            bryta? Vad är det för landsbygdspolitik att låta dessa bygder
            leva under hotet om uranbrytning? Hur ska man våga investera i
            turism, förnybart eller gröna näringar om man inte vet att man
            kommer att få ha marken i fred? I Nianfors i Hudiksvall har hotet
            om uranbrytning lett till att en planerad satsning på fisketurism
            har lagts ned. I Skövde har hotet lett till uteblivna satsningar
            på gröna näringar. I Jämtland är kommunerna runt Storsjön oroliga
            för att få dricksvattnet förstört om uranbrytning kommer till
            stånd i Oviken. Hotet om uranbrytning lägger en död hand över
            orternas utveckling.
          </note>
          <note>
            Redan provborrningen får alltså stora negativa konsekvenser.
            Många familjer har i generationer kämpat emot provborrningen.
            Det lokala samhället har inget att sätta emot när utländska företag
            vill provborra. Miljöpartiet föreslår därför ett tillfälligt moratorium
            för provborrning medan man nu utreder ett lagstiftat förbud mot
            uranbrytning. Om inte förslaget om ett lagstiftat förbud mot brytning
            får en majoritet är det minsta som Centerpartiet borde ställa
            upp på att ge kommunerna en möjlighet att säga nej även i prospekteringsfasen.
          </note>
          <note>
            Uranbrytning är en öm punkt för alla som accepterar kärnkraft.
            I dag importerar Sverige uran från länder som Namibia, Kazakstan,
            Australien och Kanada. I de två senare fallen endast från områden
            där det bor ursprungsbefolkning. Uranbrytning är ett klassiskt
            exempel på en miljöorättvisa där fattiga människor och deras miljö
            drabbas.
          </note>
          <note>
            Miljöpartiet ger ett tydligt besked i denna kammare: Uranbrytning
            är ej önskvärd vare sig i Sverige eller i andra länder. Det finns
            ett alternativ. Genom att ställa om till 100 procent förnybar
            energi behöver vi varken ha import av uran på vårt samvete eller
            utsätta svenska bygder för brytningen.
          </note>
          <note>
            Både utanför riksdagen och på många drabbade orter ordnas just
            i denna stund manifestationer till stöd för ett uranbrytningsförbud.
            Det är hög tid för ett beslut som garanterar att brytning inte
            kommer att ske. Det skulle lyfta en enorm börda från axlarna hos
            dem som bor i de hotade områdena.
          </note>
          <note>
            Fru talman! Sverige förtjänar ett förbud mot uranbrytning. Jag
            yrkar bifall till reservationerna 3, 4 och 5.
          </note>
          <note type="speaker">
            Anf. 3 LARS ISOVAARA (SD):
          </note>
          <note>
            Fru talman! Jag vill börja med att yrka bifall till reservation
            2.
          </note>
          <note>
            Att gruv- och mineralnäringen har en stor betydelse för Sveriges
            ekonomi är nog de flesta överens om. Det beräknas att den svenska
            mineralindustrin sysselsätter nästan 60 000 människor och årligen,
            tillsammans med stål- och metallverken, omsätter 220 miljarder
            kronor.
          </note>
          <note>
            Mineralnäringen svarar för nästan 20 procent av nettoexportvärdet.
            Många är de svenska innovationer som har sin grund i behovet av
            att bryta och transportera mineral. Dynamit, avancerade gruvborrmaskiner
            och krossanläggningar har alla i sin tur medfört en uppbyggnad
            av välståndsskapande världsföretag.
          </note>
          <note>
            Gruv- och mineralnäringen har den stora fördelen att arbetstillfällena
            inte kan flyttas utomlands. Tvärtom kan svenskt gruvtekniskt kunnande
            och avancerad tjänsteexport inom mineralbranschen utgöra en god
            grund för att skapa nya arbetstillfällen i Sverige. I Sverige
            finns dessutom avancerad kunskap för att ta fram energimässigt
            effektiva och miljövänliga processer inom smältverksindustrin.
          </note>
          <note>
            Det statliga gruvbolaget LKAB visade 2011 ett rörelseresultat
            på nästan 15 miljarder kronor. Investeringstakten har uppgått
            till 5 miljarder kronor per år under de senaste sju åren.
          </note>
          <note>
            Det är i sanning glädjande att nu se hur bygder som för några
            årtionden sedan ansågs mer eller mindre utdöende nu blomstrar
            upp och återfår tron på framtiden. Det talas om nyöppningar av
            gruvor i närheten av sysselsättningsmässigt hårt prövade orter
            i Bergslagen. Bara för någon vecka sedan blev slutfinansieringen
            av Kaunisvaaraprojektet klart och det i tider då banker och investerare
            har blivit återhållsamma på grund av de ekonomiska osäkerhetsfaktorer
            som råder ute i Europa.
          </note>
          <note>
            Inget är dock så bra att det inte kan bli än bättre. I detta
            läge, med den framtidsoptimism som finns inom gruvnäringen, är
            det av särskild vikt att politiken med dess möjligheter intar
            en offensiv roll och ser till att tillhandahålla de verktyg som
            behövs för att alla dessa satsningar ska utfalla på det mest gynnsamma
            sättet.
          </note>
          <note>
            Fru talman! Gruvbranschen i Norrbotten räknar med 5 000 nya arbetstillfällen
            under de närmaste åren. Med kringeffekter får vi räkna med uppåt
            15 000 nya arbetstillfällen. Om inte nu, när ska man annars satsa
            och vara offensiv? Om inte nu, vid vilken tidpunkt ska man annars
            bygga ut nödvändig infrastruktur i form av järnvägar och vägar?
            Om inte nu, vid vilken tidpunkt ska man annars satsa på utbildning
            inom gruvnäringen?
          </note>
          <note>
            Det finns all anledning för staten att ta initiativ med riktning
            mot framtiden. Detta är av särskild vikt för ett litet land som
            Sverige. Vi har helt enkelt inte råd att slarva bort denna möjlighet.
            Jag menar att detta är för nationen alltför viktiga frågor för
            att helt kunna lämnas över till kvartalsekonomin. Vi måste lyfta
            blicken mot en längre bort belägen horisont.
          </note>
          <note>
            En samverkan mellan stat och näringsliv har historiskt sett många
            gånger visat sig vara lyckosam. Låt mig bara ta ett exempel. Var
            skulle exempelvis det som en gång hette Asea ha stått i dag inom
            överföring av högspänd likström om inte staten hade satsat på
            vattenkraften i norr? I dag ser vi hur det som nu heter ABB är
            i världstopp när det gäller denna kunskap.
          </note>
          <note>
            Under de senaste decennierna har tyvärr pendeln verkat åt ett
            håll där offentliga satsningar och teknikupphandlingar mer eller
            mindre har ansetts vara av ondo. Som en sidovinkling noterar jag
            med viss förvåning att statliga Fjärde AP-fonden tackade nej till
            att investera i Kaunisvaaraprojektet men att norska och finska
            pensionsfonder tackade ja.
          </note>
          <note>
            Nu är det inte bara en uppbyggnad av infrastrukturen som kan
            underlätta för gruvnäringen. Minst lika viktigt är att tidsspannet
            för tillståndsfrågor minimeras. Vi kan inte låta för landet viktiga
            framtidssatsningar försenas på grund av saktfärdig handläggning.
            Detta behöver inte nödvändigtvis betyda att viktiga miljöprövningar
            riskerar att få en undermålig handläggning.
          </note>
          <note>
            Fru talman! Ibland får jag det intrycket av debatten att det
            skulle råda ett slags motsatsförhållande mellan gruv- och mineralnäring
            och miljöintressen. Det synes mig märkligt då det ena faktiskt
            kräver det andra. Hur skulle vi kunna bygga vindkraftverk om vi
            samtidigt inte fick bryta mineraler? Överföring av elström kräver
            kopparledningar. Hur skulle vi kunna satsa på solceller om vi
            inte fick tillgång till sällsynta jordartsmetaller? Avancerad
            miljöteknik i form av exempelvis lågenergilampor, katalysatorer
            i bilar och datorer för att styra effektiva energiprocesser kräver
            att vi har tillgång till metaller och i många fall sällsynta metaller.
            Bara till en mobiltelefon går det åt ca 40 olika råmaterial bland
            annat litium, tantal, kobolt och så vidare.
          </note>
          <note>
            Ett av de större problemen är att brytningen av många nödvändiga
            metaller är begränsad till ett fåtal länder. Kina producerar 95
            procent av de sällsynta jordartsmetallerna och Brasilien 90 procent
            av all niob. Niob är en viktig beståndsdel i avancerade metallegeringar.
            Sydafrika producerar nästan 80 procent av allt rodium som krävs
            för bilkatalysatorn. En miljöbil innehåller 1015 kilo sällsynta
            jordartsmetaller, och allt detta utvinns utanför Europa.
          </note>
          <note>
            Utan att djupare gå in på de utrikes- och handelspolitiska aspekterna
            kan man konstatera att vi i många fall är beroende av metaller
            som utvinns i länder som i vissa fall kanske inte alltid har en
            helt solklar politisk utveckling på sikt. Jag vill ta tillfället
            i akt att påminna om vad som kan hända med oljetillgången om Iran
            skulle stänga av Hormuzsundet med eventuellt efterföljande reaktioner
            från USA. En femtedel av alla oljetransporter till havs passerar
            Hormuzsundet.
          </note>
          <note>
            Det för tankarna vidare till våra egna mineraler och oberoendet.
            Det är viktigt att det görs prospekteringar i vårt land för att
            säkra tillgången till mineraler som är eller kan bli strategiskt
            betydelsefulla. Utan spaning ingen aning, som det heter. Dessutom
            ser jag faktiskt hellre att det bryts mineraler i Sverige än i
            länder med betydligt sämre, för att inte säga helt obefintlig,
            mineral- och miljölagstiftning.
          </note>
          <note>
            Fru talman! Allt som nu har tagits upp löses enligt min mening
            på ett bättre sätt om det finns en nationell mineralstrategi som
            visar färdriktningen. Målet bör därför också sättas högt. Varför
            ska vi vara sämre än Finland som redan har en mineralstrategi?
            Många spörsmål är av intresse. Vad kan göras med de hightechmetaller
            som ligger i varphögar? Vilken processutveckling behövs för att
            kunna ta till vara dessa metaller? Återvinning av metaller görs
            redan, men metoder och uppsamling går säkert att utveckla än mer.
            Det behövs utveckling av effektivare brytningsmetoder och transportlösningar.
            Det handlar om metallurgi. Hur tar vi fram nya legeringar? Hur
            producerar vi med än lägre miljöpåverkan? Det handlar om intensivare
            prospektering. Listan kan göras lång. En sak är jag dock helt
            övertygad om, en satsning på teknik och teknisk utveckling kommer
            att betala tillbaka mångfalt.
          </note>
          <note>
            Till sist vill jag säga att när vi nu ser hur gruvbolagen uppvisar
            goda resultat finns det faktiskt anledning att fundera över om
            inte ersättningsnivåerna till markägare borde höjas. Ersättningsnivåerna
            har legat stilla under en lång tid, och det finns starka skäl
            att utreda om det går att förändra dessa.
          </note>
          <note type="speaker">
            Anf. 4 KENT PERSSON (V):
          </note>
          <note>
            Fru talman! För tids vinnande yrkar jag bifall till reservation
            5 och 8, men jag står givetvis bakom samtliga Vänsterpartiets
            reservationer.
          </note>
          <note>
            Reservation 5 handlar om uranbrytning och behovet av ett förbud
            i svensk lagstiftning mot uranbrytning.
          </note>
          <note>
            Reservation 8 handlar om äganderätten till mineraltillgångarna.
            Vem har egentligen rätten att äga mineraltillgångarna i Sverige?
            Och framför allt: Vem äger uranet vid eventuell brytning?
          </note>
          <note>
            I mer än tusen år har malmen och gruvorna tillsammans med skogen
            i Bergslagen, Västerbotten och Norrbotten utgjort grunden för
            vårt lands tekniska och ekonomiska utveckling. Ur dessa naturresurser
            har vi byggt vårt välstånd. Ur dessa naturresurser har ny, världsledande
            industri byggts upp här i Sverige. Jag tycker att det är viktigt
            att vi kommer ihåg det.
          </note>
          <note>
            Vi har alltså naturresurser som är unika för Sverige. De är unika
            på det sättet att gruvorna, malmen, ligger där de ligger. Det
            är inte så lätt att flytta på dem. Skogen står där den står. Den
            är inte heller så lätt att flytta på. Dessutom finns det en global
            marknad för avsättning av våra naturtillgångar.
          </note>
          <note>
            Men, fru talman, det handlar också om att bryta och använda våra
            naturresurser på ett klokt sätt så att vi brukar dem utan att
            förbruka dem. Det handlar också om att ha ett perspektiv som sträcker
            sig längre än till morgondagen eller nästkommande tio år och tar
            hänsyn till våra barn och barnbarn så att de kan leva här i Sverige
            och dra nytta av de möjligheter som våra naturresurser utgör.
          </note>
          <note>
            Därför finns det behov av en klar strategi för hur vi ska bevara
            och utveckla våra naturresurser. Jag är glad över att det i dag
            i det här betänkandet finns en majoritet som står bakom en sådan
            uppfattning. Den är nödvändig därför att det finns samhällsutmaningar
            som måste klaras av om vi ska hantera möjligheterna att använda
            naturresurserna på ett klokt sätt. Det är naturresurser som är
            efterfrågade på världsmarknaden tack vare ett uppsving i globaliseringen
            och en tillväxt i framför allt Asien.
          </note>
          <note>
            Vi ska komma ihåg att när vi öppnade minerallagen i början av
            90-talet öppnade vi också för andra stater och utländska företag
            att exploatera Sverige näst intill gratis. Tidigare fanns någonting
            som kallades kronoandel och som innebar att kronan, staten, skulle
            ha en andel av vinsterna från gruvbrytningen. Den togs bort i
            och med 1993 års lagstiftning.
          </note>
          <note>
            I dag är det fritt fram. SGU, Sveriges geologiska undersökning,
            tillhandahåller gärna uppgifter om var det kan finnas möjligheter
            att hitta mineraler. I Malå där vi har hela vår kartering av borrkärnor
            är det öppet för alla. Och Bergsstaten beviljar undersökningstillstånd
            och även eventuell brytning.
          </note>
          <note>
            Det här kan anses vara bra, och det har också öppnat för prospektering
            i Sverige som tidigare låg på is. Men vi måste också ställa frågan:
            Vad har Sverige och vi som nation för ansvar för att de mineraler
            som finns i vår berggrund inte används och brukas på ett sådant
            sätt att det blir en rovdrift som gör att kommande generationer
            inte har möjlighet att leva på dem?
          </note>
          <note>
            Det bör vi faktiskt fundera över framöver, för det moderna samhälle
            som vi har i dag och som kräver att vi löser de stora klimatutmaningarna
            kräver också mineraler som i dag är väldigt svåra att få tag på,
            och en stor del av de sällsynta jordartsmineralerna sitter Kina
            på. Är det rimligt att de resurser som ur strategisk synvinkel
            kan vara viktiga att ha kontroll över hamnar i andra nationers
            eller i utländska företags händer?
          </note>
          <note>
            Vi behöver också fundera lite grann över de gamla gruvsamhällena
            som har byggts upp en gång i tiden på grund av gruvnäringen. Hur
            ska de nu, när vi har en boom och kan se stora möjligheter till
            en stark nationell gruvnäring som har ännu större betydelse i
            framtiden, kunna överleva, leva och ta del av möjligheterna som
            finns?
          </note>
          <note>
            Det är frågor som måste lösas, och där har regeringen faktiskt
            inget svar. Det räcker inte att som nu åka i skytteltrafik upp
            till Norrbotten och stå och hurra vid sidan av och säga: Bra!
            Men när frågan kommer om infrastruktur, järnvägar och bostadsbyggande
            säger man nej. Det får någon annan sköta, nämligen den så kallade
            marknaden.
          </note>
          <note>
            Löser man inte de här grundläggande frågorna om infrastruktur
            och bostadsbyggande kommer man inte heller att få någon acceptans
            för ökad gruvbrytning och gruvdrift i Sverige.
          </note>
          <note>
            Vem vill bo i ett samhälle som inte får ta del av det som rikedomarna
            ger? Arbetskraften flygs in och flygs ut, och transporterna går
            i värsta fall på landsväg och inte på järnväg. Vad har de samhällena
            för möjlighet att utvecklas? Vad har de kommunerna för möjlighet
            att klara den grundläggande servicen?
          </note>
          <note>
            Det blir en kolonial utveckling liksom den som västerländska
            länder har lett gentemot forna kolonier i framför allt Asien och
            Afrika. En sådan utveckling ska vi givetvis inte ha här i Sverige,
            och då måste vi föra en politik som gör det möjligt att bruka
            utan att förbruka. Vi måste alltså göra det här på ett miljömässigt
            hållbart sätt så att det skapar acceptans på de orter där nya
            gruvfyndigheter finns.
          </note>
          <note>
            Vi måste lösa frågan om bostadsbyggande, och här har staten ett
            ansvar. I ett kommande program bör det finnas en klar idé om hur
            det här ska ske.
          </note>
          <note>
            Men allt är inte frid och fröjd. I samband med den här boomen
            har intresset för den svenska berggrunden blivit enormt. Nu är
            det den radioaktiva uranmalmen som är intressant. Det finns i
            dag ett tjugotal företag som prospekterar uran i Sverige.
          </note>
          <note>
            Jag kan förstå tanken hos Folkpartiet och Moderaterna om att
            det är okej. I och med kärnkraftsuppgörelsen som Alliansen har
            säger man att det är okej och att man ersätter de gamla reaktorerna
            med tio nya reaktorer. Då förstår jag Fredrik Reinfeldt och Jan
            Björklund när de går ut i medierna och talar om att det är logiskt
            att vi bryter uran i Sverige. Jag tycker att det är logiskt, och
            det hedrar dem att de står upp för den politiken.
          </note>
          <note>
            Men när det gäller Centerpartiet är det samma överenskommelse
            man står för, men man säger nej till uranbrytningen. Det hänger
            inte ihop. Det blir cyniskt, för det skulle innebära att vi importerar
            uran till de nya reaktorerna och att andra länder alltså får ta
            hand om all den miljönedskräpning och de miljöutmaningar som uppstår.
          </note>
          <note>
            Fru talman! Slutligen när det gäller uran vill jag säga något
            om Euratomfördraget. Vad innebär det för vår tid? Jag menar att
            det inte finns några klara säkerheter i det fördrag som finns
            i dag. Om Sverige skulle öppna en gruva kan EU vid en krissituation
            ställa krav på att ta del av den.
          </note>
          <note>
            Det finns inga juridiskt bindande krav som klart och tydligt
            säger att det är en svensk mineraltillgång, något som Sverige
            har. Det finns inga krav i EU-fördraget på att man ska starta
            uranbrytning i Sverige. Därför är det viktigt att vi i lagstiftningen
            får in ett förbud mot uranbrytning. Då är hela frågan ur världen.
            När det egentligen finns en majoritet i kammaren är det viktigt
            att reservationen bifalls.
          </note>
          <note>
            När det gäller mineral- och gruvpolitiken i övrigt tror jag att
            vi återkommer till den längre fram då vi debatterar näringslivsfrågor.
            Den är ju en del av näringslivs- och industripolitiken.
          </note>
          <note type="speaker">
            Anf. 5 EVA FLYBORG (FP):
          </note>
          <note>
            Fru talman! I dag ska vi så att säga borra ned oss i något av
            det mest grundläggande vi har, vår berggrund och de mineraler
            som finns där. Det är ingen överdrift att säga att gruvindustrin,
            tillsammans med andra viktiga branscher, hjälp till att bygga
            vårt lands välstånd.
          </note>
          <note>
            Lagstiftningen på området visar att flera olika intressen ska
            tillgodoses samtidigt, vilket inte alltid är enkelt. Avvägningen
            gäller markägarens intressen, statens intressen, miljöhänsyn och
            näringslivets egna intressen. Allt detta ska samsas. Samhällsintresset
            av att mineral kan brytas och tas till vara har bedömts vara ett
            så starkt allmänt intresse att grundlagens förutsättningar för
            ingrepp i markägarnas rätt är uppfyllda.
          </note>
          <note>
            Under de senare åren har företagen enligt ansökningarna till
            SGU i första hand letat efter guld. Därefter kommer järn, koppar
            och zink. Dessutom finns ett starkt ökat intresse för så kallade
            REE, sällsynta jordartsmetaller, som vi har hört om tidigare i
            debatten. Dessa metaller används ofta i ny teknik, i till exempel
            katalysatorer, specialmagneter i hybrid- och elbilar, vindkraftverk
            och solceller.
          </note>
          <note>
            Kina har dominerat utvinningen av och den globala handeln med
            dessa metaller. Den snabba tillväxten i Kina resulterar i en ökande
            inhemsk efterfrågan, vilket minskar deras möjligheter att exportera
            metallerna. Det innebär att det behövs fler leverantörer för den
            övriga världen, inte minst för Sverige och EU. Det bidrar i sin
            tur till det växande intresset för prospektering efter dessa metaller
            i Sverige.
          </note>
          <note>
            Fru talman! Sverige har stor potential för fynd och utvinning
            av malmer och kritiska mineraler. Betydelsen av och tillgången
            på råvaror står högt på den politiska dagordningen över hela världen,
            så också i EU och Sverige. Några av de största industriinvesteringarna
            i vårt land görs i dag inom gruvnäringen. Det bidrar till nya
            jobb, tillväxt och utveckling. Det är mycket bra, men det måste
            samtidigt ske med hänsyn tagen till människor och natur.
          </note>
          <note>
            Utnyttjande av naturresurser ställer krav på varsamhet mot miljön
            och människors hälsa. Minerallagen ska därför värna det allmänna
            intresset av att värdefulla mineraler kan tas till vara på ett
            effektivt och ändamålsenligt sätt. Att exploateringen av dessa
            mineralresurser sker på ett hållbart sätt säkerställs bland annat
            genom att verksamheterna prövas enligt gällande miljölagstiftning.
            Miljöbalken och minerallagen ska tillämpas parallellt, men försiktighetsprincipen
            gäller alltid.
          </note>
          <note>
            Därför är det bra att utskottet förra året gemensamt tog initiativ
            till att det nu genomförs en översyn av minerallagen som syftar
            till att markägare och kommuner med ökad tydlighet och effektivitet
            får tidig information om vad en prospektering avser och hur den
            kommer att genomföras. En utredning om detta pågår och resultatet
            ska redovisas den 30 april i år.
          </note>
          <note>
            Fru talman! Frågan om uran kan tyckas något laddad. Vi ska komma
            ihåg att uran förekommer naturligt i jordskorpan och ofta tillsammans
            med andra metaller såsom järn, koppar, guld och de sällsynta jordartsmetallerna,
            REE. Strålningsegenskaperna i berggrunden används i samband med
            prospektering. Uran kan sägas visa vägen till andra fyndigheter,
            nästan som en modern skattkarta. Parallellt med uranet, hand i
            hand, sida vid sida, ligger i berggrunden alltså de ämnen som
            är nödvändiga för till exempel vindkraften.
          </note>
          <note>
            Näringsutskottet har vid flera tillfällen under de senaste åren
            tagit ställning till motioner om förbud mot prospektering eller
            brytning av uran. Det är ingen ny fråga. Utskottet har konsekvent
            avstyrkt motionerna och bland annat konstaterat att prospektering
            som omfattar uran är värdefull då den ökar möjligheten att finna
            andra brytvärda mineraler. Vidare har vi påpekat att en vetorätt
            mot uranprospektering i praktiken skulle vara utan betydelse då
            det är oundvikligt att finna uran när man söker efter andra mineraler.
            Mineraler, fru talman, tar ingen hänsyn till regler eller gränser,
            de bara är.
          </note>
          <note>
            I Sverige får uranbrytning över huvud taget inte ske utan tillstånd
            utfärdade enligt minerallagen, miljöbalken och kärntekniklagen.
            En miljökonsekvensbeskrivning ska bifogas en ansökan enligt samtliga
            tre lagar. Dessutom finns det kommunala vetot, som är mycket starkt,
            och regeringen måste ge sitt tillstånd. Vi har inte bara hängslen
            och livrem på oss. Vi har också gummistövlar, sydväst, regnkappa
            och gummiraka. Det finns därför inget behov av ett generellt brytningsförbud
            mot uran.
          </note>
          <note>
            Fru talman! Jag tycker att det är bra att flera i debatten har
            använt tiden till att tala om gruvnäringen och mineralernas betydelse.
            Historiskt har vi i Sverige ofta använt oss av våra gruvor för
            att klara våra skulder eller för att betala lösen. Det gällde
            inte minst när vi betalade lösen för Älvsborgs fästning utanför
            Göteborg det tackar vi särskilt för som danskarna olyckligtvis
            tog 1570. Sverige betalade 150 000 silvermynt i lösen. Det var
            på den tiden när hela Sveriges omsättning var 450 000.
          </note>
          <note>
            Det är väl få saker som förknippas så starkt med Sverige som
            Falu rödfärg och en röd liten stuga med vita knutar. Falu rödfärg
            kommer från Falu koppargruva. Av röd järnoxid, vatten och rågmjöl
            får man Falu rödfärg, som flera av oss säkert har använt, med
            varierande framgång. Det är två exempel på hur gruvnäringen genom
            historien har satt sin prägel på Sverige.
          </note>
          <note>
            Fru talman! Från Alliansens sida kan vi gärna instämma i oppositionens
            krav på att ta fram en mineralstrategi. Det arbetet sker redan
            i samarbete med näringen och andra intressenter. Som ni vet fick
            SGU 2011 i uppdrag att ange riktningen och upplägget för arbetet.
            Regeringen avsätter också 30 miljoner kronor per år under fyra
            år, alltså 120 miljoner kronor, för en kvalificerad mineralinformation,
            vilket jag tycker är mycket bra.
          </note>
          <note>
            För att strategin ska bli framgångsrik behöver den belysa infrastruktur,
            transporter, kompetensförsörjning, tillståndsprocesser och kommunernas
            viktiga roll med den offentliga servicen. Även förhållandet mellan
            industrins behov å ena sidan och riksintressen och miljömål å
            andra sidan behöver belysas. Vi menar att regeringens arbete är
            väl i linje med de krav som motionärerna ställer, och vi ser fram
            emot den slutprodukt som så småningom kommer att presenteras.
          </note>
          <note>
            När det gäller motioner om vinstfördelning vid expropriation,
            som också behandlas i detta betänkande, hänvisar vi till den utredare
            som för närvarande utreder området. Han ska redovisa sina slutsatser
            den 1 oktober i år.
          </note>
          <note>
            Fru talman! Sverige är en erfaren och mycket kompetent gruvnation.
            Den svenska gruvnäringen är en framtidsbransch där modern teknik
            samsas med en ansvarsfull politik. De mycket högt ställda miljö-
            och säkerhetskraven gör att gruvdrift passar Sverige väl. Det
            är dessutom mycket tillfredsställande att se att satsningarna
            kommer kommunerna i norra Sverige till godo, med ökat antal arbetstillfällen
            och högre kommunala intäkter. En ökad framtidstro är märkbar och
            ytterst välkommen. Man kanske kan säga att det våras för gruvindustrin,
            fru talman.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 6 KENT PERSSON (V) replik:
          </note>
          <note>
            Fru talman! Det finns några saker som vi kanske ska klara ut.
            Jag börjar med uranet. Eva Flyborg sade att uran visar vägen till
            andra mineraler. Så kan man väl säga, men det handlar ju inte
            om det. När man ansöker om tillstånd att prospektera efter uran
            ska man tala om det. Det är det vi vill förbjuda när vi säger
            att det ska finnas ett förbud mot prospektering efter uran.
          </note>
          <note>
            Det sades att det skulle finnas gott om uran i Sverige. Det finns
            i mycket, mycket små mängder, så små att det åtminstone för tio
            år sedan inte var brytvärt. Med tanke på utvecklingen i världen
            kan man tänka sig att det är brytvärt i det skiffer som finns
            i Billingen i gigantiska dagbrott. Man utvinner ungefär 300 gram
            per ton malm. Det är alltså fråga om enorma brytningsvolymer.
          </note>
          <note>
            Du sade också att det inte finns behov av något förbud, då det
            finns vetorätt för kommunerna, då det finns hängslen och livremmar.
            Men varför tror du att gruvbolag runt om i världen söker tillstånd
            att prospektera efter uran om det inte är för att sedan bryta
            uran? De har givetvis tolkat lagstiftningen. Det är fritt fram
            i Sverige i dag. Vi har öppnat detta med den nya minerallagstiftningen,
            som började gälla 1993. Det är därför detta är så viktigt när
            vi pratar om uran. Vi har det så väldigt nära inpå oss. Det är
            bara att se utvecklingen i Iran, där man inte släppte in FN:s
            observatörer för att undersöka om de utvecklar kärnvapen.
          </note>
          <note type="speaker">
            Anf. 7 EVA FLYBORG (FP) replik:
          </note>
          <note>
            Fru talman! Jag försökte redovisa väldigt neutralt hur det ser
            ut med ledning av uppgifter från SGU, Bergsstaten med flera. Vänsterpartiets
            och Miljöpartiets resonemang och inställning i den här frågan
            blir ett kraftfullt slag i luften. Det går inte att särskilja
            mineralerna när de ligger i berggrunden. Söker man efter det ena
            får man också det andra. Därför spelar det över huvud taget ingen
            roll.
          </note>
          <note>
            Det som är lite lustigt med det hela är det jag sade i slutet
            av mitt anförande. REE, de sällsynta jordartsmetallerna, nämnde
            du i ditt anförande. Vi är helt överens. De ligger sida vid sida,
            Kent, hand i hand, uranet och REE, kärnkraftens och vindkraftens
            förutsättningar. Sida vid sida ligger de där i berggrunden och
            ser ingen skillnad sig emellan. Det borde vi inte göra heller.
            Det där är överdrivet, och det blir ett så kraftfullt slag i luften
            att jag tycker att ni borde avstå från det där snart.
          </note>
          <note>
            Vad gäller fyndigheterna är vi överens. Det finns en hel del
            i Sverige. Men det är mindre än 1 procent av de totala fyndigheterna
            i världen. Att måla upp på väggen att det nu blir en uranrenässans
            och brytning i Sverige som det stora Uranklondyke är helt fel.
            Jag tycker att det är dumt att föra in det i debatten över huvud
            taget.
          </note>
          <note>
            Dessutom är dessa stackars ynka fyndigheter som sagt mindre än
            1 procent av så dåligt brytvärde att det inte kommer att bli aktuellt
            på många herrans år, om över huvud taget någonsin. Det är inte
            intressant i Sverige. Guld, zink, koppar och järn är det som man
            letar efter mest, enligt myndigheterna.
          </note>
          <note type="speaker">
            Anf. 8 KENT PERSSON (V) replik:
          </note>
          <note>
            Fru talman! Jag hade tänkt diskutera flera andra saker, men det
            blev en del felaktigheter. Man anger till Bergsstaten förstahandsalternativet
            för brytning. Man anger om det är uran som är förstahandsalternativet.
            Det är det vi säger. Sedan är det riktigt att uran kan finnas
            med bland andra. Det är inte det vi vänder oss emot.
          </note>
          <note>
            Vindkraft och kärnkraft hand i hand? Det är väl en våt dröm,
            förstår jag. Vi ser dock en framtid utan kärnkraft här i Sverige.
            Men jag förstår Jan Björklund när han säger att man visst kan
            tänka sig att öppna för uranbrytning i Sverige. Det är egentligen
            logiskt. Vi har urantillgångar här, och vi ska bygga ut kärnkraften.
            Det är Folkpartiets linje. Jag respekterar den. Säg inte att det
            inte finns tankar om att bryta uran i Sverige. De finns!
          </note>
          <note>
            Det intressanta i det här jag tror att Lise kommer att tala mer
            om uran är att du inte tog upp någonting i ditt anförande om de
            utmaningar som gruvsamhällena står för nu när de har sådana här
            möjligheter. Det handlar om infrastrukturer. Vad ska de ordna
            det på för sätt? Hur blir det med bostadsbyggandet? Eller ska
            vi få en situation där det flygs in och flygs ut folk? Jag hörde
            en minister som var uppe i Kiruna nu och sade att vi kanske ska
            ha arbetskraftsinvandring när vi har massarbetslöshet i Sverige.
            På 60-, 70- och 80-talet, när de här gruvorna inte var på modet
            och skulle läggas ned, gick flyttlassen från Norrlands inland
            och Bergslagen in till storstäderna. Det är dags att vända politiken,
            och det behövs ett statligt initiativ, men något sådant har jag
            inte sett från regeringens sida.
          </note>
          <note type="speaker">
            Anf. 9 EVA FLYBORG (FP) replik:
          </note>
          <note>
            Fru talman! Angående vad de söker och inte söker försökte jag
            redovisa lite grann hur det ser ut över huvud taget. Sedan vill
            jag även återkoppla till det jag sade i mitt anförande. Uranet
            visar ofta vägen till de andra, till exempel guld, zink och REE,
            som Vänsterpartiet behöver till sin vindkraft. Då är det bra att
            man kan använda sig av de egenskaper som uranet har. Det är en
            stor förtjänst att man hittar så pass mycket guld och andra metaller
            när uranet visar vägen.
          </note>
          <note>
            Det är bra att Vänsterpartiet erkänner att Folkpartiet har haft
            en klar linje från början. Vi kan tänka oss att det skulle kunna
            vara möjligt att bryta uran i Sverige. Vi vill ha kärnkraft och
            erkänner kedjan, liksom Vänsterpartiet och Miljöpartiet kanske
            senare kommer att erkänna kedjan med REE, hur man bryter det i
            andra länder och hur det hänger ihop miljömässigt. Det kommer
            vi säkert att återkomma till så småningom.
          </note>
          <note>
            Utmaningarna för samhället nämnde jag i mitt anförande. Jag återkopplar
            till strategin som nu utarbetas. Man kommer också att ta med just
            de utmaningar som Kent Persson lyfter fram. Det kan han vara alldeles
            lugn för.
          </note>
          <note>
            Vad gäller experter och att flyga in och flyga ut och så vidare
            kan jag säga att vi i många år hade en expertskatt i Sverige för
            att man på vissa områden under vissa tider behöver personal med
            en viss kompetens. Detta tycker jag inte att vi ska ta ifrån företagen.
            Däremot står det väl helt klart redan nu att man anställer människor
            lokalt. Till och med innan gruvorna har öppnat eller verksamhet
            kommit i gång sker det en ökning av antalet arbetstillfällen på
            de orter som man har valt ut. Jag tycker inte alls att det står
            i motsättning. Det här ger lokala arbetstillfällen.
          </note>
          <note type="speaker">
            Anf. 10 KARIN ÅSTRÖM (S) replik:
          </note>
          <note>
            Fru talman! Flyborg sade i sitt anförande att det våras för gruvindustrin.
            Tänk, det har jag tyckt för länge sedan! Jag tycker att gruvindustrin
            har varit på väg att expandera under oerhört många år. Jag har
            stått i denna kammare och debatterat detta sju år i rad. Vad vi
            har debatterat har handlat väldigt mycket om de offensiva satsningarna,
            framför allt i våra så kallade branschprogram, och det sättet
            att jobba med de här frågorna.
          </note>
          <note>
            Till och med när Sverige hade lågkonjunktur 20082009 var det
            den växande gruvindustrin som gav ett rejält tillskott till Sveriges
            varuexport. Det var en viktig del som gjorde att Sverige klarade
            sin finansiella situation bättre än merparten av resten av Europa.
            Det här måste vi komma ihåg. Flyborg gillar att prata historia.
            Det gör jag också. Då måste man ta med sig historiebeskrivningen
            från den här branschen.
          </note>
          <note>
            Vi har sagt att det är bra att regeringen äntligen har vaknat
            upp och att man får i gång en mineralstrategi. Men jag blir bekymrad
            när jag läser på SGU:s hemsida att man ska ha en utveckling inom
            ramen för en nationell mineralstrategi. Man vill bland annat se
            en förstärkt kartering och utökad mineralinformation från regeringens
            sida. Man vill ha löpande analyser och vill följa arbetet. Det
            där tycker jag redan finns. Jag tycker att det är en lite mer
            defensiv inställning, om vi pratar om en offensiv strategi för
            den här näringen. Jag ska i nästa anförande berätta vad jag tycker
            om det, men jag vill få ett förtydligande från Flyborg när det
            gäller er syn på strategin.
          </note>
          <note type="speaker">
            Anf. 11 EVA FLYBORG (FP) replik:
          </note>
          <note>
            Fru talman! Det ska du gärna få, Karin Åström.
          </note>
          <note>
            Jag började mitt anförande med att säga att gruvindustrin har
            hjälpt till att bygga detta lands välfärd. Det visar klart att
            det finns både en historik och ett erkännande från alla partier.
            Det finns väl ingen orsak att säga något annat än som det är det
            skulle aldrig falla mig in. Så är det naturligtvis.
          </note>
          <note>
            Gruvnäringen är viktig. Gruvbrytning är bra för Sverige. Gruvbrytningen
            har varit med och byggt välstånd och gör det fortsatt. Det var
            också därför jag i mitt anförande om du möjligtvis missade något
            återkom till att den fortsätter att göra det, att det är särskilt
            glädjande att den gör det just i de regioner som de senaste decennierna
            haft svårt att behålla sin befolkning och så vidare. Det är bra
            att vi skapar arbetstillfällen just i länen i norr, vilket betyder
            ökade kommunala intäkter. Det pratade jag också lite om i mitt
            anförande, men det är möjligt att du missade just det.
          </note>
          <note>
            Vad gäller SGU tycker jag att vi ska komma ihåg att det är en
            bra kravlista som man måste ta hänsyn till. SGU fick just uppdraget
            att samordna den här strategin och se hur man ska gå vidare.
          </note>
          <note>
            Jag råkade hitta ett pressmeddelande från i förrgår, Ny fas för
            arbetet med den svenska mineralstrategin, om hur man nu går vidare
            och praktiskt implementerar det som Socialdemokraterna efterfrågar.
          </note>
          <note>
            Man säger att det ska hållas tre dialogmöten redan i maj där
            regioner, lärosäten, länsstyrelser, industrin och andra berörda
            aktörer inbjuds att komma in med inspel. Jag tycker att det är
            ett bra sätt att förankra saker och ting och hur man har tänkt
            gå vidare: i samarbete med industrin, i samarbete med det lokala,
            med kommuner, länsstyrelser och lärosätena akademin, som Socialdemokraterna
            också har förordat tidigare. Jag tycker att det är bra, och jag
            tror inte att skillnaden är så enorm när det gäller detta som
            man kanske vill göra gällande i en debatt.
          </note>
          <note>
            Jag ser verkligen fram emot när det här kommer att redovisas
            i riksdagen.
          </note>
          <note type="speaker">
            Anf. 12 KARIN ÅSTRÖM (S) replik:
          </note>
          <note>
            Fru talman! Det har varit bra förut. Gruvnäringen har bidragit
            till Sveriges uppbyggnad på många olika sätt. Men man måste också
            ställa sig frågan: Varför har det blivit så bra? Då handlar det
            mycket om att politiken har funnits med från begynnelsen, näringen
            har funnits med från begynnelsen och samhällena har funnits med
            från begynnelsen. Där har man på ett betydligt enklare, snabbare
            och effektivare sätt kommit fram till lösningar som har varit
            bra för Sverige och för näringens tillväxt.
          </note>
          <note>
            Jag tycker fortfarande att den ingång som regeringen nu har med
            sin mineralstrategi känns lite bakåtsyftande. Det kanske är därför
            den kallas strategi, för strategi är lite annorlunda än program.
            Det vi pratar om är ett program, och det handlar i mycket högre
            grad om att det ska vara framåtsyftande. Då ska man, vill jag
            upprepa, sitta tillsammans runt bordet, näringen, utbildningsanordnarna,
            kommunerna och facken, och där bolla frågor. När man gör det i
            ett sådant forum får man lösningar på en mängd problem, inte minst
            investeringsklimatet, och möjligheterna att hitta lösningarna
            blir betydligt bättre.
          </note>
          <note>
            Det är det som är vår grej med bland annat de strategiprogram
            som vi pratar oss varma för. Det finns en anledning till att vi
            i vår skuggbudget i höst lägger 2 miljarder till just denna form
            av arbete och för att stärka näringslivet. 2 miljarder under loppet
            av fyra år är lite mer än den platta som ni nu lägger med 30 miljoner
            till SGU, medan politiken ska sitta på sidan om och titta på och
            inte vara medverkande.
          </note>
          <note type="speaker">
            Anf. 13 EVA FLYBORG (FP) replik:
          </note>
          <note>
            Fru talman! Vi kanske har en debatt om ord och mer semantik än
            politik. Men strategin är framåtsyftande just det som Karin Åström
            åberopar här, att kommuner, näringsliv och utbildningssektorn
            ska sitta ned tillsammans. Det är det man ska göra nu. Jag läste
            dessutom upp ett pressmeddelande från i förrgår som handlar om
            att under maj kommer tre möten att hållas med alla de aktörer
            som Socialdemokraterna vill ska delta i detta arbete. Jag tycker
            att det är att klyva små hår att inte vara överens om det här.
            Jag tror att vi har samma inriktning och samma omsorg om gruvindustrin
            och dess framtid. Det tycker jag är bra. Det är bra att det finns
            en så stark majoritet för detta i kammaren.
          </note>
          <note>
            Det som ni far efter är möjligtvis perspektivet på hur man ska
            göra det sedan, för att hitta någon logik i det här, att man kommer
            ovanifrån och att staten talar om hur alla ska göra. Där ser vi
            mer att branschen själv och tillsammans med akademin, kommunerna,
            staten, näringslivet och allihop ska utarbeta detta. Det är möjligtvis
            där det ligger en hårfin skillnad, men jag tycker inte att den
            är särskilt stor över huvud taget.
          </note>
          <note>
            Vad gäller att satsa på näringsliv och inte kan jag bara hävda
            att ni tar med den ena handen och klappar glatt till med den andra
            handen med skattehöjningar på olika sätt för näringslivet. Där
            blir det inte ens så att det ena tar ut det andra, utan det är
            en brandskattning av företag. Och det gäller inte minst hur ungdomar
            ska få nya jobb när ni höjer arbetsgivaravgiften. Det är inte
            bra för industrin. Det kan vi säkert prata mer om i kommande debatter.
          </note>
          <note type="speaker">
            Anf. 14 LISE NORDIN (MP) replik:
          </note>
          <note>
            Fru talman! Jag slant på en siffra i mitt yrkande tidigare och
            ska nu be att få yrka bifall till reservationerna 3, 5 och 6.
          </note>
          <note>
            Jag konstaterar att Eva Flyborg försöker smutskasta vindkraften,
            vilket jag tycker blir lite tröttsamt om inte Eva Flyborg kan
            visa att det finns några vindkraftverk i Sverige som använder
            dessa sällsynta jordartsmetaller. Det finns olika tekniska lösningar
            för vindkraftsturbiner. I Sverige är det inte ett problem, för
            vi använder inte den sortens metaller till våra vindkraftverk.
            Och så ska det förbli.
          </note>
          <note>
            Jag har förstått att argumenten om uranbrytningens miljö- och
            hälsoaspekter inte tas in av Folkpartiet. Det faktum att det inte
            någonstans i världen har brutits uran utan stora konsekvenser,
            som läckage i grundvatten eller förhöjd risk för cancer, tycks
            inte spela någon roll. Men den aspekt som kanske kan påverka Folkpartiet
            i den här frågan är den näringspolitik som blir väldigt otydlig
            med dagens regelverk, där utländskt kapital investerar i att bryta
            uran. Om de nu inte får bryta uran är det väl klokare att använda
            det kapitalet för att satsa exempelvis på framtidens förnybara
            energi.
          </note>
          <note>
            Det är inte heller en särskilt klok näringspolitik att låta dessa
            bygder leva under detta hot. Vi ser på flera håll i Sverige att
            satsningar på bland annat turism, förnybar energi och gröna näringar
            läggs ned på grund av hotet. På vilket sätt skapar det nya jobb
            i Sverige? Jag vore tacksam om Eva Flyborg kunde redogöra för
            på vilket sätt hon ser det som positivt för Sverige med de här
            oklarheterna om huruvida det kommer att brytas uran i Sverige
            eller inte.
          </note>
          <note type="speaker">
            Anf. 15 EVA FLYBORG (FP) replik:
          </note>
          <note>
            Fru talman! Det är inga okända ämnen vi diskuterar i dag. Vi
            kan åtminstone börja med att konstatera att vi är överens om att
            inte vara överens i den här frågan. Jag tror att vi representerar
            motpolerna längst ut, och det är väl bra att vi kan mötas i en
            trevlig debatt.
          </note>
          <note>
            Vad gäller lagstiftningen om att bryta uran har vi en säkerställd
            ordning för hur man ska göra vid en eventuell framtida brytning
            av uran. Det är ingen som har gjort det hittills, om vi bortser
            från det som skedde i Västergötland på 60-talet, och det finns
            inga ansökningar om att göra det nu heller.
          </note>
          <note>
            Jag tycker att det är väldigt mycket spöken i Miljöpartiets syn
            som får råda. Ni är så fanatiskt emot allting som rör kärnkraften
            att även en framtida, fiktiv möjlighet att bryta ett visst ämne
            gör att ni skrämmer upp väldigt många människor, som kanske blir
            rädda. Jag vet inte om det är något överdrivet att så många är
            så rädda, för den bilden finns inte annat än när Miljöpartiet
            framför den.
          </note>
          <note>
            Vi har tidigare pratat om att när man bryter till exempel REE,
            som behövs för mycket modern teknik, bland annat vindkraften,
            finns uranet där också. Uranet visar vägen till de sällsynta jordartsmetallerna.
            De finns naturligt ute i naturen. Det kan inte ens Miljöpartiet
            ändra på det är som det är.
          </note>
          <note>
            När man bryter andra mineraler kommer uranet med naturligt, och
            det gör det redan i dag. Ska vi då förbjuda all gruvnäring och
            brytning av alla mineraler? Man bryter vissa mängder uran redan
            i dag. Ska vi förbjuda gruvnäring eller inte? Svara på det i stället,
            Miljöpartiet!
          </note>
          <note>
            När det gäller hotet om uranbrytningen tycker jag att Miljöpartiet
            verkligen visar upp sin blinda fläck. Är det någonting som har
            lett till folklig ilska och missnöje här i landet i dag är det
            vindkraftsutbyggnaden om någon.
          </note>
          <note type="speaker">
            Anf. 16 LISE NORDIN (MP) replik:
          </note>
          <note>
            Fru talman! Detta tricksande, där man inte ger besked om huruvida
            det kommer att brytas uran eller inte, gör ingen gladare. Att
            som Eva Flyborg redogöra för ett oklart regelverk ger fortfarande
            inget svar på om det kommer att brytas uran eller inte. Med dagens
            regelverk är det uppenbart att olika aktörer gör olika bedömningar
            om det kommer att brytas eller inte.
          </note>
          <note>
            Det behövs en politisk riktning. Vi har hört centerpartister
            som säger att dagens regelverk garanterar att det inte kommer
            att brytas uran. Eva Flyborgs partiledare Jan Björklund sade nyligen
            i Agenda att dagens regelverk gör det möjligt att bryta uran.
            Regelverket i sig ger alltså ingen som helst klarhet.
          </note>
          <note>
            Regelverket i dag reglerar bara om vi kommer till läget då ett
            företag vill bryta. Om man nöjer sig med det bortser man från
            hela den situation som vi har i dag, med alla de orter som lever
            under hotet om uranbrytning genom prospekteringen. Prospekteringen
            i sig leder till stora negativa konsekvenser för de bygderna.
            Att säga att det är acceptabelt innebär att många bygder inte
            når sin potential. Vad är det för landsbygdspolitik?
          </note>
          <note>
            Att som Eva Flyborg påpeka att det finns uran i svensk mark ger
            ingen klarhet i frågan. Det är klart att det finns uran som kan
            komma upp när man provborrar eller bryter andra mineraler, men
            det är inte vad frågan handlar om. Det vi från rödgrön sida föreslår
            är att man inte ska få ange uran som det huvudämne man söker efter
            och avser att bryta. Det är det som spelar roll för de utländska
            företag som nu säger att de befinner sig i Sverige för att söka
            efter uran. Där skulle det förtjänas ett klargörande.
          </note>
          <note>
            Uranbrytningen är ett skäl att bli kvitt kärnkraften som är smutsig
            från vaggan till graven. Jag vet att det är en mycket öm punkt
            för regeringen som säger att man accepterar ny kärnkraft men inte
            ger något besked om varifrån uranet ska komma. Ska vi fortsätta
            att importera det, eller ska vi bryta det i svensk mark?
          </note>
          <note type="speaker">
            Anf. 17 EVA FLYBORG (FP) replik:
          </note>
          <note>
            Fru talman! Det var många olika småpunkter, men jag ska i alla
            fall försöka hinna med några av dem.
          </note>
          <note>
            Det är egentligen lite lustigt att se hur Miljöpartiet uttrycker
            sig i den här debatten. Det Miljöpartiet betecknar som tricksande
            är egentligen marknaden och marknadens olika krafter. Miljöpartiet
            har i olika sammanhang tidigare tyckt att det har varit en bra
            kraft för att förändra samhället, inte minst när det gäller skolor
            och annat.
          </note>
          <note>
            Just i denna fråga byter man fot och kallar marknaden tricksande.
            Jag vet inte om det en signal om att Miljöpartiet har bytt fot
            och är på väg åt ett helt annat håll. Det lär vi väl få se i framtiden.
            Jag tycker att det är dumt att göra så.
          </note>
          <note>
            Det är så här, fru talman: Det är tillåtet att bryta olika mineraler
            i Sverige om man uppfyller alla ställda miljö- och säkerhetskrav.
            Precis så enkelt är det. Om man inte gör det får man inte heller
            bryta. Till och med Miljöpartiet måste kunna förstå något så enkelt.
          </note>
          <note>
            Miljöpartiet målar också upp en bild av att vi i hela Sverige
            darrar över att vi skulle kunna bryta uran. Ja, Miljöpartiet,
            det sker redan i dag! Man kan nämligen inte särskilja mineralerna
            från varandra. Hand i hand ligger vindkraftens och kärnkraftens
            mineraler, sida vid sida, evigt tillsammans i berggrunden.
          </note>
          <note>
            Jag tycker att det är dumt att man målar upp dessa hotbilder,
            som Miljöpartiet också tar upp i en senare reservation i betänkandet
            om mineralstrategin, som inte ens finns på det sätt som Miljöpartiet
            vill måla upp. Sluta skrämma svenska folket!
          </note>
          <note>
            De allra flesta tycker att det är bra att vi har en aktiv och
            bra näringspolitik, där gruvnäringen är en självklar och central
            del. Det tas ett stort ansvar, det finns ett stort och gediget
            kunnande och vi har bra erfarenhet att stå på. Jag tycker inte
            att Miljöpartiet ska avfärda det så enkelt. Det går inte att måla
            fan på väggen hela tiden, för då blir det som om vargen kommer
            hela tiden men vargen kommer inte!
          </note>
          <note type="speaker">
            Anf. 18 JOHAN JOHANSSON (M):
          </note>
          <note>
            Fru talman! Mineraler påverkar vår vardag och levnadsstandard.
            Behovet av mineraler är växande i hela världen, och mineralnäringen
            svarar för nära en femtedel av det svenska nettoexportvärdet.
          </note>
          <note>
            I mitt hemlän Norrbotten är mineralnäringen het, nästan överhettad,
            då ett flertal aktörer gör mycket stora investeringar. LKAB fortsätter
            sitt tillväxtprogram och ökar produktionen till 40 miljoner ton
            färdiga produkter år 2015. Tre nya gruvor är på väg att öppnas:
            Gruvberget, Mertainen och Leveäniemi. Dessutom har LKAB initierat
            ett mycket viktigt projekt om att tillvarata de sällsynta jordartsmetaller
            som finns i gruvornas sandmagasin. LKAB tror att produktvärdet
            kan bli uppskattningsvis 9 miljarder kronor per år under ett antal
            år framöver.
          </note>
          <note>
            Northland Resources är i full gång med att starta upp gruvdrift
            i Kaunisvara, Pajala. Avalon Minerals har ansökt om att få starta
            upp en koppar- och magnetitgruva i Viscaria. I Jokkmokk tas de
            första stegen mot en stor järnmalmsgruva.
          </note>
          <note>
            Flera projekt är på gång, inte bara i Norrbotten utan i hela
            Sverige. Dannemora gruva, som har varit nedlagd sedan 20 år, startas
            upp eftersom höga råvarupriser och modernare brytmetoder gör det
            lönsamt. Gamla gruvor och fyndigheter i Ludvika och Grängesberg
            står på tur. Detta är mycket positivt för Sverige.
          </note>
          <note>
            Fru talman! Regeringen har påbörjat arbetet med att ta fram en
            mineralstrategi med tydliga och uppföljbara mål. Målsättningen
            är att strategin bör vara väl sammanhållen och starkt förankrad
            hos intressenterna. Som ett led i detta arbete avsätter regeringen
            30 miljoner kronor årligen under en fyraårsperiod.
          </note>
          <note>
            Regeringen har också gett SGU ett ansvar för att tillsammans
            med industrin och övriga myndigheter löpande analysera och följa
            upp arbetet med att utveckla den svenska gruvnäringen. När det
            gäller infrastruktur ökas kapaciteten på Malmbanan. Såväl malmtransporterna
            som mineralfrågorna i stort är prioriterade av regeringen.
          </note>
          <note>
            Utöver detta sker satsningar av LKAB, Swerea Mefos och Boliden
            på kompetensutveckling och forskning i nära samarbete med Luleå
            tekniska universitet och andra ledande lärosäten. Det är samarbeten
            som är helt i linje med regeringens intentioner med mineralstrategin.
          </note>
          <note>
            Jag är särskilt glad över de ansträngningar som nu görs för att
            utveckla den redan i dag internationellt erkända forskning som
            bedrivs i Luleå kring gruvor och metallurgi. Här finns goda förutsättningar
            att skapa ett världsledande excellenscenter med Luleå tekniska
            universitet, Swerea Mefos och LKAB:s forskningsmasugn som viktiga
            pusselbitar.
          </note>
          <note>
            Att näringens aktörer investerar i forskning samt kompetensutveckling
            tillsammans är glädjande och ett bevis på att samarbeten är lönsamt.
            Dessutom säger entreprenörskapsforskningen att det är just precis
            så de bör agera för att de ska behålla sin entreprenöriella glöd,
            samtidigt som de processer de startar kommer att leda till än
            starkare konkurrenskraft och därmed en livskraftigare näring.
          </note>
          <note>
            Fru talman! Det som kan oroa mig är inte utvecklingen i näringen
            utan hur det omgivande samhället påverkas. Hur klarar kommuner
            och landsting konkurrensen om personal när löneläget är 3040 procent
            högre i gruvnäringen? Vilka långsiktiga konsekvenser får det att
            en hjullastarkurs på någon vecka ger lönenivåer över 30 000 kronor
            medan ingångslönen för en lärare efter fyra års studier är knappt
            23 000 kronor?
          </note>
          <note>
            Självfallet drivs lönerna upp av den höga efterfrågan, men det
            är hur som helst problematiskt. När mineralpriserna viker eller
            när tillgången på mineral viker, då riskerar vi att stå med väldigt
            många chaufförer som är arbetslösa.
          </note>
          <note>
            Vi måste därför nu, främst i Norrbotten, som är mest beroende
            av gruvnäringen, bygga upp alternativ. Besöksnäring, it, testverksamhet
            samt hälsa och särskilt e-hälsa är alla områden som har stor potential
            att växa. Genom den aktiva näringspolitik som bedrivs, med fokus
            på entreprenörskap, finns det goda förutsättningar att nya basnäringar
            växer fram.
          </note>
          <note>
            Det känns jättebra. Statens roll på det näringspolitiska området
            ska vara att skapa generellt goda förutsättningar för företagande
            och utveckling, inte att ge särskilt stöd till någon speciell
            näring.
          </note>
          <note>
            Allt entreprenörskap kommer underifrån. Det är därför som näringslivsklimatet
            och de generella förutsättningarna är så viktiga. Hela tanken
            med ett branschprogram går stick i stäv med hur man får fram ett
            mer entreprenöriellt Sverige. Entreprenörskap kan inte planeras
            fram, utan det växer fram genom starka individers lust, nyfikenhet
            och personliga drivkrafter för att lösa viktiga problem.
          </note>
          <note>
            Jag finner det märkligt att Sverigedemokraterna, Socialdemokraterna,
            Vänsterpartiet och Miljöpartiet väljer att gå denna väg med branschprogram,
            nu när de vill ge regeringen ett tillkännagivande om ett branschprogram.
          </note>
          <note>
            Fru talman! LKAB:s beslut om nya huvudnivåer i Malmberget och
            Kiruna är två för Malmfälten mycket viktiga beslut som stärker
            förutsättningarna inte bara för lokal och regional utveckling
            utan även för nationell ekonomisk utveckling. Besluten innebär
            stora förflyttningar av människor och bostäder i Malmfälten. Samhällen
            måste flyttas. Bostadsområden blir industriområden.
          </note>
          <note>
            Här har regeringen tydligt uttryckt att statens ägande i LKAB
            är en viktig och generell förutsättning för att säkerställa bolagets
            ansvar i stadsomvandlingen, där styrelserepresentation och kontinuerlig
            dialog inbegriper ett hållbart miljömässigt och socialt ansvarstagande.
          </note>
          <note>
            Ställningstagandet är bra, och det är självklart att staten som
            ägare tar sitt ansvar och att det i regeringens riktlinjer till
            LKAB tydliggörs vilket ansvar bolaget har för stadsomvandlingen.
            Regeringens besked skiljer sig därmed rejält från dåvarande socialdemokratiske
            partiledaren Håkan Juholts besked vid sitt besök i Kiruna den
            22 oktober 2011. Då aviserade han att Socialdemokraterna avser
            att utreda ansvaret för stadsflytten. Jag tycker att regeringen
            är bra mycket tydligare.
          </note>
          <note>
            Fru talman! Att upprätthålla en hög nivå på antalet prospekteringar
            är viktigt, dels eftersom prospekteringarna ger kunskap om vad
            som finns i marken, dels eftersom det finns ett samband mellan
            prospekteringsaktivitet och framtida gruvor.
          </note>
          <note>
            Att begränsa möjligheterna till prospektering, vilket vissa motionärer
            förespråkar, är dumt både ur ett kunskapsperspektiv och i ett
            samhällsperspektiv. Resultatet skulle bli mindre och kanske även
            sämre kunskap om hur vår berggrund är beskaffad. Resultatet skulle
            även bli minskad samhällsnytta i form av uteblivna mineraler som
            behövs i många olika produkter samt naturligtvis minskade arbetstillfällen
            i mineralnäringen och i de näringar som är beroende av mineraler.
          </note>
          <note>
            Uran är anledningen till att vissa motionärer vill begränsa möjligheterna
            till prospektering. Jag förstår oron men upplever den som obefogad,
            eftersom det finns särskilda bestämmelser när det gäller uran.
            I dag har kommuner möjlighet att yttra sig när undersökningstillstånd
            ges för alunskiffer, en bergart som är rik på uran. Dessutom finns
            ett kommunalt veto mot uranbrytning.
          </note>
          <note>
            Att införa ett förbud mot prospektering av uran skulle med stor
            sannolikhet leda till minskad prospekteringsaktivitet totalt sett,
            då prospektörer riskerar att bryta mot lagen varje gång de genomför
            en provborrning. Vad gör man om man hittar just uran anmäler man
            det till myndigheterna eller stampar man bara igen hålet och går
            vidare? Problematiken med ett förbud kan bli stor.
          </note>
          <note>
            Avslutningsvis vill jag säga att efterfrågan på mineraler är
            stor och växande, inte minst inom den högteknologiska energiindustrin
            och miljöindustrin som bland andra Eva Flyborg refererade till.
            Sverige är ett land som har mycket goda möjligheter att vidareutveckla
            industrin. Vi har fyndigheter, lång erfarenhet och en hygglig
            infrastruktur som är på väg att bli ännu bättre. Vi har stort
            miljömedvetande och en bra lagstiftning.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Lotta Olsson, Hans Rothenberg och Boriana Åberg (alla M) samt
            Mats Odell (KD).
          </note>
          <note type="speaker">
            Anf. 19 KARIN ÅSTRÖM (S) replik:
          </note>
          <note>
            Fru talman! Johansson pratar väldigt mycket ur ett norrbottniskt
            perspektiv och säger att det är bra med samverkan. Jag håller
            med om det. Johansson säger också att det sker i linje med regeringens
            strategi.
          </note>
          <note>
            Det kanske stämmer att det sker i linje med regeringens och Reinfeldts
            strategi. Vi vet ju alla att han var uppe i Norrbotten i måndags
            och besökte bland annat Pajala. Det resulterade i den här tidningsrubriken
            i Aftonbladet: Reinfeldt förstår inte gruvfebern. Det är en gängse
            uppfattning att Reinfeldt och Johansson inte riktigt verkar ha
            förstått den gruvfeber som råder. De kanske inte riktigt har förstått
            den betydelse som vi lägger i branschprogram.
          </note>
          <note>
            De kanske inte heller riktigt har förstått vad Flyborg egentligen
            argumenterade för i sitt anförande och i replikskiftena. Jag tyckte
            att hon hade en helt annan åsikt när det gäller samverkan och
            mineralstrategin. Hon uttryckte på ett bra sätt ungefär det som
            vi tycker, alltså att man ska sätta sig ned med näringen, facket
            och kommunerna, att politiken är viktig och att man där ska forma
            det som faktiskt behövs för att utveckla gruvnäringen. Johansson
            verkar ha en helt annan inställning.
          </note>
          <note>
            Johansson tycker enligt sitt anförande att politiken definitivt
            ska skita i de här frågorna. Det blir synligt också i referaten
            av vad Johanssons partiordförande, statsministern, sade uppe i
            Norrbotten. Man tycker att kommunen ska gå långsamt fram, och
            man är inte beredd att över huvud taget gå in politiskt på något
            sätt.
          </note>
          <note type="speaker">
            Anf. 20 JOHAN JOHANSSON (M) replik:
          </note>
          <note>
            Fru talman! Jag tycker att mineralstrategin är alldeles utmärkt,
            och den bygger på ett underifrånperspektiv där man i dialog med
            näringens intressenter ska inventera vad som behöver göras. Näringens
            intressenter är de företag som är engagerade, kommuner, lärosäten
            universitet eller gymnasieskola naturorganisationer och så vidare.
            Det är så man måste gå till väga.
          </note>
          <note>
            Ni försöker planera fram något top-down. Det är fel väg att gå.
            Det tar bort den entreprenöriella glöden. Vi måste använda all
            kraft vi kan få. Man kan inte planera fram entreprenörskap. Det
            måste komma underifrån.
          </note>
          <note>
            Gruvnäringen är en entreprenöriell näring i allra högsta grad.
          </note>
          <note type="speaker">
            Anf. 21 KARIN ÅSTRÖM (S) replik:
          </note>
          <note>
            Fru talman! Framför allt samhällsentreprenörer är viktiga när
            vi talar om gruvnäringens tillväxt. De måste vara med i de breda
            program som vi talar om och där man ska forma det framtida gruvsamhället.
          </note>
          <note>
            Johansson måste inse att Sverige tappar på detta område på grund
            av ert sätt att bedriva näringspolitik.
          </note>
          <note>
            När man bygger underjordsgruvor någonstans i världen kommer ca
            7090 procent av den nya teknik man använder från den svenska och
            den finska gruvnäringen. De senaste åren har dock Sverige börjat
            tappa fart.
          </note>
          <note>
            Alldeles nyligen, den 24 februari, presenterades en undersökning
            där man har frågat 802 gruvföretag om deras åsikter om investeringsklimat
            på marknaden och så vidare. Där går Finland om. Finland ligger
            nu på andra plats i världen när det gäller framtid, bransch, utveckling
            etcetera, medan Sverige ligger kvar på sjunde plats. Man uttrycker
            farhågor för att Sverige kommer att halka efter ytterligare när
            det gäller den här näringens framtid.
          </note>
          <note>
            Det är klart att jag tycker att detta är alarmerande, särskilt
            när jag nu också får klart för mig att ni som regeringsföreträdare
            har helt olika synsätt på hur ni ska jobba rent strategiskt med
            gruvnäringsfrågorna i Moderaterna och Folkpartiet. Det är vad
            jag kan konstatera av det jag har hört i dag från de två partiföreträdarna.
          </note>
          <note type="speaker">
            Anf. 22 JOHAN JOHANSSON (M) replik:
          </note>
          <note>
            Fru talman! Jag tror att det är oerhört viktigt att vi fortsätter
            samarbetet. Jag tycker att jag och Eva Flyborg har precis samma
            position i den här frågan.
          </note>
          <note>
            Det är viktigt att utnyttja det strategiska fönster som finns
            när mineralpriserna är höga och att kunna expandera och utveckla
            näringen där den finns. Det är också viktigt att vi tillsammans
            med kommuner, regioner och de företag som gör stora vinster på
            detta utvecklar attraktiva städer, liksom att vi utvecklar dem
            så att det också finns andra arbetsgivare än mineralnäringen.
            Det är viktigt inte minst för att medföljande ska kunna komma
            till orten så att vi slipper det fly-in/fly-out-system som det
            har talats om tidigare.
          </note>
          <note type="speaker">
            Anf. 23 LISE NORDIN (MP) replik:
          </note>
          <note>
            Fru talman! Johan Johansson uttrycker här oro för att vi skulle
            få färre arbetstillfällen om vi skulle förbjuda uranbrytning.
            Jag blir då fundersam kring Moderaternas ståndpunkt vad gäller
            de arbetstillfällen som vi uppenbarligen förlorar på grund av
            den uranprospektering som sker.
          </note>
          <note>
            Johan Johansson säger att oron för uranbrytning är obefogad.
            Oavsett om den är det och oavsett vad slutresultatet skulle bli
            ser vi att det läge vi nu befinner oss i, med en prospektering,
            leder till att vi tappar arbetstillfällen.
          </note>
          <note>
            Vad är Moderaternas svar till de turismföretag, bland annat i
            Hudiksvall, som nu har lagt ned en satsning på fisketurism på
            grund av hotet om uranbrytning? Vad är svaret till de markägare
            i Skaraborg som har lagt ned satsningar på ytterligare gröna näringar
            på grund av hotet om uranbrytning? Kommuner runt Storsjön i Jämtland
            sitter nu och diskuterar: Hur kan vi garantera vårt dricksvatten
            om det kommer till stånd en uranbrytning i Oviken? Vad är svaret
            till dem?
          </note>
          <note>
            Detta är på riktigt faktorer som gör att vi håller på att tappa
            arbetstillfällen på grund av hotet om uranbrytning.
          </note>
          <note>
            Jag hoppas att Johan Johansson, som representant för det dominerande
            partiet i regeringen, kan ge besked om regeringens ståndpunkt
            när det gäller uranbrytning. Om vi nu förutsätter att de företag
            som vill bryta uran klarar den lagstiftning som finns kommer frågan
            att landa på regeringens bord för ett avgörande om de får bryta
            uran eller inte. Vad är då regeringens ståndpunkt? Får de utländska
            företag som vill bryta uran i Sverige göra det?
          </note>
          <note type="speaker">
            Anf. 24 JOHAN JOHANSSON (M) replik:
          </note>
          <note>
            Fru talman! Jag tyckte att jag var tydlig. Men det var jag tydligen
            inte, så jag förtydligar mig ännu en gång.
          </note>
          <note>
            Det finns ett tydligt samband mellan antalet prospekteringar
            och de framtida gruvor som startas. Om antalet prospekteringar
            minskar kommer antalet nya gruvor också att minska, och det kommer
            att få en effekt vad gäller arbetstillfällen i Sverige och exportinkomsten.
          </note>
          <note>
            Kommer vi nu till uranet så finns det en oro. Den tycker jag
            att man ska ta på allvar. Jag tycker också att man ska vara ärlig
            och säga att den största kända uranfyndigheten i Sverige ligger
            i Billingen. Där har man 300 gram per ton gråberg. Det är 0,03
            procent. I Kanada är de största fyndigheterna på nära 20 procent.
            Industrin säger att det ska vara över 0,1 procent för att det
            ska vara brytbart. Vi är alltså långt ifrån brytbara gränser i
            Sverige.
          </note>
          <note>
            Det kan hända att vi hittar det här uranet, men jag tycker nog
            att Lise Nordin och Miljöpartiet spelar på den här oron och kanske
            till och med blåser upp den för att vinna politiska poäng som
            de sedan kan använda i andra syften.
          </note>
          <note type="speaker">
            Anf. 25 LISE NORDIN (MP) replik:
          </note>
          <note>
            Fru talman! Miljöpartiet ser den oro som finns ute i landet.
            Vi ser inget egenvärde i att stå här och prata om uranbrytning
            om det inte vore ett problem i Sverige. Jag har besökt ett flertal
            av de orter som är hotade. Jag hoppas att regeringsrepresentanter
            också besöker de platser som i dag är hotade av uranbrytning.
          </note>
          <note>
            Johan Johansson säger att vi, om vi inte prospekterar, troligtvis
            får färre arbetstillfällen i brytningsfasen. Självklart är det
            så, generellt. Frågan är om vi anser att det är värt att bryta
            uran i Sverige på grund av arbetstillfällena? Moderaterna har
            inte svarat på om man vill ha uranbrytning eller inte. Är det
            den sortens arbetstillfällen man anser är lämpliga i Sverige i
            framtiden?
          </note>
          <note>
            Det finns ett flertal områden i världen där man har förbjudit
            både prospektering och brytning av uran, eftersom man bedömer
            att det är mer framtidsinriktat. Det är alltså inga som helst
            problem för ett land som har en stor gruvindustri, som Sverige,
            att säga att det finns ett ämne som man inte anser är lämpligt
            att bryta. Bland annat British Columbia och allt fler stater i
            Australien har redan tagit beslutet att förbjuda uranbrytning.
            Om nu Australien, som likt Sverige har en stor gruvindustri, klarar
            att lyfta ur uranbrytning från det man anser är önskvärt måste
            Sverige också kunna det.
          </note>
          <note>
            Frågan kvarstår: Vad är Moderaternas åsikt om uranbrytning? Är
            det något som är acceptabelt för Sveriges del eller inte? Och
            varifrån ska vårt uran till de nya kärnkraftverken, som Moderaterna
            vill ha, komma?
          </note>
          <note type="speaker">
            Anf. 26 JOHAN JOHANSSON (M) replik:
          </note>
          <note>
            Fru talman! Nu fortsätter Lise Nordin egentligen på samma spår
            som tidigare med att blåsa upp den här oron.
          </note>
          <note>
            Vi har inga kända brytningsbara mineraltillgångar när det gäller
            uran i Sverige. Det du pratar om nu är ett hypotetiskt resonemang:
            Tänk om vi skulle hitta en sådan fyndighet, hur skulle det då
            kunna vara?
          </note>
          <note>
            Jag känner mig tillfreds med det regelverk som finns, det kommunala
            vetot och de miljöprövningar som kommer att ske. Låt oss ta ställning
            till detta den dag vi faktiskt har ett riktigt case! Nu är det
            ett hypotetiskt resonemang som du för i något speciellt syfte.
          </note>
          <note type="speaker">
            Anf. 27 KENT PERSSON (V) replik:
          </note>
          <note>
            Fru talman! Så är det inte. Det är priset som är avgörande för
            om det blir brytning eller inte. Det är priset som är helt avgörande.
          </note>
          <note>
            Sedan tror jag att vi ska komma ihåg att vi har en statsminister
            som för inte så länge sedan var ute och sade: Det är logiskt att
            vi öppnar för uranbrytning i Sverige. Det är en logisk följd av
            vårt beslut när det gäller kärnkraft.
          </note>
          <note>
            Jag förstår det sättet att resonera. Men det var inte det jag
            tänkte prata så mycket om.
          </note>
          <note>
            Du, Johan Johansson, var uppe här och talade om att entreprenörskap
            ska växa underifrån. Staten ska inte lägga sig i så mycket. Jag
            vill bara påminna dig om att vi har haft ett gruvprogram tidigare
            här i Sverige som sträckte sig fram till 2010. Det pågick 20062010.
            Det var inget program som växte fram underifrån, men utvärderingar
            som Vinnova gjort visar att det var väldigt positivt. De företag
            som var med sade också att det var väldigt positivt.
          </note>
          <note>
            Vi kan inte ha en regering som agerar åskådare från läktaren.
            Man sitter inte ens på avbytarbänken utan på åskådarläktaren när
            det gäller näringspolitik. Det är så det är. Vad gör regeringen?
            Du sade själv att vi inte kan ha en situation där vi har fly-in/fly-out,
            där gruvbrytningen inte kommer kommunerna till godo.
          </note>
          <note>
            Hur ska vi lösa det? Vad har regeringen för förslag när det gäller
            till exempel bostadsbyggande? Eller vad har man för förslag när
            det gäller infrastrukturen uppe i Håksberg, Blötberget och Garpenberg?
            Ska vi öppna gruvor där? Eftersom regeringen inte avser att göra
            någonting undrar jag: Ska vi låta det ligga för fäfot i sådana
            fall? Vi ska ju inte och kan inte transportera detta på lastbil.
          </note>
          <note>
            Regeringen måste givetvis agera. Man har en viktig roll om vi
            ska kunna utveckla vår gruvnäring.
          </note>
          <note type="speaker">
            Anf. 28 JOHAN JOHANSSON (M) replik:
          </note>
          <note>
            Fru talman! Kent Persson har naturligtvis rätt om priset. Det
            skulle nästan ske en tredubbling av nuvarande uranpriser för att
            de största kända fyndigheterna i Sverige i dag skulle kunna bli
            brytbara. Det är mycket möjligt att någonting sådant händer och
            att det skulle bli ekonomiskt möjligt att bryta det.
          </note>
          <note>
            Jag håller med statsministern om att det är en logisk följd att
            man ska ha möjlighet att bryta uran i Sverige när man har kärnkraft.
            Men då måste det också finnas uran som är brytbart. Man måste
            också följa de miljöregler och de säkerhetsregler som finns.
          </note>
          <note>
            Vi är inte i den situationen. Låt oss ta diskussionen när det
            blir aktuellt!
          </note>
          <note>
            När det gäller en aktiv näringspolitik är det viktigaste att
            verka för generellt goda förutsättningar för företagande och ett
            gott näringslivsklimat. Det handlar om personer med olika idéer
            om hur man kan lösa viktiga samhällsproblem. För det är när det
            gäller de viktiga samhällsproblemen som de entreprenöriella möjligheterna
            finns, och det är dem som entreprenörer ger sig på.
          </note>
          <note>
            Då måste vi verka brett. Då kan vi inte bara bestämma via någon
            programstruktur för olika branscher att vissa branscher är intressanta
            men inte andra. Vi måste ha breda generella förutsättningar för
            företagande. Vi vet inte var de nya storföretagen kommer att växa
            fram.
          </note>
          <note>
            Med det sagt är det inte ointressant att satsa på de näringar
            vi redan har, att verka för en god infrastruktur och att verka
            för att prövning när det gäller miljötillstånd och annan tillståndprövning
            sker inom rimliga tider så att vi kan utnyttja det strategiska
            fönster som finns för mineralnäringen.
          </note>
          <note type="speaker">
            Anf. 29 KENT PERSSON (V) replik:
          </note>
          <note>
            Fru talman! Det finns ju flera aspekter, och det är ganska intressant.
            Jag läste om vår näringsminister Annie Lööfs senaste satsning
            tillsammans med fordonsindustrin. 450 miljoner kastar man in i
            ett gemensamt forskningsprogram. Det är den typen av samverkan
            man måste ha, och det är det som vi i Sverige har haft väldigt
            gott om. Det är det som har lett till att vi har en positiv utveckling
            i Sverige.
          </note>
          <note>
            Utan statens agerande hade vi inte haft någon järnväg i Sverige.
            De lånade till järnvägen helt enkelt för att den skulle komma
            till stånd. Man såg till att de statliga företagen agerade på
            ett sådant sätt att vi fick en produktiv utveckling av en näring
            inom verkstadsindustrin. Det visar sig att vi via statliga beslut
            alltså kan skynda på den tekniska utvecklingen och få nya innovativa
            lösningar på stora samhällsutmaningar. Det är det vi måste göra
            helt enkelt.
          </note>
          <note>
            När det gäller våra kommuner, som i dag står inför en tillväxtboom,
            är det oerhört viktigt att folk har någonstans att bo. Johan Johansson
            var inne på det själv. På vilket sätt tänker regeringen hjälpa
            till att hitta de lösningarna? Du vet lika väl som jag att värdet
            på en nybyggd fastighet i det inre av Bergslagen eller uppe i
            delar av Norrland har minskat med 20 procent dagen efter den står
            färdig. Det är inga som bygger då. Där måste man hitta någon lösning.
          </note>
          <note>
            Vi kan inte ha husvagnscampingsplatser där folk bor under den
            tid de är verksamma på platsen och sedan flyttar. Då kommer inte
            detta samhällena till del. Vi måste lösa infrastrukturfrågorna
            och se till att det finns en grundläggande service. Vi måste ändå
            ha en regering som stöder den tydliga signalen att det här ska
            vi lösa på något sätt. Det har vi ju gjort tidigare med investeringsbidrag
            när det gäller bostäder.
          </note>
          <note type="speaker">
            Anf. 30 JOHAN JOHANSSON (M) replik:
          </note>
          <note>
            Fru talman! Bostäder är ett stort problem. Nu refererar jag först
            och främst till Malmfälten och Pajalaområdet. Om 2025 år står
            man inför ett nytt beslut om en ny huvudnivå i Kiruna eller Gällivare.
            Vi har inte en aning om hur mineralpriserna ser ut vid det tillfället.
            Bara en sådan sak gör att det blir ett svårt investeringsbeslut
            för den som vill bygga en hyresfastighet eller en villa. Därför
            är det än viktigare att vi satsar på att bygga upp näringsstrukturer
            som kan vara ett komplement eller ett alternativ den dag som mineralnäringen
            eventuellt viker. Vi måste göra det för att få attraktiva samhällen.
          </note>
          <note>
            Nu utesluter inte jag heller att man gör riktade satsningar för
            att faktiskt få i gång bostadsproduktionen här. Men tar vi Kiruna
            som ett exempel ser vi att de har liknande inkomster som invånarna
            på Lidingö. Det finns faktiskt goda möjligheter för dem att investera
            själva. Det borde finnas större möjligheter för riskvilligt kapital
            att investera i hyresfastigheter.
          </note>
          <note type="speaker">
            Anf. 31 HELENA LINDAHL (C):
          </note>
          <note>
            Fru talman och alla som lyssnar och tittar!
          </note>
          <note>
            Det finns en stor efterfrågan på metaller och mineraler i världen.
            Det ser vi inte minst på de höga priserna. Om man tittar på användningen
            av metaller inom Europeiska unionen kan man konstatera att medlemsländerna
            står för ungefär en fjärdedel av den globala produktionen. Samtidigt
            är den egna produktionen inom EU inte mer än 3 procent av den
            totala produktionen i världen. Dessutom ska tilläggas att många
            metaller över huvud taget inte produceras i Europa.
          </note>
          <note>
            Sverige är, precis som många har sagt här i talarstolen, ett
            stort gruvland som är av stor betydelse. Det ser vi inte minst
            när det gäller järnmalmsproduktionen, där Sverige svarar för nästan
            all produktion i Europa 90 procent. Även guld och bly är viktiga
            metaller som vi exporterar till EU-länderna.
          </note>
          <note>
            Jag skulle vilja ägna lite grann av det här anförandet åt att
            prata positivt om gruvindustrin och inte bara prata om det som
            är negativt och alla farhågor. Det är inte oviktigt, men jag tycker
            att vi också kan tala om det som är bra.
          </note>
          <note>
            Gruvnäringen expanderar som sagt i Sverige. I norra Sverige finns
            majoriteten av det totala antalet aktiva gruvor som vi har i landet.
            Ca 90 procent av den svenska gruvproduktionen sker i Kiruna, Malmberget
            och Aitik.
          </note>
          <note>
            För x antal år sedan användes uttrycket Sista personen från Pajala
            släcker lyset, eller någonting i den stilen. Det kanske ni känner
            igen. Människor flyttade från orten. Många såg inte någon framtid
            där. I dag är det tvärtom. Nu sjuder det av tilltro i Pajala.
            Tack vare gruvnäringen växer Pajala så det knakar.
          </note>
          <note>
            Jag såg ett nyhetsinslag för några dagar sedan om vad som händer
            på orten. För några år sedan gapade många lägenheter tomma; om
            jag inte missminner mig revs en del lägenheter. I dag står 700
            personer i kö för en lägenhet. Problemet är att över huvud taget
            få tag i en bostad och vem som ska bygga de nya lägenheter och
            bostäder som behövs för att få människor att flytta till Pajala.
          </note>
          <note>
            Vi kommer också att ta fram en mineralstrategi i samverkan med
            näringslivet och andra intressenter. Min förhoppning och tilltro
            är just att infrastrukturen också kommer att finnas med här, eftersom
            också det är en rätt viktig poäng i det hela.
          </note>
          <note>
            LKAB är en av statens guldkalvar, och i Kiruna planeras en omfattande
            stadsflytt då ännu mer ska brytas från den stora malmkroppen.
            Det kommer att ge flera tusen arbetstillfällen inom de kommande
            åren. Utmaningen är att locka arbetskraft och familjer att sätta
            ned sina bopålar i området.
          </note>
          <note>
            Jag hade förmånen att besöka Kiruna och LKAB med Alliansen i
            näringsutskottet för några månader sedan. Det var häftigt att
            lyssna till företrädarna för bolaget som berättade om de framtida
            satsningarna. Inte minst var det rätt kul och intressant att besöka
            gruvan.
          </note>
          <note>
            Ett annat framgångsexempel när det gäller gruvnäring är Storumans
            kommun i mitt hemlän Västerbotten. Här räknar kommunledningen,
            med det drivande och duktiga kommunalrådet Tomas Mörtsell, med
            att det kommer att satsas 26 miljarder fram till 2020 på vindkraft,
            besöksnäring och gruvverksamhet, varav det sistnämnda kommer att
            stå för 11 miljarder. Detta är försiktigt räknat.
          </note>
          <note>
            Jag träffade nyligen ett gruvföretag som vill expandera i kommunen.
            Det är Nickel Mountain som vill expandera i Rönnbäcken utanför
            Tärnaby. Här finns en stor nickelfyndighet, och om satsningen
            kommer i gång kommer det att ge 550 direkta arbetstillfällen och
            minst 350 arbeten vad gäller kringverksamhet. Alla satsningar
            har i dagsläget inte kommit i gång, men Storuman har redan i dag
            en arbetslöshet under både läns- och rikssnittet. Den ligger på
            4 procent. Detta beror delvis på sjudande framtidstro. Visst är
            det rätt fantastiskt! Det tycker man i alla fall i Storuman.
          </note>
          <note>
            Sverige har en av världens bästa kartläggningar av vad som finns
            i vår berggrund, detta tack vare generös prospektering. Även om
            brytning inte sker är det bra att veta vad som finns i berggrunden.
            Dessutom, som några har påpekat, följs en rad metaller och mineraler
            åt. Hittar man en metall kanske det är en vägvisare till fler.
          </note>
          <note>
            Dock är jag medveten om att prospektering på vissa håll också
            kan upplevas som ett problem och kan skapa frågor, ibland rädsla
            för ingrepp och sår i naturen. Just nu pågår en översyn av minerallagen
            för att öka kommunikationen mellan dem som prospekterar, kommuner
            och markägare. Det är viktigt att berörda får en tidig information
            om vad prospekteringen avser och hur den ska genomföras. Det gäller
            inte minst prospektering efter uran. Prospekteringsföretagen har
            ett stort ansvar för hur boende i området uppfattar och tolererar
            verksamheten ifråga.
          </note>
          <note>
            Centerpartiet vill som parti inte att det ska brytas uran i Sverige.
            Vi säger tydligt nej. Centerpartiet arbetar långsiktigt för att
            driva igenom det stämmobeslut som partistämman i Åre antog 2011
            och som säger att Centerpartiet vill utreda en lagstiftning mot
            uranbrytning i Sverige. Vi har under årtionden tydligt arbetat
            mot uranbrytning, och vi använde det kommunala vetot i en skarp
            situation när vi var med och fattade ett beslut som omöjliggjorde
            vidare uranbrytning vid Ranstadsverket i Skaraborgs län i mitten
            av 1970-talet. Centerpartiet kommer att fortsätta att på lokal
            och nationell nivå arbeta aktivt och långsiktigt för att det inte
            ska brytas uran i Sverige.
          </note>
          <note>
            Varför väljer då Centerpartiet att inte stödja Miljöpartiets
            motion med formuleringar som är medvetet snarlika vårt eget stämmobeslut
            i frågan? Detta är ett tillvägagångssätt som Miljöpartiet använder
            för att få uppmärksamhet och väcka debatt i frågan. Till viss
            del kan jag ha förståelse för själva sakfrågan men inte för tillvägagångssättet.
            Att Centerpartiet i det här läget skulle rösta emot allianskollegerna
            i utskottet skulle knappast föra oss framåt i arbetet med att
            få till stånd en utredning om en lagstiftning mot uranbrytning.
            Det skulle snarare försämra utsikterna för en sådan lagstiftning,
            då vår position i alliansregeringen skulle försvagas.
          </note>
          <note>
            Vi har en långsiktig energiöverenskommelse, och den har visat
            att vi, tillsammans med de andra allianspartierna, har gjort skillnad
            för den svenska miljö- och energipolitiken. Vi är inte färdiga
            med att göra Sverige till ett mer miljövänligt, företagsamt och
            hållbart land. Det är även inom regeringssamarbetet som vi kommer
            att fullfölja vårt arbete för att Sverige ska fortsätta att vara
            ett land där uranbrytning inte sker.
          </note>
          <note>
            Vi har sagt nej till uranbrytning, vi säger nej till uranbrytning
            och vi kommer att fortsätta att säga nej till uranbrytning i Sverige.
            Centerpartiet verkar aktivt för att ingen uranbrytning kommer
            att ske i Sverige och kommer att göra det i regeringsställning.
          </note>
          <note>
            Ajournering
          </note>
          <note>
            Kammaren beslutade kl. 13.52 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            14 § Frågestund
          </note>
          <note type="speaker">
            Anf. 32 FÖRSTE VICE TALMANNEN:
          </note>
          <note>
            Jag hälsar statsråden välkomna till dagens frågestund.
          </note>
          <note>
            Strategisk samverkan med näringslivet
          </note>
          <note type="speaker">
            Anf. 33 JENNIE NILSSON (S):
          </note>
          <note>
            Fru talman! Jag vill ställa en fråga till statsrådet Eskil Erlandsson.
          </note>
          <note>
            Riktig näringspolitik handlar om att skapa förutsättningar för
            flexibilitet på arbetsmarknaden så att fler vågar och kan ta nya
            steg i arbetslivet och så att fler vågar och kan växla från gammalt
            till nytt. Det handlar exempelvis om kompetensutveckling och vuxenutbildning.
            Näringspolitik handlar också om att satsa på spetskompetens och
            forskning så att vi kan skapa förutsättningar för framtidens jobb.
            Sverige är ett för litet land för att inte ha ett strukturerat
            och kreativt samarbete mellan näringsliv, stat, universitet och
            högskolor.
          </note>
          <note>
            I den meningen har regeringen inte bara misslyckats med sin jobbpolitik
            utan också med sin näringspolitik. Sedan 2006 har regeringen avskaffat
            de branschprogram vi socialdemokrater utvecklade i samarbete med
            näringsliv, fack och akademi.
          </note>
          <note>
            Jag vill fråga statsrådet hur bristen på strategisk samverkan
            med näringslivet främjar tillväxt och nya jobb i Sverige.
          </note>
          <note type="speaker">
            Anf. 34 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar för frågeställningen. Jag instämmer i
            frågeställarens synpunkter kring att det är viktigt med innovation,
            forskning och utveckling för att utveckla och bibehålla jobb i
            alla delar av vårt land. Detta kommer att ta sig uttryck i en
            proposition som förbereds inom Regeringskansliet och som vi beräknar
            kan läggas fram under slutet av detta år. Där kommer ställning
            att tas från regeringens sida kring vilka insatser som behöver
            göras för att ytterligare stärka förutsättningarna för att vi
            ska få de jobb vi behöver för att utveckla alla delar av vårt
            land.
          </note>
          <note type="speaker">
            Anf. 35 JENNIE NILSSON (S):
          </note>
          <note>
            Fru talman! Jag tackar för svaret, men jag tror att statsrådet
            kanske lite grann missförstod min frågeställning. Det är jättebra
            att man kommer med en forsknings- och innovationsproposition till
            hösten kanske men det räcker inte.
          </note>
          <note>
            Globalt sett är vi i ett läge i världen i dag där andra nationer
            jobbar väldigt aktivt med just den strategiska samordningen för
            att skapa goda förutsättningar för sitt näringsliv. Man gör det
            när det gäller bilindustri och läkemedelsindustri, för att ta
            två exempel. Att vi då i Sverige har en regering som exempelvis
            via Fredrik Reinfeldt kallar vårt näringsliv för ett särintresse
            och där man avvecklar de branschprogram som tidigare har funnits
            utan att ersätta det med något nytt kan inte kompenseras med en
            proposition om forskning och innovation, även om givetvis också
            den är önskvärd.
          </note>
          <note>
            Min fråga kvarstår: Hur kan bristen på strategisk samverkan skapa
            förutsättningar som behövs för vårt näringsliv?
          </note>
          <note type="speaker">
            Anf. 36 Landsbygdsminister ESKIL ERLANDSSON (C):
          </note>
          <note>
            Fru talman! I den senare delen håller jag inte med frågeställaren.
            I den förra innovations- och forskningspropositionen pekades ett
            antal områden ut där vi från regeringens sida sade vad vi tycker
            är prioriterat att lägga tillgängliga resurser på och vilka organisationer,
            institut och samarbetspartner vi ska inleda samarbete med för
            att få den spets man ibland behöver för att kunna vara bland de
            absolut bästa i världen och leda en utveckling. Jag förutsätter
            att vi kommer att peka ut några sådana områden i den forskningsproposition
            som nu är under beredning i Regeringskansliet.
          </note>
          <note>
            Till detta kan läggas att det dessutom finns ett antal saker
            som jag för min del har tagit initiativ till på mitt departement.
            Ett sådant samarbete som är inlett handlar om skogen som är oerhört
            viktig för jobben i Sverige, men där vi har ytterligare att göra
            och ett strategiskt samarbete behövs.
          </note>
          <note>
            Sveriges självförsörjningsgrad
          </note>
          <note type="speaker">
            Anf. 37 EMMA WALLRUP (V):
          </note>
          <note>
            Fru talman! Jag skulle vilja ställa frågan till landsbygdsministern
            om det verkligen bör anses rimligt att vi i Sverige inte har något
            tydligt mål om självförsörjningsgrad på samma sätt som tidigare.
            Jag undrar också om vi verkligen ska släppa livsmedelsförsörjningens
            långtidskrisberedskap.
          </note>
          <note>
            Vi är i en situation där mycket tyder på att klimatförändringarna
            kommer att orsaka en mängd olika problem. Det är risk att vi framöver
            kommer att drabbas av svårigheter att importera mat, och de fossila
            drivmedlen kommer sannolikt att bli påtagligt dyrare. Samtidigt
            har vi stora problem med utsläppen från transportsektorn, och
            ur ett klimatperspektiv bör vi minska transporterna. Detta skulle
            gynnas och mildras av en ökad närproduktion.
          </note>
          <note type="speaker">
            Anf. 38 Landsbygdsminister ESKIL ERLANDSSON (C):
          </note>
          <note>
            Fru talman! Vad beträffar den konkreta huvudfrågan är det så
            att vi sedan 1995 är medlemmar i den europeiska unionen. I den
            europeiska unionen hanteras frågorna gemensamt vad gäller jordbrukspolitik
            och matförsörjning. Det gäller även frågor kring vilka produktionsförutsättningar
            vi har i den europeiska unionen. Det innebär att inget land i
            den europeiska unionen vad jag känner till har det som många länder
            tidigare hade, nämligen egna produktionsmål och liknande.
          </note>
          <note>
            Till detta ska läggas att det i visionen Matlandet Sverige finns
            ett fokusområde som är döpt till primärproduktion. I detta fokusområde
            har vi som ett mål att öka produktionen. Det leder nämligen till
            jobb. Det leder till jobb på den svenska landsbygden, och det
            leder till jobb i förädlingsverksamheten. Det är oerhört viktigt
            att vi utökar mängden jobb i Småortssverige och på den svenska
            landsbygden.
          </note>
          <note type="speaker">
            Anf. 39 EMMA WALLRUP (V):
          </note>
          <note>
            Fru talman! Jag ser att det är stora problem om inga länder inom
            EU har en resurshantering och en beredskap för om transporterna
            skulle försämras betydligt på grund av oljekrisen. Jag vet att
            man i Finland jobbar lite bättre än i Sverige med självförsörjningsgrad,
            så lite differentiering finns mellan olika länder. Tendensen är
            dock oroande.
          </note>
          <note>
            Jag skulle också vilja fråga ministern om inte Matlandet Sverige
            skulle kunna inriktas på att stärka den lokala produktionen. Nu
            jobbar man nämligen mycket med exportinriktad produktion, och
            man skulle kunna gå över lite mer till att faktiskt bli självförsörjande
            och jobba mer med hållbarhet och långsiktig resurshushållning
            över huvud taget, i stället för i första hand kortsiktig ekonomisk
            tillväxt.
          </note>
          <note type="speaker">
            Anf. 40 Landsbygdsminister ESKIL ERLANDSSON (C):
          </note>
          <note>
            Fru talman! Jag får upprepa mitt tidigare svar på frågan. Frågeställningen
            hanteras alltså numera gemensamt inom den europeiska unionen.
          </note>
          <note>
            Vad beträffar den andra frågeställningen är det alltså på det
            sättet att vi har ett fokusområde inom visionen Matlandet Sverige.
            Vi har ett fokus på primärproduktionen, och målet där är att vi
            ska öka den primärproduktion som kommer från såväl den svenska
            bonden som den svenska fiskaren, den svenska renskötaren och så
            vidare. Skälet är att vi har produktionsförutsättningar i vårt
            land som inte är fullt utnyttjade samt att en ökad produktion
            leder till jobb på den svenska landsbygden, både i primärproduktionen
            och i förädlingsledet.
          </note>
          <note>
            Energisnåla hus
          </note>
          <note type="speaker">
            Anf. 41 JAN LINDHOLM (MP):
          </note>
          <note>
            Fru talman! Min fråga går till bostadsministern.
          </note>
          <note>
            Ett nollenergihus borde vara ett hus som netto inte drar någon
            energi. För att det ska vara möjligt måste huset självt producera
            energi, för vi vet ju att inget hus kan fungera helt utan energi
            till ventilation, varmvatten och så vidare. Då kan solceller vara
            ett alternativ.
          </note>
          <note>
            Nu har regeringen rätt nyligen gått ut med en remiss om någonting
            man kallar nära-nollenergihus. Arkitekter, konsulter, byggföretag,
            byggmaterialföretag, energiexperter och till och med fastighetsförvaltare
            hade förväntat sig ganska tuffa krav, eller åtminstone högre krav
            än dem man redan bygger efter. Jag undrar hur det kan komma sig
            att regeringen väljer att bara omdefiniera de befintliga kraven
            på 90, 110 och 130 kilowattimmar per kvadratmeter och kalla det
            nära-nollenergihus. Flera kommuner ställer redan krav på 5060
            kilowattimmar per kvadratmeter.
          </note>
          <note>
            Vad är tanken bakom förslaget?
          </note>
          <note type="speaker">
            Anf. 42 Statsrådet STEFAN ATTEFALL (KD):
          </note>
          <note>
            Fru talman! Vi har ett EU-direktiv som vi ska tolka utifrån våra
            klimatförutsättningar.
          </note>
          <note>
            Sverige har bland de tuffaste energikraven i Europa utifrån våra
            klimatförutsättningar. Boverket har skärpt normerna från den 1
            januari i år. Vi har dessutom nu bindande regler. Det innebär
            att minimireglerna inte får underskridas i den praktiska verkligheten.
            Förut gällde reglerna mer teoretiska beräkningar. Och självklart
            ska vi följa frågorna och se hur vi kan utveckla dem ytterligare.
          </note>
          <note>
            Det är också en avvägning mellan vilka minimiregler vi ska ha
            kontra vilka kostnader de boende ska ha. Vi vet att om man skulle
            använda bästa möjliga teknik, vilket är fritt fram för alla att
            göra, innebär det kanske 650 kronor mer i månaden i hyra för en
            trerummare. Man ska gärna bygga sådana hus, men jag vill inte
            ålägga alla att driva upp kostnaderna till den nivån.
          </note>
          <note>
            Vi måste hitta en rimlig avvägning. De här kraven innebär en
            skärpning på vägen mot ännu mer energieffektiva hus.
          </note>
          <note type="speaker">
            Anf. 43 JAN LINDHOLM (MP):
          </note>
          <note>
            Fru talman! Faktum är dock att man redan i dag bygger med betydligt
            högre krav än de som finns i BVR 19. Där är till exempel kravet
            på u-värde, värmeförlustvärde, 0,4, och i dag bygger man med 0,2
            normalt sett.
          </note>
          <note>
            Jag tycker att det är lite märkligt. Om man ska ha politiska
            beslut som ska flytta fram positionerna och innebära att vi gör
            något bättre, hur kan man då ställa krav som inte ens lever upp
            till det som är verkligheten ute i samhället? Man borde formulera
            något som går lite längre.
          </note>
          <note>
            Har man från regeringens sida funderat något på vilken effekt
            de här kraven får när det gäller val av energislag? Olika energislag
            som används för att värma betyder ju olika typer av kvalitetsförluster,
            så ur ett energiperspektiv är det också viktigt hur man formulerar
            kraven.
          </note>
          <note type="speaker">
            Anf. 44 Statsrådet STEFAN ATTEFALL (KD):
          </note>
          <note>
            Fru talman! Det finns delvis en förvirring i diskussionen. Vi
            har ett energikrav som är högre för tillförd energi till huset,
            exempelvis fjärrvärme. Vi har tuffare krav om man har värmepumpar
            och använder den typen av lösningar. Ibland blandas de olika normerna
            med varandra.
          </note>
          <note>
            Vi har alltså skärpt energikraven, vi har mer bindande krav och
            vi har minimiregler. Sedan är det upp till varje husfabrikant
            att bygga energisnålare. Frågan är bara vad vi ska ålägga konsumenterna
            för hyreshöjningar som en konsekvens av detta.
          </note>
          <note>
            Jag tycker att vi måste ha minimikrav som är skarpa, som självklart
            ligger i teknikens framkant men som också innebär en rimlig avvägning
            av de kostnader som det innebär. Vi ska ha forskning, utveckling
            och successivt skärpa kraven. Sedan ska man gärna konkurrera.
          </note>
          <note>
            Jag vill bygga ett energisnålare hus, men då kostar det också
            lite mer. Då får konsumenten välja mellan olika lösningar. Det
            måste vara både konsumentefterfrågan och energiminimireglerna
            som driver utvecklingen, men det måste vara med en rimlig avvägning
            mot de kostnader som uppstår för den enskilda människan.
          </note>
          <note>
            Bostadsbristen
          </note>
          <note type="speaker">
            Anf. 45 MAGDALENA ANDERSSON (M):
          </note>
          <note>
            Fru talman! Jag vänder mig också till statsrådet Attefall. Det
            handlar om bristen på bostäder.
          </note>
          <note>
            Boverket, som håller i de här frågorna, har nyligen rapporterat
            att i över 60 procent av landets kommuner är det brist på bostäder.
            Det är samma mönster som man har sett tidigare. Man rapporterar
            att Sverige har större brist än de övriga nordiska länderna, fast
            Sverige är det land som växer mest och har mest tillväxt. Det
            är en brist som vi alla ser och framför allt unga eller förstås
            de som är på väg in i sin allra första lägenhet. Nu gäller inte
            detta överallt och inte i mindre kommuner, men i tillväxtområdena
            är det så. Det ligger ett stort ansvar hos kommunerna för detta,
            visst är det så, men inte helt och fullt.
          </note>
          <note>
            Då är min fråga: Vad har statsrådet för åtgärder att berätta
            om för att Sverige ska kunna komma till rätta med den tydliga
            brist som finns?
          </note>
          <note type="speaker">
            Anf. 46 Statsrådet STEFAN ATTEFALL (KD):
          </note>
          <note>
            Fru talman! Det handlar om att vi under en lång tid, 20 års tid,
            har byggt mycket mindre än omvärlden. Vi har investerat mycket
            mindre i bostadssektorn än vad jämförbara industriländer gjort.
            Då gäller det att vidta åtgärder som skapar långsiktigt goda förutsättningar
            för ett ökat bostadsbyggande.
          </note>
          <note>
            Regeringens arbete, det utredningsarbete vi drar i gång och de
            åtgärder som vi jobbar med följer tre linjer. Det handlar om att
            skapa en smidigare fungerande bostadsmarknad. Vi har ett nytt
            hyressättningssystem som just har börjat gälla och som parterna
            har ett ansvar för. Vi har också utredningar på gång om hyresrättens
            ställning och hur vi ska kunna utveckla hyresrätten. Det handlar
            om bättre förutsättningar för byggande, plangenomförandeprocessen,
            tiden från idé till spaden i jorden, och det handlar också om
            att stimulera andrahandsmarknaden. Vi tror också att vi måste
            utnyttja befintliga bostäder på ett effektivare sätt.
          </note>
          <note>
            I de här frågorna har vi redan lagt fram en del förslag. Vi utreder
            också en hel del åtgärder som ska göra att vi får en bättre fungerande
            bostads- och byggpolitik i Sverige.
          </note>
          <note type="speaker">
            Anf. 47 MAGDALENA ANDERSSON (M):
          </note>
          <note>
            Fru talman! Jag tackar för redovisningen. Jag tror att väldigt
            många av de här åtgärderna är behövliga.
          </note>
          <note>
            En fråga som statsrådet tog upp var om andrahandsuthyrningen
            och andrahandsmarknaden. Där har det kommit ganska stark kritik
            från en del organisationer. Häromveckan kunde man läsa en debattartikel
            där man hävdar att staten stimulerar till att driva fram och legalisera
            ockerhyror. Det låter kanske inte riktigt så som man tänker sig
            att en ansvarsfull regering ska handla.
          </note>
          <note>
            Då är min fråga: Vad har statsrådet för kommentar till detta?
          </note>
          <note type="speaker">
            Anf. 48 Statsrådet STEFAN ATTEFALL (KD):
          </note>
          <note>
            Fru talman! Det är riktigt att många människor lever i ganska
            otrygga boendeformer på grund av bostadsbristen. Vi måste bygga
            mer, och vi måste göra det både kort- och långsiktigt. Men det
            kommer inte att lösa alla akuta problem. Därför måste vi också
            få fram fler lägenheter på andrahandsmarknaden.
          </note>
          <note>
            Jag tror att tydligare regler och bättre villkor för andrahandsuthyrning
            kan göra att vi får klarare spelregler för den som ska hyra ut,
            men framför allt att den som ska hyra vet bättre vad som gäller.
          </note>
          <note>
            I dag bor många, inte minst unga människor, i andrahandsboenden
            med ganska oklara regler och oklara kontrakt och kanske också
            ibland med hyror som inte är rimliga genom att det blir något
            slags halvsvart marknad.
          </note>
          <note>
            Jag tror att det utredningsarbete som pågått i de här frågorna
            kan bidra till att lösa många av problemen. Stockholms handelskammare
            har pekat på att det kanske handlar om tiotusentals nya lägenheter
            som kommer fram om man förbättrar reglerna.
          </note>
          <note>
            Utredaren ska lägga fram sitt förslag inom en snar framtid, och
            då får vi ta ställning till de här frågorna. Men jag tror att
            vi måste göra någonting på det här området för att skapa tydligare
            och bättre spelregler, och därmed fler lägenheter för uthyrning,
            men också klarare regelverk.
          </note>
          <note>
            Cannabisanvändning bland unga
          </note>
          <note type="speaker">
            Anf. 49 ANNA STEELE (FP):
          </note>
          <note>
            Fru talman! Min fråga i dag går till statsrådet Maria Larsson.
          </note>
          <note>
            Det finns en oroväckande ökning av cannabisanvändning bland våra
            ungdomar i dag, vilket inte så sällan också leder till bruk av
            tyngre narkotika. Jag undrar vad som görs i arbetet mot detta.
          </note>
          <note type="speaker">
            Anf. 50 Statsrådet MARIA LARSSON (KD):
          </note>
          <note>
            Fru talman! Jag tackar för frågan.
          </note>
          <note>
            Det förebyggande arbetet är centralt när det gäller droger och
            arbete speciellt riktat mot unga.
          </note>
          <note>
            Vi har, precis som frågeställaren säger, sett en oroväckande
            ökning av cannabisanvändning bland unga. Vi vet också att ju yngre
            man är när man börjar, desto farligare kan det långvariga användandet
            av drogen bli. Så mycket behöver göras för att förhindra ingången
            till en cannabisanvändning.
          </note>
          <note>
            Vi har erfarenheter från Skåne. Där har man inom Region Skåne
            drivit ett pilotprojekt, flera kommuner och regionen tillsammans,
            för en ökad insats för yngre gymnasieungdomar med kunskapsbildning
            och opinionsbildning som gett ett bra resultat, även om inte allt
            är utvärderat ännu. Detta har legat till grund för regeringens
            arbete, där vi nu går in i en stor cannabissatsning som jag gärna
            ska berätta om i nästa inlägg.
          </note>
          <note type="speaker">
            Anf. 51 ANNA STEELE (FP):
          </note>
          <note>
            Fru talman! Mycket hamnar nämligen hos kommuner och polis, så
            Maria Larsson får gärna berätta mer, för jag blir skeptisk här.
            Socialtjänsten måste ju faktiskt uppsöka mer och få mer resurser.
          </note>
          <note type="speaker">
            Anf. 52 Statsrådet MARIA LARSSON (KD):
          </note>
          <note>
            Fru talman! Det som görs nu är en riktad insats mot yngre ungdomar
            och deras föräldrar. Föräldrarna är naturligtvis jätteviktiga
            samarbetspartner för att kunna upptäcka droganvändning tidigt
            och för att också skapa attityder och opinionsbilda gentemot sina
            ungdomar.
          </note>
          <note>
            Med hänvisning till det skånska exemplet gör vi nu bland annat
            en trestadssatsning i de större städerna, men inte bara där. Problemet
            finns överallt, och det här måste vara en satsning som riktar
            sig till alla i alla kommuner, därför att narkotikan i dag inte
            är begränsad till storstadsområden.
          </note>
          <note>
            Här tänker vi naturligtvis också använda oss av de ideella organisationerna
            som är en viktig del. Det finns ungdomar som talar till ungdomar,
            vilket vi vet är ett mycket verksamt instrument. Det gäller att
            ta till vara alla goda krafter.
          </note>
          <note>
            En inriktning på cannabis och narkotiska preparat kommer att
            bli regeringens enskilt största satsning kommande år.
          </note>
          <note>
            Behovet av arbetskraft
          </note>
          <note type="speaker">
            Anf. 53 SVEN-OLOF SÄLLSTRÖM (SD):
          </note>
          <note>
            Fru talman! Jag har en fråga till arbetsmarknadsminister Hillevi
            Engström. Både Arbetsförmedlingen och regeringen talar gärna om
            den arbetskraftsbrist som uppstår när 40-talisterna går i pension.
            Genom den mytbild som målas upp blir det i framtiden arbetskraftsbrist,
            inte minst för att vi måste ta hand om vården av de allt fler
            äldre. Regeringen menar att vi behöver en omfattande och helt
            oreglerad arbetskraftsinvandring för att möta detta.
          </note>
          <note>
            Vi lät riksdagens utredningstjänst titta på hur det egentligen
            förhåller sig. År 2014 går de sista 40-talisterna i ålderspension.
            Faktum är att under de kommande åren, 20122015, väntas antalet
            åldersavgångar vara 415 000. Antalet tillträdande ungdomar väntas
            bli 407 000. Skillnaden är alltså 8 000 individer från nu och
            fram tills samtliga 40-talister gått i pension. Framtida invandring
            eller utvandring har inte tagits med i beräkningarna. Det är en
            skillnad i arbetskraftsutbudet som med tanke på den situation
            vi har med massarbetslöshet är anmärkningsvärt liten.
          </note>
          <note>
            Med tanke på dagens historiskt höga massarbetslöshet, tror inte
            regeringen att vi kan lösa denna i sammanhanget blygsamma arbetskraftsminskning
            med hjälp av de 400 000 som inte går till jobbet varje dag?
          </note>
          <note type="speaker">
            Anf. 54 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Sedan 2006 har vi haft en sysselsättningsökning på
            240 000 personer, trots att vi har haft den allvarligaste krisen
            på väldigt lång tid.
          </note>
          <note>
            Sverige är beroende av att få alla som kan arbeta i jobb men
            också att människor från andra länder kan komma hit och jobba.
            Regeringen välkomnar detta. Bor man utanför EU och har ett jobberbjudande
            i Sverige är man välkommen att komma hit och arbeta om man kan
            försörja sig. Det är jag stolt och glad över. Vi kommer nämligen
            att behöva arbetskraft från utanför Europa i vårt land. Man kan
            redan i dag se att många branscher inte skulle klara sig utan
            den arbetskraft som kommit till Sverige utifrån.
          </note>
          <note>
            I många delar av landet har man bekymmer, inte minst i Kiruna
            som jag besökte förra veckan. Man klarar sig inte; man har stora
            arbetskraftsbehov som man inte kommer att kunna tillgodose med
            personer som bor i Norrbotten eller är beredda att flytta till
            Norrbotten. Det gäller till exempel inom kommunen och sjukvården.
          </note>
          <note>
            I grunden är det därför bra att människor kan och vill komma
            till Sverige och jobba och försörja sig. Det gör Sverige rikare.
          </note>
          <note type="speaker">
            Anf. 55 SVEN-OLOF SÄLLSTRÖM (SD):
          </note>
          <note>
            Fru talman! Vi behöver arbetskraftsinvandring för att ta hand
            om bland annat vården av de äldre i framtiden, sägs det.
          </note>
          <note>
            Det här är dock en utbildningsfråga. Ni måste vända er till utbildningsministern
            och andra delar av regeringen. Det är där ni ska lösa problemen.
            Ni har misslyckats med utbildningspolitiken, och därför saknas
            det arbetskraft inom vissa delar av arbetsmarknaden. Det finns
            inte folk som kan ta de jobb som finns, nu och i framtiden.
          </note>
          <note>
            För att ungdomarna på läktaren ska få ett jobb i framtiden måste
            ni se till er utbildningspolitik följer arbetsmarknadspolitiken
            så att ungdomarna i framtiden matchar de krav som arbetsmarknaden
            ställer. Här har ni misslyckats. Arbetskraften finns. Vi har 400
            000 arbetslösa.
          </note>
          <note>
            Det kommer det även att finnas 2025. Skillnaden mellan avgående
            arbetskraft på grund av pensionsavgångar och tillträdande arbetskraft
            fram till 2025 är 35 0000.
          </note>
          <note>
            Låt mig påminna om att vi har 400 000 arbetslösa i dag.
          </note>
          <note>
            Vilket ansvar har arbetsmarknadsministern för att sprida mytbilden
            om arbetskraftsinvandringen?
          </note>
          <note type="speaker">
            Anf. 56 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Sverigedemokraternas uppfattning är populistisk och
            naiv. I Sverige finns inte ett fixt antal jobb, och människor
            är inte heller utbytbara mot varandra.
          </note>
          <note>
            I Norrlands inland har man arbetskraftsbrist, för det saknas
            personer som kan matchas mot de lediga jobben inom till exempel
            vård, omsorg och hemtjänst. Man söker med ljus och lykta efter
            medarbetare. Nu har man hittat kvalificerade medarbetare utanför
            Europa som ser till att våra äldre får en god välfärd.
          </note>
          <note>
            Vi ska vara stolta över att det finns de som vill flytta till
            Sverige, ta de lediga jobben och se till att Sverige växer och
            utvecklas.
          </note>
          <note>
            Vi vill ha nya arbetstillfällen. Att befolkningen växer är positivt.
            Vi ska bejaka arbetskraftsinvandringen och vara glada för att
            människor vill komma till Sverige och bidra, inte tvärtom.
          </note>
          <note>
            Bostadsbyggandet och klimatmålen
          </note>
          <note type="speaker">
            Anf. 57 ROGER TIEFENSEE (C):
          </note>
          <note>
            Fru talman! Jag har en fråga till statsrådet Stefan Attefall.
            Regering och riksdag har lagt fast att Sverige till 2050 ska vara
            utan nettoutsläpp av växthusgaser. Som gammal byggnadsingenjör
            kan det vara intressant att reflektera över det faktum att 8090
            procent av de byggnader som finns i dag kommer att finnas även
            2050. Det ställer krav på omfattande renovering och hårdare krav
            på energiprestanda när vi bygger nytt.
          </note>
          <note>
            Hur ser bostadsministern på möjligheten att via en nationell
            handlingsplan för nära-nollenergibyggnader både leva upp till
            EU-direktivet om byggnaders energiprestanda och uppnå klimatmålen?
          </note>
          <note type="speaker">
            Anf. 58 Statsrådet STEFAN ATTEFALL (KD):
          </note>
          <note>
            Fru talman! Självklart ska Sverige nå klimatmålen, både dem som
            EU satt upp och de tuffare krav som vi satt upp för oss själva.
            Bostadssektorn förbrukar drygt 30 procent av energin i Sverige,
            men det är bara 78 procent av de klimatpåverkande utsläppen som
            orsakas av bostadssektorn. Det beror på att vi har mycket fjärrvärme
            som produceras på ett sätt som inte påverkar klimatet.
          </note>
          <note>
            Vi måste rikta in åtgärderna där de gör störst nytta. Boverket
            har som jag sade tidigare skärpt energikraven från den 1 januari
            i år. Vi har gått från att ha teoretiska krav till att ha verkliga
            krav. Nu måste man vara på rätt sida av gränserna när huset står
            klart och testkörs. Givetvis ska vi se vad vi kan göra ytterligare
            för att skärpa dessa krav.
          </note>
          <note>
            Vi måste också förlita oss på generella spelregler. Det handlar
            om ekonomiska styrmedel och liknande som gör att varje investering
            driver utvecklingen i rätt riktning.
          </note>
          <note type="speaker">
            Anf. 59 ROGER TIEFENSEE (C):
          </note>
          <note>
            Fru talman! Jag tackar ministern för svaret. Det förslag som
            regeringen har skickat ut om nära-nollenergihus har fått mycket
            kritik, inte bara från Energimyndigheten och Naturvårdsverket
            utan även från branschen själv som säger att man kan bygga energisnålare
            med ungefär samma kostnader och framför allt lägre kostnader under
            byggnadens livstid.
          </note>
          <note>
            Hur anser regeringen att man ska ta till vara och hantera de
            synpunkter som kommit in under remisstiden?
          </note>
          <note type="speaker">
            Anf. 60 Statsrådet STEFAN ATTEFALL (KD):
          </note>
          <note>
            Fru talman! Remisstiden är till för att vi ska kunna få in synpunkter.
            Enligt Boverkets experter är problemet inte att det inte går att
            bygga ännu energisnålare än vad normerna säger utan att det inte
            går att räkna hem de kostnaderna. Det blir en kostnadsfördyring.
            Denna kostnad kan man vara beredd att ta som konsument om man
            vill bo i ett hus som har bättre energiprestanda. Problemet är
            dock hur långt minimireglerna ska gå från tid till annan.
          </note>
          <note>
            Jag är i dag inte beredd att lägga på en hyresgäst 650 kronor
            mer i månaden för att vinna en marginell förbättring. Jag tror
            att det finns andra områden i ekonomin där vi kan få större effekt.
          </note>
          <note>
            När det gäller renovering av det gamla beståndet, som är den
            stora energiförbrukaren, vet vi att varje renovering innebär en
            kraftig energibesparing. Med de generella ekonomiska styrmedel
            vi har och med Boverkets normer innebär varje renovering en kraftig
            förbättring.
          </note>
          <note>
            Jag vill betona att varje byggare och aktör kan gå så långt de
            själva önskar om de kan möta den kostnad det innebär och räkna
            hem det i de ekonomiska kalkylerna. Det är upp till var och en.
          </note>
          <note>
            Omvårdnadslyftet
          </note>
          <note type="speaker">
            Anf. 61 ROLAND UTBULT (KD):
          </note>
          <note>
            Fru talman! Jag har en fråga till statsrådet Maria Larsson. I
            början av februari praktiserade jag på ett äldreboende i Uddevalla,
            Hovhults demensboende och särskilda boende. Jag såg vilka storverk
            personalen gjorde, och det blev en motbild till allt elände vi
            har sett i medierna. Man hade givetvis genomförandeplaner, kontaktmannaskap
            och så vidare. Det var mycket bra, och jag blev imponerad av det
            boende jag praktiserade på.
          </note>
          <note>
            Det fanns givetvis en del önskemål. Det handlade om schema, lön
            och inte minst kompetenshöjning och utveckling i arbetet. Det
            var viktigt för dem.
          </note>
          <note>
            Hur går det på detta område och inom det som regeringen iscensatt
            som kallas Omvårdnadslyftet?
          </note>
          <note type="speaker">
            Anf. 62 Statsrådet MARIA LARSSON (KD):
          </note>
          <note>
            Fru talman! Tack för frågan!
          </note>
          <note>
            Jag har samma erfarenhet som Roland Utbult av många resor i landet
            att det finns mycket av god äldreomsorg av hög kvalitet och massor
            av fantastisk personal som varje dag gör ett mycket bra jobb.
          </note>
          <note>
            Kompetensfrågorna är viktiga för att man i framtiden ska kunna
            garantera kvalitet och för att äldre ska känna sig trygga med
            att de får en god vård och omsorg.
          </note>
          <note>
            Även om det är kommunerna som har huvudansvaret för äldreomsorgen
            och för att se till att personalen har god kompetens har vi velat
            stödja kommunerna i det som kallas Omvårdnadslyftet. Det är en
            satsning på 1 miljard under fyra år. Vi har redan gjort det första
            året som handlar om en grundutbildning. Jag är glad att intresset
            från kommunerna har varit så stort. Det är 210 kommuner som har
            ansökt om de här pengarna.
          </note>
          <note>
            Nu är vi inne på år två. I går skickade Socialstyrelsen ut information
            om möjligheten till specialistutbildningar.
          </note>
          <note type="speaker">
            Anf. 63 ROLAND UTBULT (KD):
          </note>
          <note>
            Fru talman! Tack, statsrådet, för svaret! Jag blev väldigt glad.
            Jag kan resa hem till mina nyvunna vänner på demensboendet och
            det särskilda boendet och all personal där och tala om att det
            finns möjligheter och att de bör hålla ögonen öppna för den information
            som kommer från Socialstyrelsen.
          </note>
          <note>
            Det här är en oerhört viktig fråga. För att vi ska få behålla
            de unga är det bra om de ser en attraktion i att arbeta bland
            äldre. Många unga vill arbeta med människor som de ofta säger.
            Här finns en möjlighet i de olika boendena. Jag är glad om man
            kan göra det mer attraktivt.
          </note>
          <note type="speaker">
            Anf. 64 Statsrådet MARIA LARSSON (KD):
          </note>
          <note>
            Fru talman! Äldreomsorgen är verkligen en framtidsbransch. Här
            vet vi att det kommer att finnas arbetstillfällen. Då ska det
            också finnas karriärmöjligheter så att man kan arbeta där ett
            helt yrkesliv. Det är anledningen till att vi inte bara erbjuder
            stöd till en grundutbildning utan också möjlighet för undersköterskor
            och vårdbiträden att specialisera sig.
          </note>
          <note>
            I går gick Socialstyrelsen ut med ett erbjudande till alla kommuner
            igen. Jag hoppas att det kan blir ännu fler än 210 i nästa omgång.
            Det kommer att erbjudas specialistutbildning inom fem områden,
            nämligen palliativ vård, det vill säga vård i livets slutskede,
            demenssjukvård, psykisk sjukvård, mat och nutrition samt funktionsbevarande
            omsorg, det vill säga att rehabilitera tillbaka till förmågor.
          </note>
          <note>
            Det är bra därför att det skapar karriärvägar, men det är också
            en möjlighet för arbetsgivarna att tillvarata den kompetens som
            många medarbetare kommer att ha framöver. Det är ganska mycket
            pengar 243 miljoner som vi fördelar under 2012.
          </note>
          <note>
            Kulturprojekt i biståndsarbetet
          </note>
          <note type="speaker">
            Anf. 65 KERSTIN ENGLE (S):
          </note>
          <note>
            Fru talman! Jag har en fråga till statsrådet Gunilla Carlsson.
          </note>
          <note>
            Kulturen är en av grundpelarna i ett demokratiskt samhälle. Den
            hjälper oss att kanalisera våra åsikter och utgör en arena för
            samtal och debatt, och den granskar och ifrågasätter samhället.
            Därför tycker jag att det är trist att Sveriges stöd till kulturprojekt
            i utvecklingsarbetet har minskat kraftigt under senare år. Bland
            annat i Afrika har insatserna blivit färre i samband med de nya
            strategierna.
          </note>
          <note>
            Jämställdhet, mänskliga rättigheter och demokrati är ju utvecklingspolitiska
            prioriteringar, men de måste ha sina verktyg. Med kultur som verktyg
            kan svåra frågor belysas och diskuteras.
          </note>
          <note>
            Min fråga till biståndsministern blir därför: Ser ministern också
            kultur som ett framgångsrikt verktyg att nå de utvecklingspolitiska
            målen, och kan ministern tänka sig att öka insatserna på detta
            område?
          </note>
          <note type="speaker">
            Anf. 66 Statsrådet GUNILLA CARLSSON (M):
          </note>
          <note>
            Fru talman! Tack för frågan!
          </note>
          <note>
            Det är självklart grundläggande i alla demokratiska samhällen
            att vi kan träffas, uttrycka oss och samlas kring en uppfattning
            eller olika uppfattningar. Det som brister i fattigdomsbekämpningen
            är många gånger just demokrati och människors rättigheter att
            kräva förändring. Därför har det svenska engagemanget i yttrandefrihet
            tagit sig tydligare uttryck. Vi använder också möjligheten att
            arbeta med kulturskapare och se till att fler människor är delaktiga.
          </note>
          <note>
            Vi har gjort en ökad satsning på yttrandefrihet och demokratisering.
            Vi har också ökat möjligheten att hjälpa fristadsförfattare. Det
            sker en hel del på det här området. Det betyder att en del av
            det som Sida tidigare har ägnat sig åt har minskat.
          </note>
          <note type="speaker">
            Anf. 67 KERSTIN ENGLE (S):
          </note>
          <note>
            Fru talman! Tack för svaret!
          </note>
          <note>
            Faktum är att utbetalningarna till kulturinsatser har minskat
            från 180 miljoner till 40 miljoner.
          </note>
          <note>
            Nyligen besökte delar av kulturutskottet Tanzania. Där besökte
            vi bland annat Parapanda Theatre Lab. De jobbar med drama, musik
            och idrott för ungdomar för att få dem bort från gatan och få
            dem att använda sin energi till något kreativt. Det betyder också
            att de får tillbaka ungdomarna till skolan, vilket naturligtvis
            är värdefullt.
          </note>
          <note>
            De flesta kulturinstitutioner i Sverige har ju också i uppdrag
            att samarbeta internationellt. En diskussion mellan UD och Kulturdepartementet
            om hur kulturen kan användas till ömsesidig nytta vore värdefullt.
            I Dar es Salaam finns det ett kulturhus som är renoverat för svenska
            pengar, och det behöver fyllas med verktyg för demokratiutveckling
            och yttrandefrihet.
          </note>
          <note>
            Min förhoppning är att biståndsministern, på samma sätt som jag,
            kan komma att brinna för att koppla ihop bistånd och kultur.
          </note>
          <note type="speaker">
            Anf. 68 Statsrådet GUNILLA CARLSSON (M):
          </note>
          <note>
            Fru talman! Senast i dag talade jag och kulturministern om hur
            vi samarbetar och om det är andra plattformar som vi behöver utveckla
            för att få våra partnerländer att förstå att mycket av det som
            är kultur är sådant som de själva måste ta ansvar för.
          </note>
          <note>
            Det har tyvärr blivit så att det svenska biståndet ska göra sådant
            som annars inte kommer att bli gjort i utvecklingsländerna. Vi
            har gett bistånd till Tanzania i mer än 40 år, och biståndsberoendet
            är fortfarande stort där. Därför är det viktigt att vi inte fortsätter
            att ta på oss allt utan för över ansvaret på tanzanierna själva
            och använder våra goda erfarenheter och väcker engagemanget och
            förståelsen. Vi ska inte bara fortsätta i gamla hjulspår, utan
            vi ska se vad som får i gång processer i kulturbiståndet.
          </note>
          <note>
            Vi arbetar med detta, men jag tror att även denna del av biståndet
            behöver förnyas och förstärkas.
          </note>
          <note>
            Matlandsambassadörernas uppdrag
          </note>
          <note type="speaker">
            Anf. 69 CHRISTER ENGELHARDT (S):
          </note>
          <note>
            Fru talman! Min fråga går till landsbygdsminister Eskil Erlandsson.
          </note>
          <note>
            Jag har ställt en fråga till landsbygdsministern om matlandsambassadörernas
            uppdrag som är att bidra till att framhäva regionens mat- och
            naturupplevelser. Under januari och februari lånade ambassadörerna
            ut sig till debattartiklar för att propagera för att öppna för
            gårdsförsäljning av alkohol.
          </note>
          <note>
            I svaret sade landsbygdsministern att ambassadörerna inte är
            anställda av regeringen, att de inte har någon ekonomisk ersättning,
            att de är engagerade företagare och entreprenörer och att de ger
            uttryck för åsikter i olika sammanhang.
          </note>
          <note>
            Min fråga till landsbygdsministern är: Är det verkligen deras
            uppdrag att ge sig in och diskutera gårdsförsäljning när vi ännu
            inte har något förslag från regeringen?
          </note>
          <note type="speaker">
            Anf. 70 Landsbygdsminister ESKIL ERLANDSSON (C):
          </note>
          <note>
            Fru talman! De som är engagerade i Sverige det nya matlandet
            är, som jag skrev i mitt frågesvar till ledamoten, entreprenörer
            och visionärer som självklart har åsikter. I en demokrati har
            man möjlighet att framföra sina åsikter.
          </note>
          <note type="speaker">
            Anf. 71 CHRISTER ENGELHARDT (S):
          </note>
          <note>
            Fru talman! Självklart har folk rätt att uttrycka sina åsikter.
            Men om de har ett uppdrag från regeringen att vara ambassadörer
            för att prata om Matlandet Sverige och marknadsföra det tycker
            jag att det är ytterst tveksamt att de propagerar för gårdsförsäljning.
          </note>
          <note>
            Har landsbygdsministern en dold agenda i regeringen? Vi har fortfarande
            inte fått något förslag i frågan. Två statliga utredningar har
            sagt nej till gårdsförsäljning för att det inte är förenligt med
            detaljhandelsmonopolet. En utredare har gått utanför direktiven
            och presenterat ett helt annat upplägg. Vi har ännu inte sett
            något förslag från regeringen. Därför tycker jag att det är märkligt
            att dessa ambassadörer, i så fall på regeringsuppdrag, kan propagera
            för gårdsförsäljning.
          </note>
          <note type="speaker">
            Anf. 72 Landsbygdsminister ESKIL ERLANDSSON (C):
          </note>
          <note>
            Fru talman! Jag upprepar mitt svar att det är klart att människor
            som är engagerade i en fråga har rätt och möjlighet att uttrycka
            sin åsikt.
          </note>
          <note>
            Vad beträffar sakfrågan är den under beredning i Regeringskansliet.
          </note>
          <note>
            Regelverket för yrkesfisket
          </note>
          <note type="speaker">
            Anf. 73 RUNE WIKSTRÖM (M):
          </note>
          <note>
            Fru talman! Jag tänker ställa en fråga till landsbygdsminister
            Eskil Erlandsson.
          </note>
          <note>
            Yrkesfisket har, som ministern vet, en stor betydelse för åtskilliga
            kustbygder. En del insatser har gjorts för att uppnå långsiktig
            hållbarhet både avseende fiskebestånden och yrkesfisket. Det finns
            dock ett behov av en kontinuerlig översyn utifrån förändrade förutsättningar.
          </note>
          <note>
            Avser ministern att titta närmare på vad som kan göras för att
            förenkla det komplicerade regelverket för yrkesfiskare?
          </note>
          <note type="speaker">
            Anf. 74 Landsbygdsminister ESKIL ERLANDSSON (C):
          </note>
          <note>
            Fru talman! Mitt svar på den framställda frågan är enkelt. Svaret
            är ja. Att säkerställa regelförenklingar är viktigt för mig speciellt
            eftersom det oftast i dessa sammanhang handlar om ganska små företag
            med få eller rent av inga anställda. Belastningen på yrkesutövare
            och näringsidkare som är ensamma i sitt värv är extra stor.
          </note>
          <note>
            Ett exempel på det som vi för närvarande jobbar med är att se
            till att undvika en dubblering när det gäller krav på datainsamling.
            Det finns sådana propåer, men vi försöker göra vad vi kan för
            att denna typ av uppgifter ska samlas in bara en gång, och det
            får räcka.
          </note>
          <note type="speaker">
            Anf. 75 RUNE WIKSTRÖM (M):
          </note>
          <note>
            Fru talman! Jag tackar för det. Som alla vet är det ett mycket
            komplicerat system som vi har, och varje förenkling är välkommen.
            Det finns många förenklingar som kan göras. Många av dessa regler
            är dessutom ganska onödiga.
          </note>
          <note type="speaker">
            Anf. 76 Landsbygdsminister ESKIL ERLANDSSON (C):
          </note>
          <note>
            Fru talman! Även i denna del kan jag instämma med frågeställaren.
            Vi ska göra vad vi kan för att motverka dubbelregleringar och
            oproportionerliga administrativa pålagor på fiskarna såväl som
            på andra yrkesutövare. Jag tycker att det är viktigt eftersom
            vi vill att företag ska uppstå och att företag ska växa. Då är
            ibland administrativa kostnader och regler hinder för att så ska
            ske.
          </note>
          <note>
            Arbetsmarknadspolitiken
          </note>
          <note type="speaker">
            Anf. 77 AGNETA GILLE (S):
          </note>
          <note>
            Fru talman! Jag ska ställa en fråga om den misslyckade arbetsmarknadspolitiken,
            eller den uteblivna jobbpolitiken. Jag vänder mig då till arbetsmarknadsministern.
          </note>
          <note>
            Vi hade hårda och tuffa duster och debatter under valrörelsen
            2006, och vi blev hårt anklagade för den svåra situationen för
            de arbetslösa. Man pratade om utanförskapet och om att det var
            en massarbetslöshet. Vi hade då en arbetslöshet på 6 procent.
          </note>
          <note>
            Nu har det gått nästan sex år, och den arbetsmarknadspolitik
            som har drivits under dessa närmare sex år har helt förstört den
            trygghet som har funnits i samhället. Man ser en situation där
            de arbetslösa får en allt svårare situation, och de blir fler
            och fler. I dag har vi en arbetslöshet på 8 procent.
          </note>
          <note>
            Min fråga till arbetsmarknadsministern är: Om man kallar en arbetslöshet
            på 6 procent för massarbetslöshet, vad kallar man då en arbetslöshet
            på 8 procent?
          </note>
          <note type="speaker">
            Anf. 78 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Låt mig börja med att tala om hur det i dag ser ut
            på arbetsmarknaden. Vi har haft en kraftig lågkonjunktur, en av
            de värsta kriserna på 80 år i Sverige och i hela Europa. Det som
            skiljer Sverige från många andra länder är att vi har haft en
            ekonomi i balans som har gjort att vi har kunnat satsa och rädda
            många jobb här i Sverige. Från valet 2006 till i dag kan vi se
            att det är 242 000 fler som är sysselsatta och som går till jobbet.
            Det är inte alls säkert att det blir på det sättet i en så allvarlig
            lågkonjunktur.
          </note>
          <note>
            Vi kan också se att utanförskapet har minskat med 165 000 personer
            enligt SCB:s statistik.
          </note>
          <note>
            Men jag är förstås inte nöjd så länge inte alla som kan arbeta
            får göra det. Därför är jag ändå glad att vi har en så bra ekonomi
            i Sverige att vi har kunnat satsa 8 miljarder extra för de närmaste
            åren för att hjälpa arbetssökande att få ett jobb. Vi har till
            exempel halverat kostnaden för arbetsgivare att anställa ungdomar.
            Socialdemokraterna föreslår att man ska fördubbla denna kostnad.
            Vi sänker alltså trösklarna in på arbetsmarknaden.
          </note>
          <note type="speaker">
            Anf. 79 AGNETA GILLE (S):
          </note>
          <note>
            Fru talman! Arbetsmarknadsministern har lätt att svänga sig med
            siffror och visa att skattesänkningar har genererat arbete.
          </note>
          <note>
            Men fakta är att man har sänkt skatter för närmare 100 miljarder.
            Det gav inga nya jobb. Man har sänkt arbetsgivaravgifterna för
            de unga med 16 miljarder. Det gav inga nya jobb. Nu sänker man
            krogmomsen med 5 miljarder. Det har inte gett några nya jobb.
          </note>
          <note>
            Kopplat till det som Jennie Nilsson tog upp tidigare vill jag
            fråga: Var finns de nya jobben? Var finns åtgärderna för de arbetssökande?
            Vad är tanken? Vilka ytterligare skattesänkningar kommer i nästa
            steg i tron på att det skapar nya jobb? Jag skulle vilja ha ett
            bättre svar och mer fakta från arbetsmarknadsministern.
          </note>
          <note type="speaker">
            Anf. 80 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Låt mig uppehålla mig vid en frågeställning. Jag
            hinner inte svara på alla frågor. Jag ska tala om ungdomar som
            är en viktig grupp, och det är många ungdomar som inte har klarat
            av skolan. Vi försöker nu motivera ungdomar som inte har klarat
            av skolan att gå tillbaka till skolan och erbjuder dem då ett
            bidrag på 6 500 kronor var fjärde vecka.
          </note>
          <note>
            Men många unga vill inte gå tillbaka till skolan. De vill ut
            och jobba. Därför har vi halverat arbetsgivaravgifterna för ungdomar
            så att det blir billigare för arbetsgivare att anställa ungdomar.
          </note>
          <note>
            Nu föreslår Socialdemokraterna att vi i stället ska göra det
            dubbelt så dyrt. Det kommer att leda till att ungdomar förlorar
            jobbet och att färre ungdomar kommer in på arbetsmarknaden.
          </note>
          <note>
            Detta är några exempel på åtgärder som vi har vidtagit och riktat
            till ungdomar, förutom att vi förbättrar skolan så att färre ungdomar
            slås ut.
          </note>
          <note>
            Djurskyddskrav vid statlig upphandling av mat
          </note>
          <note type="speaker">
            Anf. 81 HELENA LEANDER (MP):
          </note>
          <note>
            Fru talman! Jag har en fråga till landsbygdsministern.
          </note>
          <note>
            Förra veckan fick Sigtuna kommun grönt ljus från kammarrätten
            för att ställa djurskyddskrav vid upphandling av mat till kommunens
            skolor, förskolor, äldreboenden och så vidare. Det var en glad
            nyhet, inte bara för dem utan också för alla de kommun- och landstingspolitiker
            runt om i landet som jobbar för att den mat som serveras ska vara
            sjystare framställd.
          </note>
          <note>
            Men hur är det egentligen i statens verksamheter? Ställer man
            några djurskyddskrav på den maten, eller är det fritt fram att
            köpa in mat som produceras under förhållanden som inte skulle
            vara tillåtna i Sverige?
          </note>
          <note type="speaker">
            Anf. 82 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar för frågan. I likhet med frågeställaren
            tycker jag att det var glädjande att läsa den dom som kom i förra
            veckan om upphandling av mat till den offentliga sektorn.
          </note>
          <note>
            Vad beträffar statens del i detta är det upphandlande myndighet
            som själv sätter upp sina krav gällande vad som ska inhandlas
            respektive krav som ska ställas på de inköp som görs.
          </note>
          <note type="speaker">
            Anf. 83 HELENA LEANDER (MP):
          </note>
          <note>
            Fru talman! Ska jag tolka det som att regeringen inte har några
            synpunkter på det utan att det är helt okej att vi här i riksdagen
            stiftar lagar om att vi vill att djur ska behandlas på ett visst,
            förhoppningsvis sjyst, sätt som vi förväntar oss att svenska bönder
            ska leva upp till men att vi sedan inte har några synpunkter på
            att våra myndigheter köper in varor som är framställda på ett
            helt annat sätt, där djuren har utsatts för lidanden som vi inte
            skulle tillåta här? Är inte det lite dubbelmoral?
          </note>
          <note type="speaker">
            Anf. 84 Landsbygdsminister ESKIL ERLANDSSON (C):
          </note>
          <note>
            Fru talman! Per definition är det på det sättet att statliga
            myndigheter är självständiga.
          </note>
          <note>
            Högkostnadsskydd vid behandling av endometrios
          </note>
          <note type="speaker">
            Anf. 85 HILLEVI LARSSON (S):
          </note>
          <note>
            Fru talman! Jag vill vända mig till folkhälsominister Maria Larsson.
          </note>
          <note>
            Det kändes som tusen knivar i magen, och jag var väldigt trött.
          </note>
          <note>
            Detta sade Emilia, 27 år, kort innan hon dog. Hon dog i sjukdomen
            endometrios. Det är en sjukdom som drabbar drygt var tionde kvinna
            i Sverige. Men det är en mycket okänd sjukdom trots att det är
            så många kvinnor som drabbas.
          </note>
          <note>
            Tack och lov överlever de flesta, men det är ett mycket stort
            lidande för de drabbade. Det avfärdas ofta som kraftig mensvärk.
            Många blir också ofrivilligt barnlösa.
          </note>
          <note>
            Nu har det kommit en medicin, Visanne, som hjälper många av dessa
            patienter. Men tyvärr omfattas den inte av högkostnadsskyddet.
          </note>
          <note>
            Då undrar jag vad regeringen kan göra för att hjälpa dessa kvinnor
            som ofta har dålig ekonomi, inte minst till följd av sin sjukdom
            och problem med jobbet kopplat till sjukskrivning.
          </note>
          <note type="speaker">
            Anf. 86 Statsrådet MARIA LARSSON (KD):
          </note>
          <note>
            Fru talman! Dess värre är jag inte rätt adressat beträffande
            den här frågan; den ligger inom Göran Hägglunds område. Jag skulle
            vilja be frågeställaren att vid tillfälle kanske upprepa frågan
            till rätt mottagare.
          </note>
          <note>
            Jag har tyvärr inget svar på frågan och är inte uppdaterad på
            exakt vad högkostnadsskyddet i dagsläget innehåller. Jag får alltså
            be frågeställaren att vända sig till berörd minister.
          </note>
          <note type="speaker">
            Anf. 87 HILLEVI LARSSON (S):
          </note>
          <note>
            Fru talman! I och med att du, Maria Larsson, är folkhälsominister
            tänkte jag att frågan faller inom det området. Kanske finns det
            någon annan här som kan svara. Eskil Erlandsson har ju det övergripande
            ansvaret.
          </note>
          <note>
            Självklart ska jag ta upp frågan med Göran Hägglund, men redan
            i dag vill jag till regeringen sända signalen att det här är en
            mycket viktig fråga. Väldigt många är drabbade, och ofta dröjer
            det länge innan man får en diagnos. Ofta har det då, tyvärr, hunnit
            gå väldigt långt och blivit stora skador.
          </note>
          <note>
            Det finns väldigt lite forskning kring den här sjukdomen. Därför
            är det extra glädjande att det äntligen har kommit en medicin.
            Den hjälper inte alla, men den har visat sig hjälpa betydligt
            fler än som varit fallet med tidigare behandlingar. Dessutom ger
            den betydligt färre biverkningar, vilket ju varit ett problem
            med tidigare behandlingar.
          </note>
          <note>
            Jag vill alltså att ni tar med er frågan. Det är viktigt att
            se till att de drabbade har råd med den medicin som nu finns.
          </note>
          <note>
            Tidiga åtgärder mot ungdomsarbetslösheten
          </note>
          <note type="speaker">
            Anf. 88 ROGER HADDAD (FP):
          </note>
          <note>
            Fru talman! Jag vill ställa en fråga till arbetsmarknadsministern.
            Det är bra att vi lyfter fram en av våra största utmaningar framöver:
            ungdomsarbetslösheten. Tittar man på målgruppen unga arbetslösa
            ser man att runt 54 000, drygt 43 procent, är heltidsstuderande.
            Likväl är det en stor utmaning att ungefär 12 procent av de unga
            arbetslösa inte heltidsstuderar.
          </note>
          <note>
            Regeringen har aviserat gymnasiereformer, yrkesvuxsatsningar
            och så vidare, och många kommuner till exempel min hemkommun Västerås
            tar ett mycket stort lokalt ansvar och prioriterar lokala pengar
            till projekt. Men vad gör Arbetsförmedlingen när det gäller den
            första tiden? Ibland kan man i debatten höra att Arbetsförmedlingen
            inte har rätt instrument.
          </note>
          <note type="speaker">
            Anf. 89 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag tackar frågeställaren för frågan. Det är väldigt
            angeläget för regeringen att hjälpa till med att minska ungdomsarbetslösheten.
          </note>
          <note>
            En viktig nyhet i årets budget och som gäller från den 1 januari
            är att Arbetsförmedlingen får en kraftig förstärkning med 1,2
            miljarder i år för att mota långtidsarbetslösheten och för att
            satsa mer för dem som är i garantier, i arbetsmarknadsutbildning.
          </note>
          <note>
            När det gäller ungdomar kommer man att göra en så kallad profilering
            och väldigt tidigt försöka identifiera de ungdomar som löper risk
            att hamna i långtidsarbetslöshet så att de mycket tidigt får rätt
            insats. Detta är en viktig del. Det handlar också om att ungdomarna
            får bättre kontakt med Arbetsförmedlingen, om att de får tätare
            kontakter och mer praktik. Det kan också bli fråga om arbetsmarknadsutbildning.
          </note>
          <note>
            Profileringen är alltså en nyhet i årets budget. Vi tror att
            den kommer att ha stor effekt för de ungdomar som inte klarat
            av skolan och som har det lite extra besvärligt.
          </note>
          <note type="speaker">
            Anf. 90 ROGER HADDAD (FP):
          </note>
          <note>
            Fru talman! Jag tackar statsrådet för svaret här.
          </note>
          <note>
            Vid besök på många arbetsförmedlingskontor pekar man i alla fall
            har det tidigare varit så på att jobb- och ungdomsgarantin varit
            en sluss in. Men samtidigt varnar man för inlåsningseffekter.
            Jag hoppas att regeringen tar till sig denna synpunkt. Därför
            är det viktigt att se hur man kan stötta kommunerna och inte minst
            hur man kan använda Arbetsförmedlingen som ändå finns runt om
            i Sverige till den första delen för att snabbt kunna erbjuda åtgärder.
          </note>
          <note>
            Jag tycker att det är ett positivt besked här från arbetsmarknadsministern.
          </note>
          <note type="speaker">
            Anf. 91 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag vill gärna säga att ett av problemen när det
            gäller att vi har en hög ungdomsarbetslöshet är att det har varit
            i brister i skolan brister som nu åtgärdas, men det här kommer
            att ta några år. Det har också varit för dålig koppling mellan
            skolan och arbetslivet. Skolan har inte riktigt levererat det
            som arbetsgivarna efterfrågar.
          </note>
          <note>
            En stor utmaning är också att svenska arbetsgivare, såväl kommunala
            och statliga som privata, vill släppa in ungdomarna. Jag har träffat
            så många ungdomar som inget annat vill än att komma in på arbetsmarknaden.
            Men i dag är det väldigt höga trösklar in på den. Då är det viktigt
            att arbetsgivarna till exempel tar till vara möjligheten att anställa
            en ung person för vilken vi halverat arbetsgivaravgiften. De här
            ungdomarna kommer vi att behöva duktiga ungdomar som i dag inte
            ges chansen.
          </note>
          <note>
            Näringspolitiken
          </note>
          <note type="speaker">
            Anf. 92 BÖRJE VESTLUND (S):
          </note>
          <note>
            Fru talman! Som flera andra frågeställare sagt här i dag har
            vi massarbetslöshet i Sverige. Vi socialdemokrater tror att det
            är bland annat genom att driva en aktiv näringspolitik som det
            går att minska denna arbetslöshet. Men i det avseendet kan man
            säga att det är väldigt svårt att se den där aktiva näringspolitiken
            från regeringens sida. Det är svårt att se förslag till åtgärder
            som till exempel skulle kunna få företag att växa så att fler
            därmed kan anställas.
          </note>
          <note>
            Regeringen står just nu snarare vid sidan av. Man tittar på och
            kommenterar. Ingenting levereras. Vi kan bara notera att det hittills
            under vårriksdagen inte finns en enda proposition från Annie Lööf.
          </note>
          <note>
            Min fråga till landsbygdsminister Eskil Erlandsson är därför:
            Vilka åtgärder måste till för att vi ska få en bättre näringspolitik
            så att företagen verkligen kan växa? I dag är detta ett av de
            stora problemen i det svenska näringslivet.
          </note>
          <note type="speaker">
            Anf. 93 Landsbygdsminister ESKIL ERLANDSSON (C):
          </note>
          <note>
            Fru talman! Det finns många svar på här framställd fråga. Ett
            svar är att det behövs en bra forsknings- och innovationspolitik
            som gör att Sverige inom ett antal områden är i världsklass när
            det gäller saker som vi är duktiga på och som vi har förutsättningar
            att producera, tillverka. Ett annat svar kan vara att det behövs
            vettiga kommunikationer så att människor kan förflytta sig och
            så att varor kan förflyttas.
          </note>
          <note>
            Det finns en mängd svar att ge på här framställd fråga. Men låt
            mig starkt dementera detta med att vi inget gör. Senast vid årsskiftet
            halverades restaurangmomsen, en åtgärd ämnad att ge möjligheter
            för alla unga människor som många gånger har sin första inkomst
            och sitt första jobb i samband med mat servering, disk och liknande
            i sammanhanget.
          </note>
          <note type="speaker">
            Anf. 94 BÖRJE VESTLUND (S):
          </note>
          <note>
            Fru talman! Är det någonting jag känner till är det restaurangbranschen
            eftersom jag själv kommer därifrån. Naturligtvis stämmer det att
            många har sitt första jobb inom restaurangbranschen.
          </note>
          <note>
            Det stora bekymret med regeringens näringspolitik är att det
            är ett litet duttande här och ett litet duttande där. Sällan kan
            vi se den helhet som skulle gynna hela näringslivet. Tvärtom är
            det små små saker som sätts in.
          </note>
          <note>
            Förutom att en forsknings- och innovationsproposition ska komma
            när vet vi som sagt inte; vi har hört rykten om att den kommer
            att försenas måste det väl ändå finnas någonting mer. Alla företag
            har ju inte behov av forskning och innovationer i sin verksamhet
            utan är tvärtom vanliga företag som kanske jobbar med exempelvis
            produktion.
          </note>
          <note type="speaker">
            Anf. 95 Landsbygdsminister ESKIL ERLANDSSON (C):
          </note>
          <note>
            Fru talman! Låt mig ge några andra exempel, Börje Vestlund. Vi
            har reducerat arbetsgivaravgiften för unga människor. Rimligen
            borde detta bidra till en större vilja bland arbetsgivarna att
            anställa den som är ung än det ni föreslår, nämligen att ha samma
            kostnad för den som är ung och därmed förmodligen också oerfaren
            på arbetsmarknaden gentemot den som är lite äldre.
          </note>
          <note>
            Låt mig också säga att vi har gjort rejäla insatser när det gäller
            lärlingsutbildningar, yrkeshögskolor och liknande för att ge människor
            den kompetens som behövs så att den motsvarar kraven på de arbetsplatser
            som finns och som i framtiden kommer att uppstå i vårt näringsliv.
          </note>
          <note>
            Nystartsjobben
          </note>
          <note type="speaker">
            Anf. 96 LOTTA OLSSON (M):
          </note>
          <note>
            Fru talman! Min fråga till arbetsmarknadsminister Hillevi Engström
            handlar om nystartsjobben. Jobben och detta med att hålla en fungerande
            arbetslinje i politiken är viktigt. Arbetslinjen är viktig för
            alla i arbetsför ålder men också helt enkelt för att vi ska ha
            en god ekonomi och pengar till välfärden.
          </note>
          <note>
            Nystartsjobben har varit en del av regeringens jobbpolitik. Institutet
            för arbetsmarknadspolitisk utvärdering, IFAU, har kommit med en
            rapport om hur nystartsjobben påverkar att arbetsföra men arbetslösa
            snabbare kommer i jobb än de skulle ha gjort utan den här insatsen.
            Detta är positivt.
          </note>
          <note>
            Nu till min fråga till arbetsmarknadsministern: Hur ser statistiken
            ut för dem som kommit i arbete blir dessa kvar i arbete eller
            åtgår de till arbetslöshet?
          </note>
          <note type="speaker">
            Anf. 97 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för frågan! Nystartsjobben har visat sig vara
            väldigt framgångsrika. Det är för att de är enkla för arbetsgivare
            och inte kräver något beslut. Har man varit långtidsarbetslös
            har man rätt att få ett nystartsjobb.
          </note>
          <note>
            Det innebär att arbetsgivaren slipper betala arbetsgivaravgiften.
            För vissa personer blir det en fördubbling, det vill säga att
            man får arbetsgivaravgiften tillbaka en gång till. Det har varit
            framgångsrikt.
          </note>
          <note>
            Det är ungefär 43 000 personer i dag som har ett nystartsjobb.
            Den insatsen har visat sig vara en av de mer framgångsrika eftersom
            en stor andel får ha kvar jobbet när subventionen tas bort.
          </note>
          <note>
            Jag tror därför att detta är en framtida modell som vi ska fortsätta
            att utveckla ännu mer. Det ska vara enkelt för arbetsgivare att
            vilja anställa en person som har varit långtidsarbetslös.
          </note>
          <note type="speaker">
            Anf. 98 FÖRSTE VICE TALMANNEN:
          </note>
          <note>
            Därmed är dagens frågestund avslutad. Jag tackar inblandade frågeställare
            och svarare.
          </note>
          <note>
            15 § (forts. från 13 §) Mineralpolitiska frågor (forts. NU14)
          </note>
          <note type="speaker">
            Anf. 99 LISE NORDIN (MP) replik:
          </note>
          <note>
            Fru talman! Centerpartiet har en central position i den debatt
            vi har haft i dag om uranbrytning eftersom man sitter i den positionen
            att man kan avgöra frågan.
          </note>
          <note>
            Miljöpartiet har tillsammans med Socialdemokraterna och Vänsterpartiet
            föreslagit ett förbud mot uranbrytning. Centerpartiet har uttryckt
            att man har precis samma ståndpunkt men väljer att inte rösta
            för detta förslag. Man väljer att inte göra vad man kan för att
            få ett förbud mot uranbrytning i Sverige.
          </note>
          <note>
            Tidigare år när Miljöpartiet har motionerat om ett uranbrytningsförbud
            har centerpartisterna sagt att det har hängt på specifika formuleringar
            som har gjort att man inte har kunnat ställa sig bakom det man
            egentligen håller med om.
          </note>
          <note>
            Efter flera år med sådana ursäkter valde Miljöpartiet i år att
            lägga fram ett precis likadant förslag som Centerpartiet beslutade
            om på sin egen stämma, nämligen att utreda ett lagstiftat förbud.
            Nu skyller man på helt andra saker, nämligen att man inte kan
            ställa sig bakom detta på grund av den regeringsposition man sitter
            i.
          </note>
          <note>
            Vad vi har sett den senaste veckan är att regeringen inte alltid
            är enig i vissa frågor. Vi har bland annat sett att Göran Hägglund
            har blivit överkörd i frågan om insemination av ensamstående kvinnor.
            Det finns inte alltid en enighet inom regeringen. I den här frågan
            är det uppenbart att Centerpartiet inte väljer att ställa sig
            bakom ett förslag som förbjuder brytning av uran.
          </note>
          <note>
            Helena Lindahl säger i sitt anförande att man arbetar långsiktigt
            för ett förbud i den regeringsposition man har. Jag undrar varför
            man inte i stället tänker långsiktigt och nu tar chansen att en
            gång för alla få till ett förbud mot uranbrytning i Sverige.
          </note>
          <note>
            I dag har vi debatten som kommer att leda till en omröstning
            den 14 mars. Den fråga som jag och många andra runt om i Sverige
            ställer är: Kommer Centerpartiet att välja makten före miljön?
          </note>
          <note type="speaker">
            Anf. 100 HELENA LINDAHL (C) replik:
          </note>
          <note>
            Fru talman! Jag ska börja med att upprepa det jag har sagt tidigare.
            Centerpartiet har en tydlig hållning när det gäller uranbrytning.
            Vi har aldrig accepterat, vi accepterar inte och vi kommer inte
            att acceptera att uranbrytning sker någonstans i Sverige och inte
            heller i framtiden.
          </note>
          <note>
            Jag har också varit tydlig med att vi kommer att jobba för att
            få igenom stämmans beslut på lång sikt. Det kommer vi att göra
            i regeringen. Jag antar att Lise Nordin och Miljöpartiet blir
            besvikna, men jag tror att ni har räknat ut att det inte går till
            så i politiken.
          </note>
          <note>
            Centerpartiets tro är att vi som en stark del av en allians kan
            göra betydligt mer i en regering än genom att stå utanför och
            tycka och inte få igenom någonting alls. Jag tänker då mycket
            på energipolitiken som sådan.
          </note>
          <note>
            Lise Nordin nämnde tidigare att det inte hänt så mycket i energipolitiken.
            Jag skulle vilja säga tvärtom. Sedan Centerpartiet kom med i regeringen
            har det hänt väldigt mycket.
          </note>
          <note>
            År 2011 hade vindkraftsproduktionen ökat med 74 procent i jämförelse
            med året innan. Man räknar med att man kommer att nå målen för
            2020 redan 2013. Jag vet inte vad Lise Nordin talar om när det
            gäller detta.
          </note>
          <note>
            Jag förstår att det kan vara störande att vi inte kommer att
            rösta för bifall till motionen i dag. Men vi väljer att jobba
            på sikt. Vi tror att vi kan få igenom mer i regeringen när det
            gäller just energifrågor.
          </note>
          <note>
            Jag ska vara ärlig och säga att alla här inne vet att om vi skulle
            rösta för bifall till den motionen i dag skulle vår position och
            utgångspunkt som ett miljöparti i regeringen försvagas väldigt
            kraftigt. Det riskerar vi inte.
          </note>
          <note>
            Vi jobbar i regeringsställning. Vi kommer att försöka att göra
            allt för att se till att uranbrytning inte ska bli av. Centerpartiet
            är en garant för att det inte ska bli av.
          </note>
          <note type="speaker">
            Anf. 101 LISE NORDIN (MP) replik:
          </note>
          <note>
            Fru talman! Jag ställer mig frågan: När ska Centerpartiet använda
            sin position till att föra den politik man säger sig vilja föra?
            Centerpartiets bidrag i energipolitiken hittills är att man tillåter
            ny kärnkraft.
          </note>
          <note>
            Även om vindkraften slår rekord, vilket är mycket positivt, har
            vi i dag en långsammare utbyggnadstakt av förnybart än vad vi
            haft tidigare. Det går långsammare att nå den potential som Sverige
            har för förnybar energi.
          </note>
          <note>
            Man låser sig enligt Helena Lindahl i den regeringsposition man
            har och ställer sig inte bakom ett förbud mot uranbrytning. Det
            är väldigt tråkigt att Sverige inte nu kan få det förbud mot uranbrytning
            som Sverige förtjänar.
          </note>
          <note>
            Att jobba via regeringen för att få till ett förbud mot uranbrytning
            tycks inte särskilt framgångsrikt. Vi har i debatten här i dag
            hört företrädare för både Folkpartiet och Moderaterna uttala sig
            positivt om att det kan ske uranbrytning i Sverige. Man har uppenbarligen
            ingenting emot det.
          </note>
          <note>
            Det är väldigt oklart var regeringen står i fråga om uranbrytning.
            Det behöver också förtydligas, eftersom det tycks vara oklart,
            att det är riksdagen som är lagstiftande. Om Centerpartiet ställer
            sig bakom det rödgröna förslaget om ett uranbrytningsförbud innebär
            det att vi har en majoritet och att regeringen får i uppdrag att
            genomföra det beslutet. Så tydligt är det.
          </note>
          <note>
            När Centerpartiet väljer makten före miljön fortsätter oklarheten
            och det hot som jag vet att också Helena Lindahl har mött på många
            håll i landet. Vad vi ser under tiden är att vi tappar viktiga
            gröna jobb för de bygder som i dag står under det ständiga hotet
            om uranbrytning och inte vågar investera.
          </note>
          <note>
            Sverige förtjänar en tydlighet. Jag vädjar till Centerpartiet
            att stå upp för den politik som man säger sig driva och stå bakom
            det förslag som vi nu har lagt fram så att vi en gång för alla
            kan få ett tydligt förbud mot uranbrytning i Sverige.
          </note>
          <note type="speaker">
            Anf. 102 HELENA LINDAHL (C) replik:
          </note>
          <note>
            Fru talman! Jag förstår att Lise Nordin är frustrerad när jag
            står här i talarstolen och säger att Centerpartiet inte kommer
            att rösta för bifall till Miljöpartiets motion. Vi har samma mål,
            men vi har valt olika vägar att nå det målet. Vi väljer att arbeta
            i regeringen.
          </note>
          <note>
            Vårt mål i regeringen är att vi ska fasa ut kärnkraften, att
            kärnkraften ska vara en parentes och att vi ska ersätta den med
            förnybar energi. Vi vill också att vår position i regeringen ska
            vara fortsatt stark. Vi har fått igenom enormt mycket när det
            gäller den förnybara energin. Vi tänker fortsätta att göra detta.
          </note>
          <note>
            Vi har vårt sätt att arbeta på. Jag kan förstå att du känner
            en frustration över att vi inte säger ja i dag, Lise Nordin. Men
            jag lovar, Lise Nordin, att Centerpartiet är en garant. När vi
            sitter starka i regeringen är vi en garant för att det inte blir
            någon uranbrytning.
          </note>
          <note>
            Jag skulle vilja ställa en fråga till Lise Nordin. Vi har ägnat
            mycket tid i denna talarstol åt att tala om uran. Jag vill fråga
            Lise Nordin: Vad tycker du om all den utveckling som sker i de
            tidigare avfolkningsbygderna i Storuman, Tärnaby, Pajala eller
            Kiruna?
          </note>
          <note>
            Där händer det otroligt mycket, och människor har en framtidstro.
            Det finns otroligt många arbetstillfällen att tillgå inom snar
            framtid. Tycker Lise Nordin att det är dåligt? Eller tycker du
            att gruvdriften har varit och är positiv för dessa bygder?
          </note>
          <note type="speaker">
            Anf. 103 KARIN ÅSTRÖM (S) replik:
          </note>
          <note>
            Fru talman! Jag gör bara tolkningen igen att det tydligen finns
            många olikheter när vi diskuterar betänkandet i näringsutskottet.
            Det är intressant att observera. Den här gången handlar det om
            uranfrågan för Centerpartiet. Jag kan konstatera att Centern säger
            att kärnkraft är en parentes, men det finns tydligen ingen bortre
            gräns när det gäller kärnkraft för detta parti.
          </note>
          <note>
            Jag tänker gå över till det som jag tycker är viktigt i betänkandet.
            Det handlar om mineralstrategin och om er reservation nr 7, där
            ni skriver att ni vill lyfta fram och belysa fungerande transporter,
            kompetensförsörjning, tillståndsprocesser samt kommunens viktiga
            roll och ansvar att möta behovet och så vidare. Inte någonstans
            har jag i detta betänkande kunnat läsa vad politiken är och vilken
            roll och vilket ansvar regeringen har för de viktiga näringsfrågor
            som vi pratar om. Det finns inte en enda mening om vad som är
            regeringens ansvar.
          </note>
          <note>
            Av alla de områden som ni vill belysa vill jag särskilt ta upp
            kompetensförsörjningen till näringen. Jag skulle vilja veta hur
            Centerpartiet ser på detta. Vi vet att det är gigantiskt mycket
            arbetskraft som ska till. Vi pratar om 5 000 enbart i Västerbotten.
            När vi lägger till alla områden i hela Sverige rör det sig säkert
            om det dubbla. Om vi ska multiplicera detta med kringnäringarna
            handlar det kanske om 20 000 jobb som måste till i slutändan,
            och det ganska snabbt.
          </note>
          <note>
            Hur tänker Centerpartiet när det gäller kompetensförsörjningen?
          </note>
          <note type="speaker">
            Anf. 104 HELENA LINDAHL (C) replik:
          </note>
          <note>
            Fru talman! Först vill jag be Lise Nordin om ursäkt. Jag var
            så uppjagad i min debatt att jag glömde bort att du inte hade
            en replik till. Du kunde alltså inte svara, så jag ber om ursäkt.
          </note>
          <note>
            När det gäller kärnkraften, Karin Åström, tror jag att Socialdemokraterna
            har en egen läxa att göra. Du säger att det inte finns någon bortre
            gräns för Centerpartiet när det gäller kärnkraften. Jag skulle
            vilja veta var Socialdemokraterna står när det gäller kärnkraften.
            Kongressbeslutet säger en sak, och Stefan Löfven säger i tidningar
            en helt annan. Dessutom sträcker ni ut handen för att diskutera
            en långsiktig energiöverenskommelse. Mitt förslag till er är att
            ni kanske drar er tillbaka och i stället först försöker diskutera
            internt vad ni vill.
          </note>
          <note>
            Jag håller med Karin Åström om att infrastrukturen är en stor
            utmaning när det gäller mineralstrategin. Det handlar då inte
            bara om vägar och järnvägar utan även om boende, service och skolor.
          </note>
          <note>
            Som mina eminenta kolleger tidigare har nämnt pågår det nu arbete
            med en mineralstrategi på Näringsdepartementet. Jag litar på mina
            kolleger på Näringsdepartementet. De kommer att ta upp dessa frågor.
            Det kan ju inte ha gått någon obemärkt förbi att det nu står 700
            personer i kö för en lägenhet i Pajala eller att Norrbotniabanan
            definitivt måste byggas. Det handlar framför allt om malmen, om
            billigare transporter och om miljön. Detta kommer också att bidra
            till en bättre ekonomi när det gäller hanteringen. Det påverkar
            hela Sveriges ekonomi.
          </note>
          <note>
            Jag tror inte att Karin Åström behöver oroa sig, för det gör
            inte jag. Jag litar på mina kolleger på Näringsdepartementet.
          </note>
          <note type="speaker">
            Anf. 105 KARIN ÅSTRÖM (S) replik:
          </note>
          <note>
            Fru talman! Det känns säkert bra för dig att du litar på dina
            kolleger på Näringsdepartementet, Helena Lindahl. Men jag måste
            säga att näringen länge har efterlyst rätt utbildad arbetskraft.
            Utbildad arbetskraft är en av de frågor som alltid tas upp när
            vi åker omkring och möter hela mineralnäringen. I det här läget
            kan jag definitivt inte lita på den regering vi nu har. Vad är
            gjort?
          </note>
          <note>
            Som vi kunde höra i ett inlägg under frågestunden har inte näringsministern
            lagt fram ett enda förslag och inte en enda proposition. Det finns
            inte något förslag i näringsutskottet på åtgärder för hur man
            ska se till att näringen får försörjning.
          </note>
          <note>
            Arbetsmarknadsministern stod här för en stund sedan och berättade
            att hon hade besökt bland annat Kiruna. Hon talade om det enormt
            stora arbetskraftsbehov man har där uppe. Det har man också i
            resten av landets mineralnäringskommuner. Men var är ansvaret?
          </note>
          <note>
            Förlåt, men Helena Lindahl måste ju som centerpartist veta om
            att dessa näringar befinner sig i ganska små och svaga kommuner
            med svaga budgetar som över huvud taget inte själva har möjlighet
            att se till att ordna kompetensförsörjningen till den näring som
            växer i kommunerna. Var finns ansvaret och initiativet för att
            se till att rätt utbildad arbetskraft kommer? Vi får rapporter,
            senast i dag, om att allt fler ungdomar trycks in i fas 3, vilket
            aldrig någonsin var meningen. Och detta ökar. Var finns ert ansvar
            för att utbilda den arbetskraft som näringen behöver?
          </note>
          <note type="speaker">
            Anf. 106 HELENA LINDAHL (C) replik:
          </note>
          <note>
            Fru talman! Karin Åström får det att framstå som att regeringen
            står helt handfallen och inte är medveten om vilka satsningar
            och vilka utmaningar som finns i norra Sverige. Jag vill påminna
            Karin Åström om att jag är en av de regeringsföreträdare som bor
            i norra Sverige, och jag ser positivt på den utveckling som sker.
          </note>
          <note>
            Jag tycker att det är synd att Karin Åström inte tar tillfället
            i akt att marknadsföra denna del av landet. Självfallet har vi
            utmaningar, men jag skulle tycka att det vore positivt om Karin
            Åström kunde stå i talarstolen och tala om vad som händer i Storuman,
            i Tärnaby, i Kiruna och i Pajala. Jag tänker på all den framtidstro
            som finns där och på alla de människor som ser på framtiden på
            ett helt annat sätt.
          </note>
          <note>
            Det finns utmaningar, men jag tycker inte om att Karin Åström
            står i talarstolen och säger att vi inte har något ansvar och
            att vi inte tar något initiativ. Näringsminister Annie Lööf har
            suttit som minister i fyra månader. Ni må förlåta henne, men jag
            tror att hon har ganska många saker på sitt bord. Jag vet mycket
            väl att hon tar dessa frågor på stort allvar.
          </note>
          <note>
            Låt oss invänta mineralstrategin! Som centerpartist tror jag
            på decentralisering, det vill säga att man ska tala med de människor
            som det berör. Man ska alltså tala med näringslivet, med enskilda,
            med facket och med andra som Karin Åström tidigare har nämnt.
            Vad är det då för fel? Om vi talar med dem och dessutom får inspel
            tror jag att de kommer att säga samma sak som Karin Åström just
            har nämnt. Att regeringen sedan skulle ignorera det känns nästan
            overkligt för mig.
          </note>
          <note>
            Även om det är en allvarlig sak som du talar om, Karin Åström,
            tycker jag inte att du ska försöka måla och bygga upp ett luftslott.
            Regeringen tar detta på allvar.
          </note>
          <note type="speaker">
            Anf. 107 MATS ODELL (KD):
          </note>
          <note>
            Fru talman! Vi har hört många här tala om gruvindustrin i Sverige.
            De allra flesta har välkomnat den gruvboom som vi nu ser och alla
            de positiva effekter som vi kan utvinna för det svenska folkhushållet
            genom den stora efterfrågan som finns på mineraler från Sverige.
          </note>
          <note>
            I takt med att den globala efterfrågan på mineraler och metaller
            ökar intar gruvnäringen en allt viktigare roll för hela den svenska
            tillväxten, ekonomin och folkhushållet. Sverige är i dag en framstående
            gruvnation som svarar för mer än 90 procent av järnmalmsproduktionen
            inom Europeiska unionen. Ändå finns det fortfarande en stor potential
            för ytterligare utvinning av malm och mineral som behövs för produktion
            av inte minst högteknologiska produkter. Vi har också hört talas
            om att några av landets allra största industriinvesteringar sker
            just i denna industri.
          </note>
          <note>
            Detta skapar möjligheter till nya arbetstillfällen, framför allt
            i glesbygden. Vi har hört talas om siffror från Arbetsförmedlingen
            som säger att enbart i Norrbotten behöver ungefär 5 000 personer
            rekryteras. För stora delar av de glest befolkade länen är detta
            mycket goda nyheter som förbättrar möjligheterna att utveckla
            bygderna och skapa sysselsättning och välfärd.
          </note>
          <note>
            Vi politiker kan möjliggöra långsiktiga gynnsamma förutsättningar
            för näringen och därmed kvalificerade jobb i områden som har demografiska
            utmaningar och en omfattande arbetslöshet. Det är klart att jag
            själv som kristdemokrat vill bidra till att stärka den viktiga
            basnäringen i det här fallet gruvnäringen och därmed förbättra
            möjligheterna att leva och bo i delar av den svenska glesbygden.
            Samtidigt måste vi ta vårt förvaltaransvar på största allvar och
            värna om miljö och klimat.
          </note>
          <note>
            Prospektering och utvinning enligt minerallagen, som många har
            diskuterat här i dag, omgärdas av mycket stränga miljöhänsyn enligt
            miljöbalken. Försiktighetsprincipen ska självfallet gälla. Staten
            tar också ett stort eget ansvar för den pågående utvidgningen
            av gruvverksamheten genom att vi gemensamt äger det största svenska
            gruvbolaget, LKAB, som förväntas ta ansvar för miljömässig hållbarhet
            likaväl som för social hållbarhet. Det här innefattar bland annat
            stadsomvandlingen i Kiruna och Malmberget.
          </note>
          <note>
            Alliansregeringen har tagit ett helhetsgrepp på de mineralpolitiska
            frågorna och gruvnäringen. Under 2012 arbetar regeringen med att
            ta fram en strategi för ett långsiktigt och hållbart utnyttjande
            av Sveriges mineralresurser. Den här strategin ska presenteras
            i slutet av året. Regeringen för också en nära dialog med berörda
            aktörer från den offentliga sidan, från näringslivet och från
            det civila samhället.
          </note>
          <note>
            I stora delar råder det en samsyn mellan allianspartierna och
            Socialdemokraterna vad gäller framtagandet av en nationell strategi.
            För att skapa bästa möjliga förutsättningar för gruvnäringen att
            växa och skapa nya arbetstillfällen anser allianspartierna i utskottet,
            precis som oppositionen, att en fungerande infrastruktur är mycket
            viktig, att kompetensförsörjning är en av de allra viktigaste
            frågorna och att tillståndsprocesser och offentlig service är
            helt avgörande för att detta ska lyckas. Allianspartierna tillstyrker
            också delvis Socialdemokraternas motion om ett program för gruv-
            och mineralindustrin.
          </note>
          <note>
            Man kan naturligtvis alltid diskutera vad det är för skillnad
            på ett program och en strategi. Jag ska återkomma till det.
          </note>
          <note>
            Som vi har hört har det redan tagits viktiga initiativ, till
            exempel en översyn av minerallagen. Våren 2011 lämnade riksdagen
            också ett tillkännagivande till regeringen om en översyn som syftar
            till att markägare och kommuner med ökad tydlighet och effektivitet
            ska få tidig information om vad en prospektering avser och hur
            den ska genomföras.
          </note>
          <note>
            Jag tycker att vi här nådde en blocköverskridande samsyn mellan
            allianspartierna och Socialdemokraterna när det gäller de mineralpolitiska
            frågorna i alla avseenden utom ett, nämligen uranbrytningen. Den
            här överenskommelsen innefattade också att Socialdemokraterna
            är välkomna att vara med och utarbeta den mineralstrategi som
            regeringen nu arbetar med, som SGU har lagt grunden till och som
            vi gemensamt ska jobba med.
          </note>
          <note>
            Fru talman! Jag ser inte de stora skillnaderna mellan det som
            ska stå i denna mineralstrategi och det som ska stå i det program
            som anförs i motionen. Man får nästan ha målfoto om man ska se
            några skillnader. Jag rekommenderar ledamöterna att läsa den reservation,
            nr 7, som Alliansen har skrivit. Där står det. Det är nästan ordagrant.
            Vi talar till och med om att regeringen måste vara skyndsam i
            den här processen. Vi är dock inte riktigt lika slängiga som oppositionen
            är i sin motion i den text som finns i majoritetens ställningstagande.
            Jag skulle vilja säga att vi har med samtliga de element som handlar
            om kompetensförsörjning, kommunernas ansvar, infrastrukturens
            betydelse och samverkan mellan industrin, akademien och andra
            delar av den offentliga sektorn.
          </note>
          <note>
            Regeringen tillsatte, som vi också har hört här i debatten, en
            utredare som ska presentera sitt resultat under senare delen av
            våren 2012. Låt mig i det sammanhanget också påminna om att expropriationslagens
            ersättningsregler ändrades 2010. Genom den ändringen stärktes
            fastighetsägarnas ställning och därigenom också äganderätten.
            Det var ett mycket viktigt steg som togs. Mot bakgrund av det
            vill jag yrka avslag på samtliga motioner som handlar om ändringar
            i minerallagen.
          </note>
          <note>
            När det gäller prospektering efter uran yrkar jag avslag på de
            motioner som finns med förslag om moratorium, kommunal vetorätt
            och andra begränsningar i prospekteringen. Ett förbud mot prospektering
            efter uran skulle skada näringen och hämma förutsättningarna att
            hitta andra brytvärda mineral. Detta har varit föremål för diskussion
            här i kammaren, så jag fördjupar mig inte i det.
          </note>
          <note>
            Vi i utskottet har inte hittat några skäl för kommuners vetorätt
            mot prospektering. Vi har letat i era förslag, och vi kan inte
            hitta några skäl att införa en sådan eftersom prospekteringen
            redan i dag omfattas av mycket strikta miljörestriktioner. Samtidigt
            pågår det en översyn av minerallagen som ska ge markägare, sakägare
            och kommuner ännu bättre information om prospekteringarna. På
            så sätt stärker vi både de enskilda markägarna och kommunerna
            i de här processerna. Det enda rimliga och logiska är ju att vi
            avvaktar den här översynen av lagen innan det blir tal om nya
            ageranden i fråga om prospekteringsvillkoren.
          </note>
          <note>
            Sedan har vi motionärer från Socialdemokraterna och Miljöpartiet
            som framför krav på förbud mot uranbrytning. Det är i grunden
            en möjlig ståndpunkt, men jag tycker att den har vissa moraliska
            utmaningar för ett land som till över 40 procent av sin elförsörjning
            är beroende av den närmast klimatneutrala kärnkraften. Jag tycker
            att det blir lite svårt att få ihop den ekvationen. Majoriteten
            i utskottet kan inte upptäcka att oppositionen har fört fram någon
            ny information som ger anledning till en omprövning av de ställningstaganden
            som utskottet tidigare har gjort i den här frågan.
          </note>
          <note>
            Jag tycker att det är helt klart att brytning av uran omgärdas
            av mycket strikta miljörestriktioner. Det krävs tillstånd med
            särskilda prövningar både från regeringen och från den berörda
            kommunen. Därmed, fru talman, yrkar jag också avslag på motionerna
            om förbud mot uranbrytning.
          </note>
          <note type="speaker">
            Anf. 108 LISE NORDIN (MP) replik:
          </note>
          <note>
            Fru talman! Kristdemokraterna har tidigare uppgett att man är
            emot uranbrytning, bland annat när Naturskyddsföreningen frågade.
            Då sade man att om frågan skulle komma upp skulle Kristdemokraterna
            rösta för ett förbud. Min fråga är: Vad är det som har gjort att
            ni har bytt ståndpunkt? Har det kommit någon ny information som
            gör att Kristdemokraterna i dag är beredda att acceptera uranbrytning?
          </note>
          <note>
            Jag ser snarare att det är tvärtom, det vill säga att skälen
            att förbjuda uranbrytning har stärkts. Vi har flera tillstånd
            i Sverige för företag som vill bryta uran. Vi har fått allt fler
            rapporter om miljö- och hälsoproblem i de länder där man i dag
            bryter uran. Jag anser att skälen för att Sverige ska ta en tydlig
            ståndpunkt och säga nej till uranbrytning snarare har stärkts.
          </note>
          <note>
            Det är Miljöpartiets bedömning att uranbrytning inte kan ske
            på ett acceptabelt sätt utifrån ett miljö- och hälsoperspektiv.
            Jag är nyfiken på om Mats Odell har något exempel på något ställe
            runt om i världen där man har lyckats bryta uran utan att de katastrofala
            miljö- och hälsoeffekter som den här brytningen medför har uppstått.
            Jag har inte hittat något exempel på att man någonsin har lyckats
            med uranbrytning på ett acceptabelt sätt. En analys av situationen
            i världen visar snarare att det i dag bara bryts uran i de områden
            där det bor svaga grupper. Det handlar om länder som Namibia och
            Kazakstan. Det finns också stor brytning i länder som Australien
            och Kanada, som ju är utvecklade länder, men det sker enbart i
            områden där ursprungsbefolkningen bor.
          </note>
          <note>
            Mina frågor till Mats Odell är: Vad är det som har gjort att
            Kristdemokraterna har ändrat ståndpunkt och numera tycker att
            uranbrytning är acceptabelt? Finns det något exempel runt om i
            världen där man någonsin har lyckats bryta uran på ett miljö-
            och hälsomässigt acceptabelt vis?
          </note>
          <note type="speaker">
            Anf. 109 MATS ODELL (KD) replik:
          </note>
          <note>
            Fru talman! Det har inte tillkommit någon ny information i den
            här frågan. Vi har tidigare hört från andra alliansföreträdare
            hur osannolik en sådan uranbrytning skulle vara mot bakgrund av
            den mycket låga uranhalten i den malm som finns i de fyndigheter
            som i dag är kända i Sverige. Det är fullständigt osannolikt.
          </note>
          <note>
            Men om det skulle ske skulle det göra det efter att folket i
            närområdet har sagt ja till detta, efter att regeringen har sagt
            ja och efter att våra miljömyndigheter har kunnat försäkra sig
            om att det sker under sådana miljömässiga omständigheter att det
            är acceptabelt.
          </note>
          <note>
            Det, Lise Nordin, är bakgrunden till Kristdemokraternas ståndpunkt.
          </note>
          <note type="speaker">
            Anf. 110 LISE NORDIN (MP) replik:
          </note>
          <note>
            Fru talman! Än en gång får vi höra att det regelverk som finns
            garanterar att det inte sker någon uranbrytning på ett oacceptabelt
            sätt. Om vi kan vara säkra på att det inte blir någon smutsig
            hantering, kan vi då inte för tydlighetens skull enas om ett förbud
            mot uranbrytning?
          </note>
          <note>
            Det finns en oro på många håll i landet. Vi har hört från kolleger
            till Mats Odell att den oron är obefogad. Om vi hypotetiskt säger
            att den är obefogad, varför då låta de här bygderna leva i den
            oron? Om man är trygg i att det inte kommer att bli någon brytning,
            kan man då inte lagstifta om det så att alla vet vad som gäller
            och de här människornas oro tas på allvar?
          </note>
          <note>
            Vi ser konsekvenser i många av de här bygderna redan i dag. Vi
            behöver inte vänta tills det kommer en ansökan om att bryta. Redan
            prospekteringsfasen leder till att satsningar på förnybar energi,
            turism och gröna näringar läggs ned.
          </note>
          <note>
            Mats Odell säger i sin replik att det är en moralisk utmaning,
            för vi behöver uran till kärnkraften. För oss som vill avveckla
            kärnkraften är det inte ett moraliskt problem, men varifrån uranet
            ska komma är en öm punkt för alla partier som accepterar kärnkraft.
          </note>
          <note>
            Den energiöverenskommelse som regeringspartierna nu har lyft
            fram accepterar att det byggs ny kärnkraft i Sverige. Den kärnkraften
            behöver uran. Vad är Kristdemokraternas svar på var det här uranet
            ska komma från?
          </note>
          <note>
            Om man inte anser att det är moraliskt accepterat att köpa från
            de här utsatta områdena i världen, anser man då att det är mer
            moraliskt att vi ska bryta uranet i Sverige?
          </note>
          <note type="speaker">
            Anf. 111 MATS ODELL (KD) replik:
          </note>
          <note>
            Fru talman! Jag uppfattar Lise Nordin och Miljöpartiet som teknikpessimister.
            Ni är oroliga för det som händer. Det är bra. Men att vara pessimistisk
            inför framtiden och möjligheterna att hitta nya lösningar är inte
            bra.
          </note>
          <note>
            Jag hörde i går eller om det var i förrgår på radio om forskningen
            på KTH om de nya smarta möjligheterna att använda det utbrända
            kärnbränslet för den nya generationen som är betydligt miljövänligare
            och som inte alls har de risker som vi förknippar med de kärnkraftsgenerationer
            som finns i dag.
          </note>
          <note>
            Att principiellt säga nej till saker och ting kan man naturligtvis
            ägna sig åt om man vill ta korta vägar och skaffa sig snabba poäng.
            Vad vi tycker är viktigt är att verksamheter som ska finnas ska
            vara förenliga med god miljö och med god hälsa.
          </note>
          <note>
            Sverige är väldigt framgångsrikt på de här områdena. Vi ligger
            långt framme när det gäller djurskydd och miljöarbete, och vi
            kommer icke i vårt land att släppa fram en smutsig brytning av
            några metaller. Oavsett om de strålar eller inte strålar kommer
            vi att se till, genom våra myndigheter och de befolkningar som
            finns i kommunerna som faktiskt har vetorätt mot detta, att en
            smutsig brytning inte släpps fram. Detta är för oss den linje
            som vi tycker är moraliskt rimlig att försvara.
          </note>
          <note type="speaker">
            Anf. 112 KARIN ÅSTRÖM (S) replik:
          </note>
          <note>
            Fru talman! Vi noterade tidigare i replikskiftena att det trots
            allt finns en oenighet i vissa frågor då det gäller mineralbetänkandet.
            Det kan vi konstatera igen.
          </note>
          <note>
            Jag kan tycka att det är lite bekymmersamt med de rykten som
            kommer ut om att vi har en försenad forsknings- och innovationsproposition
            framför oss, alltså att den inte kommer att komma ut till hösten.
            Just forskning och innovation är ett oerhört viktigt område för
            hela den här näringen.
          </note>
          <note>
            Vi pratar om gruvor och mindre kommuner där man har lägre sysselsättning.
            Det vi vill göra med den här näringen i och med det mineralstrategiska
            programmet är att gå vidare och gå lite längre. Vi pratar om satsningar
            på att vidareförädla. Vi pratar om mineralindustrin, och då kommer
            det plötsligt att omfatta hela Sverige, för mineralindustrin finns
            i Småland, Skåne, Västra Götaland, Stockholm och lite varstans.
            Det är det steget vi vill ta. I den diskussionen är innovationsfrågan
            oerhört viktig.
          </note>
          <note>
            Men, Mats Odell, när man läser vår utskottsmajoritetstext och
            jämför den med er reservation 7 kan man tycka att vi pratar väldigt
            mycket om samma saker. Du nickar och håller med, men jag vill
            fråga: Vad var det egentligen som gjorde att vi faktiskt inte
            kunde få ett enigt utskott i den här så viktiga frågan?
          </note>
          <note type="speaker">
            Anf. 113 MATS ODELL (KD) replik:
          </note>
          <note>
            Fru talman! Vi tyckte att ni hade en del onödigt slängiga skrivningar
            som mest var politisk retorik.
          </note>
          <note>
            Vi har med det mesta, och som jag sade, när det gäller att regeringen
            inte får vara saktfärdig skriver vi: Avslutningsvis vill vi understryka
            vikten av att regeringen skyndsamt hanterar det vi har anfört
            ovan.
          </note>
          <note>
            Om du, Karin Åström, går igenom er text och jämför med vår kommer
            du att se att vi har allting med. Jag hoppas mot den här bakgrunden
            att vi ska kunna fullfölja det som jag och Lars Johansson diskuterar,
            nämligen att vi vill jobba tillsammans. Det här är en så viktig
            sak, och det är en väldigt positiv signal om vi kan vara eniga.
          </note>
          <note>
            Vi gjorde nyligen ett bra besök i det nygamla Gruvsverige där
            man nu öppnar gruvor igen i Dalarna, Värmland och Bergslagen.
            Jag tycker att det blev en samstämmighet då. Låt oss bygga vidare
            på den!
          </note>
          <note>
            Vi tillstyrker er motion, delvis, utom de här, som vi tycker,
            lite onödiga slängarna. Vi har samma inriktning att här får man
            icke dra benen efter sig. Det är en snabb process som nu pågår.
            Det är miljarder som investeras av privat kapital i de här regionerna,
            och det är viktigt att vi får snabba och tydliga besked.
          </note>
          <note>
            Tänk om vi tillsammans kunde säga att nu sätter vi oss ned och
            jobbar med detta och lägger manken till så att det blir tydliga
            besked som kan leda till det som Karin Åström pratar om, nämligen
            att vi går vidare och kommer längre så att mineralindustrin kan
            känna att här finns en bred samstämmighet om hur det här ska hanteras.
          </note>
          <note>
            Vi har lite olika uppfattningar när det gäller om man ska förbjuda
            uranbrytning eller inte. Vi säger att ska den förekomma ska den
            vara sådan att den accepteras av de närboende.
          </note>
          <note>
            Låt oss titta på det som förenar mer än det som skiljer i det
            här avseendet!
          </note>
          <note type="speaker">
            Anf. 114 KARIN ÅSTRÖM (S) replik:
          </note>
          <note>
            Fru talman! Slängiga skrivningar, säger Mats Odell. Vi tycker
            också att det hade varit bra om vi i utskottet hade kunnat få
            ett gemensamt ställningstagande just när det gäller de mineralstrategiska
            programmen.
          </note>
          <note>
            Jag vet inte om du menar att de slängiga skrivningarna är de
            där vi skriver att vi tycker att det ska vara en aktiv politisk
            medverkan. Det är ungefär det som skiljer texterna åt. Vi skriver
            att en aktiv politisk medverkan också innebär att politiken måste
            gå in och ta ansvar för en mängd frågor som faktiskt behöver lösas
            för att vi ska få fart på tillväxten inom det här området.
          </note>
          <note>
            Jag tycker att det är bekymmersamt när borgerliga ministrar och
            företrädare åker ut i landet och besöker kommuner och ger en klapp
            på axeln och säger: Ni jobbar jättebra, men det blir inget stöd,
            för marknaden ska sköta det.
          </note>
          <note>
            Det är så man har sagt i de kommuner som har besökts, och det
            tycker jag är bekymmersamt. Då tar inte politiken ansvar, utan
            då tycker jag att hela regeringen sätter sig på läktaren och tittar
            på. Det är inte vad vi menar med att ha en aktiv mineralstrategi
            för framtiden. Vi vill betydligt mycket mer.
          </note>
          <note type="speaker">
            Anf. 115 MATS ODELL (KD) replik:
          </note>
          <note>
            Fru talman! Egentligen finns det goda förutsättningar bortom
            de verbala skillnaderna. Det finns säkert vissa politiska skillnader
            i detta också, men de är i sammanhanget små. Det som förenar är
            mycket större. Därför hoppas jag att vi tillsammans ska kunna
            titta på det, precis som vi kommit överens om. Jag har ingenting
            emot att även andra partier från oppositionen deltar för att få
            till stånd den enighet som faktiskt finns i dessa texter.
          </note>
          <note>
            Sedan är frågan hur långt man ska gå. Jag vet att Socialdemokraterna
            gärna vill se branschprogram. Vad är ett branschprogram? De har
            anslagit pengar till det. Det har vid en tidigare behandling avslagits
            av kammaren. De pengarna finns inte, alltså sätter vi oss ned
            med de pengar vi har och tittar på detta. Det tycker jag vore
            i det här läget det mest konstruktiva att göra.
          </note>
          <note>
            Det har varit en bra debatt. Skiljelinjen går egentligen vid
            hur vi ser på kärnkraften och de bränslen som den behöver. När
            det däremot handlar om gruvnäringen i Sverige och dess möjlighet
            att utvecklas finns en stor samstämmighet. Låt oss ta vara på
            den och lägga undan de formuleringsskillnader som finns. Jag tror
            att det skulle vara en mycket positiv signal.
          </note>
          <note type="speaker">
            Anf. 116 KENT PERSSON (V) replik:
          </note>
          <note>
            Fru talman! Det var intressant att lyssna på Mats Odells anförande.
            Flörten med Socialdemokraterna var ganska uppenbar och intressant
            att höra. Jag lyssnade på samma radioprogram som Mats Odell, Vetenskapsradion
            , sent i går kväll. Det är möjligt att vi kom fram till olika
            slutsatser efter att ha lyssnat på det.
          </note>
          <note>
            Skillnaden mellan oss är att Vänsterpartiet vill avveckla kärnkraften,
            och då är det logiskt att vi också säger nej till uranbrytning.
            Det är därför vi driver frågan, för att den kopplingen är så tydlig.
            Kopplingen är dessutom tydlig till utveckling av atomvapen. Vi
            ser det i Iran i dag och kan med rätta känna oro över den utveckling
            som deras kärnkraftsprogram innebär.
          </note>
          <note>
            När det talas om brytning av uran måste jag än en gång påminna
            om att vi har brutit uran i Sverige. Det gjorde vi på 50-talet.
            Orsaken till det var att vi startade upp ett atomvapenprogram.
            Vi bröt uran för att ha det till svenska atomvapen, inte till
            någon fredlig kärnkraft. Därför ser vi från Vänsterpartiets sida
            så pass allvarligt på det.
          </note>
          <note>
            Sedan gällde det gruvbrytningen. Jag kommer från en gammal gruvort,
            Norberg. Redan när man hör de vackra namnen Riddarhyttan, Skinnskatteberg
            får man en bild av vad det är för bas vi vilar på. Gruvbrytning
            är särdeles miljöpåverkande. Vi har sett det i våra röda sjöar
            i min hemtrakt. I dag är de inte längre röda, men gräver man i
            botten på dem ligger skiktet där och har därmed också en miljöpåverkan.
          </note>
          <note>
            Därför är det viktigt att vi har det förvaltaransvar som jag
            tänkte ta upp i min nästa replik.
          </note>
          <note type="speaker">
            Anf. 117 MATS ODELL (KD) replik:
          </note>
          <note>
            Fru talman! Jag respekterar Vänsterpartiets och andra partiers
            vilja att söka mandat för att avveckla kärnkraften, absolut, och
            jag accepterar att det kan få till följd att man inte vill tillåta
            uranbrytning. Oberoende av om man vill tillåta uranbrytning eller
            inte är det mycket osannolikt att det kommer att ske i Sverige.
            Om det kommer att ske blir det under miljömässigt betryggande
            förhållanden. Vår lagstiftning garanterar att det ska vara så,
            annars blir det ingenting. Folk som bor runt omkring ska godkänna
            det, i annat fall blir det nej.
          </note>
          <note>
            Atomvapenprogram ja, det fanns, men Kent Persson och jag måste
            väl vara överens om att det inte är någon utveckling av atomvapen
            på gång i Sverige. Det kan vi glömma, tycker jag.
          </note>
          <note>
            Visst är gruvbrytning miljöpåverkande, men vi är ändå beredda
            att göra det. Vi flyttar en hel stad det skulle jag vilja kalla
            miljöpåverkan i megaklass för att vi anser det vara värt att flytta
            den. Det är avvägningen mellan dessa intressen som ska göras av
            våra myndigheter och medborgare så att det blir en balans. Det
            ska bli en ekologisk balans, en balans mellan olika intressen,
            så att vi kan fortsätta att utveckla de rika naturtillgångar som
            vi har i vårt stora och glest befolkade land.
          </note>
          <note>
            Vi är väl försedda och lyckligt lottade när det gäller naturtillgångar
            i vårt land. Skogen och malmen är själva ryggraden i den svenska
            välfärdsutvecklingen. Låt oss därför gemensamt förvalta dem. Jag
            tror att det finns goda förutsättningar för det.
          </note>
          <note type="speaker">
            Anf. 118 KENT PERSSON (V) replik:
          </note>
          <note>
            Fru talman! Jag delar den uppfattningen och lyfte också fram
            det i mitt anförande. Därför är det viktigt att ha ett förvaltarskap
            som är långsiktigt och inte bara innebär rovdrift av våra naturtillgångar.
            Det måste också finnas en acceptans i de berörda kommunerna så
            att de känner att de får del av de vinster som gruvbolagen genererar.
            Tidigare fanns en kronoandel där en del av vinsten från gruvbrytningen
            gick tillbaka till staten eller kommunerna. Man kan tänka sig
            olika lösningar. Det skulle vara ett sätt att verkligen se till
            att de resurser som skapas kommer dem till godo.
          </note>
          <note>
            Den lagstiftningen är oerhört gammal. Redan i Magnus Erikssons
            privilegiebrev på 1300-talet talade man om vad bergsmännen fick
            och inte fick göra, vem som hade rätt att bryta malm. Det är alltså
            en tradition vi haft under mycket lång tid. Låt oss se på möjligheten
            att förstärka den.
          </note>
          <note>
            Vi ska bruka utan att förbruka. Vi måste ta miljöhänsyn, och
            vi måste se till att även kommande generationer kan glädjas åt
            våra mineraltillgångar. Därför måste vi ha en strategi för vem
            som har äganderätten. Kan vi, som i dag, låta andra stater exploatera
            våra naturresurser rakt av, utan restriktioner? Vi har inte den
            möjligheten i Kuwait vad gäller deras olja, de säger blankt nej,
            och inte i Kina heller. Men i Sverige är det i dag öppet hus varsågod,
            kom och exploatera, marken är i princip gratis.
          </note>
          <note>
            Om vi kan tänkas diskutera någon form av strategi för hur vi
            ska bevara och behålla någonting till våra barn och barnbarn är
            jag med på det. För övrigt kommer jag att lämna över Vänsterpartiets
            mineralstrategi om fyra veckor.
          </note>
          <note type="speaker">
            Anf. 119 MATS ODELL (KD) replik:
          </note>
          <note>
            Fru talman! Jag uppskattar Kent Perssons omsorg om miljön och
            möjligheten för våra barn och barnbarn att få del av de resurser
            som finns i den svenska berggrunden.
          </note>
          <note>
            Som jag nämnde i mitt anförande har vi på gång en översyn av
            minerallagen som ger markägare och kommuner, och andra sakägare,
            bättre förutsättningar och även stärker äganderätten. Det är viktigt
            att detta kan fullföljas och att vi hittar mekanismer i den mineralstrategi
            som nu ska utarbetas som skapar ännu bättre förutsättningar för
            att kunna gå vidare från generation till generation.
          </note>
          <note type="speaker">
            Anf. 120 MARIE NORDÉN (S):
          </note>
          <note>
            Fru talman! Det har varit intressant att följa debatten om uranbrytning.
            Jag vet att många följer debatten via olika medier. Egentligen
            är det en pågående debatt om just uranbrytning, som många hoppas
            ska få ett slut. Man sätter sin förhoppning till oss i denna kammare,
            att vi ska fatta det kloka beslutet att förbjuda uranbrytning.
          </note>
          <note>
            Det finns inget län i Sverige med så många pågående prospekteringar
            som Jämtland. Bara i Bergs kommun pågick ett trettiotal prospekteringar
            så sent som för ett år sedan. Nu har de blivit något färre. Man
            letar mer eller mindre öppet efter uran. Redan prospekteringarna
            är ett stort ingrepp i naturen, och tanken på en urangruva i dessa
            trakter, vid kanten av Storsjön, skrämmer många.
          </note>
          <note>
            Det handlar inte bara om att en gruva skulle innebära oerhörda
            ingrepp i naturen i form av dagbrott, dammar och slagghögar, något
            som aldrig kan återställas i ursprungligt skick, utan också om
            de konsekvenser för miljön som det skulle innebära i form av stora
            mängder lakrester som ska pumpas ut i dammarna i anslutning till
            gruvan. I dessa lakrester finns uranets naturliga sönderfallsprodukter
            kvar, bland annat radium, som bildar radongas. Avfallet förblir
            radioaktivt under oöverskådlig tid, och lakrester innehåller ofta
            även andra giftiga tungmetaller. Risken för att dessa sipprar
            ned i Storsjön, som är gemensam vattentäkt för Östersunds, Åre,
            Krokoms och Bergs kommuner, är stor. Det skrämmer och oroar alla
            oss som bor i det län som i dag står i fokus för gruvbolagen.
          </note>
          <note>
            Eva Flyborg med flera har tidigare i dagens debatt hävdat att
            ingen vill bryta uran, att det inte finns någon som helst vilja
            eller något intresse från gruvbolaget att sätta det i verket.
            Men det stämmer inte. Continental Precious Minerals har redovisat
            ett konkret gruvprojekt för utvinning av uran och andra metaller
            norr om Ovikens kyrkby i Jämtland. Man planerar en provbrytning
            och har tecknat ett arrendeavtal med markägaren. Nu har man en
            sluten pilotanläggning för provanrikning av uran i ett 200 gånger
            1 000 meter stort projekteringsområde. Det har godkänts av länsstyrelsen
            men överklagats av Bergs kommun. Det avslogs också av mark- och
            miljödomstolen. Nu har man överklagat till hovrätten.
          </note>
          <note>
            Det är mot den bakgrunden jag och min bänkkamrat från Jämtland
            Gunnar Sandberg skrev motionen där vi föreslår ett förbud mot
            uranbrytning. Vi socialdemokrater har sagt nej till uranbrytning
            under många år. Vi har också slagit fast att vi inte tänker medverka
            till att uran bryts i Sverige. Därför kan vi inte göra annat än
            att ställa oss bakom och vara glada över den reservation vi har
            i dag och som kammaren har att ta ställning till den 14 mars.
          </note>
          <note>
            Tyvärr är inte beskedet från nuvarande regering detsamma, snarare
            tvärtom. Det är inte så konstigt att gruvbolagen vädrar morgonluft.
            Det är just därför man lägger ut miljonbelopp på att prospektera.
            Man tror på en framtida brytning. Man slänger inte pengarna i
            sjön för att man tycker att det är roligt att springa i Jämtlands
            skogar och provborra, utan man har förhoppningen att det ska ge
            utdelning.
          </note>
          <note>
            Vi har i dag diskuterat kommunernas veto mot en eventuell gruva
            i respektive kommun. Men vi anser att det inte är skydd nog. Frågan
            är för viktig för att det ska beslutas på kommunal nivå. Just
            i Jämtland blir det uppenbart att detta inte räcker, då en gruva
            i en kommun som till exempel Berg kan komma att påverka alla kommuner
            kring Storsjön, medan ingen av dessa kan vara med och säga nej
            till en gruva.
          </note>
          <note>
            Jag skulle naturligtvis vilja se ett större lokalt inflytande
            över prospekteringarna och en ökad informationsskyldighet, så
            jag välkomnar den utredning som nu pågår. Men det som är viktigast
            just nu är att vi får en lagstiftning som förbjuder uranbrytning.
            Därför var jag så glad innan debatten började. Vi har en reservation
            som det rimligtvis borde finnas en majoritet för, då Centerpartiet
            i höstas i Jämtland på sin senaste partistämma slog fast att man
            ska verka för att utreda möjligheterna till en nationell lagstiftning
            om uranbrytning, vilket vår reservation också föreslår. Därför
            beklagar jag verkligen det besked som lämnades i dag från Centerpartiet.
          </note>
          <note>
            Fru talman! Jag vet inte om jag ska skratta eller gråta när jag
            lyssnar på Centerpartiets Helena Lindahls argumentation om varför
            man inte följer centerstämmans beslut. Man ser sig fortfarande
            som en stark part i alliansregeringen, men man fick sälja sin
            gröna själ när regeringen skrotade den tidigare energiöverenskommelsen
            och öppnade för nya kärnkraftverk.
          </note>
          <note>
            Nu väljer man att inte rösta för en reservation som skulle innebära
            ett förbud mot uranbrytning inom kort, inte långsiktigt. Jag kan
            lova er att de i Jämtland som i dag lever med prospekteringarna
            och hotet om en gruva inte nöjer sig med en långsiktig lösning
            utan vill se ett beslut den 14 mars.
          </note>
          <note>
            Det här gör Centerpartiet genom att säga att man vill ha kvar
            en stark position i regeringen, när det är så uppenbart att man
            är överkörd. Den gröna kilen i den orange Alliansen är för länge
            sedan borta. Just nu är det tyvärr så att Centerpartiet går emot
            sina medlemmars vilja och fortsätter att vara en garant för att
            det inte ska bli ett lagstadgat beslut mot uranbrytning. Det är
            många som känner sig svikna, inte minst hemma i Jämtland.
          </note>
          <note>
            Men det finns tid att ändra sig. Det är två veckor till omröstningen.
            Jag hoppas att vi får en majoritet som går helt i linje med majoriteten
            av partierna i riksdagen.
          </note>
          <note type="speaker">
            Anf. 121 TOMAS NILSSON (S):
          </note>
          <note>
            Fru talman! Jag vill börja med att yrka bifall till utskottets
            förslag till beslut under punkt 5. Jag tycker att det är ett mycket
            klokt beslut. Jag har jobbat inom gruvnäringen i 26 år inom olika
            områden och bor i en gruvkommun. Jag vet betydelsen av ett sammanhållet
            gruvprogram.
          </note>
          <note>
            Fackföreningar och gruvföretagen har under en lång tid jobbat
            aktivt tillsammans med strategiska frågor som berör gruvnäringen
            och dess tillväxtmöjligheter. Samarbetet har handlat om investeringar,
            energifrågor, miljöfrågor och inte minst utbildningsfrågor. Det
            har inneburit att vi inte bara tryggat jobb utan även skapat hållbara
            och nya jobb som ger en framtidstro.
          </note>
          <note>
            Jag har fått se och uppleva glädjen i kommuner, samhällen och
            byar som fått nya möjligheter tack vare gruvnäringen. Jag har
            fått se hur ungdomars ögon på nytt fått tro på framtiden och hopp
            om ett riktigt jobb och en möjlighet till att bli självständig.
          </note>
          <note>
            Trots att fackföreningarna och gruvföretagen arbetat aktivt och
            gemensamt med dessa frågor räcker det inte, för det krävs politiska
            beslut. Regeringen måste hjälpa till om tillväxten ska fortsätta.
          </note>
          <note>
            Gruvindustrin har målet att fördubbla produktionen fram till
            2020. Det är en kraftig satsning på tillväxt som skapar tusentals
            nya arbetstillfällen över hela landet. Andelen anställda i gruvnäringen
            är den största på 20 år samtidigt som gruvnäringen är Sveriges
            mest expansiva bransch. De uppskattade investeringarna under de
            kommande fem åren kan uppgå till 50 miljarder kronor. Exporten
            av metaller och mineralprodukter ökar kraftigt. Det betyder stora
            intäkter för statskassan, nya jobb, ökad forskning och teknikutveckling.
          </note>
          <note>
            I takt med att världen blir rikare och fler får ta del av välståndet
            pekar alla prognoser på en fortsatt efterfrågan på råvaror. Vi
            kan se hur andra länder agerar snabbt för att tillvarata dessa
            möjligheter. Det är viktigt att gruvföretagen kan få och får förutsättningar
            för att växa. Annars riskerar man att bli marginaliserad.
          </note>
          <note>
            Regeringens nuvarande mineralstrategi räcker inte till. Det kommer
            snabbt att krävas ytterligare insatser för att ta till vara det
            investeringsfönster som nu är vidöppet. Utskottets förslag till
            beslut innebär ett samlat program för gruv- och mineralindustrins
            avgörande områden.
          </note>
          <note>
            Ett av dessa områden är tillståndsprocesser. Det finns stora
            möjligheter att förenkla tillståndsprocessen utan att sänka ambitionerna
            avseende miljöskydd. Ett annat är betydelsen av välutbildad arbetskraft.
            På kort sikt behöver gruvbranschen nyanställa ca 5 000 personer.
            Moderna gruvarbeten är högkvalificerade och ställer särskilda
            krav på utbildning. Ytterligare ett område är infrastruktur. Gruvornas
            konkurrenskraft är beroende av en väl fungerande infrastruktur
            med hög kapacitet. Det är också en förutsättning för att nya gruvor
            ska kunna öppna.
          </note>
          <note>
            Ett annat viktigt område är kommunerna. Gruvor och kommuner är
            beroende av varandras framgångar. Därför är det av största vikt
            att kommuners intressen, möjligheter och utmaningar ingår i ett
            heltäckande program i form av utbildning och bostäder.
          </note>
          <note>
            Fru talman! Gruvindustrin är en motor för tillväxt och sysselsättning
            i Sverige. Gruvnäringen ger en framtidstro i nya och gamla gruvkommuner.
            Vi har därför ett gyllene läge att skapa förutsättningar för gruvbranschen
            att växa och samtidigt minska den svenska arbetslösheten. Tåget
            går nu, och gör vi ingenting riskerar Sverige att gå miste om
            både tillväxt och nya jobb. Därför yrkar jag bifall till utskottets
            förslag till beslut under punkt 5.
          </note>
          <note type="speaker">
            Anf. 122 LARS JOHANSSON (S):
          </note>
          <note>
            Fru talman! Jag hörde i debatten att Mats Odell sade att det
            är bara ett målfoto som skiljer mellan majoritetens förslag och
            den reservation som de borgerliga partierna har lämnat. Det är
            möjligt att Mats Odell upplever det på det viset, men jag tror
            faktiskt att det handlar om sak.
          </note>
          <note>
            Jag kan notera att det redan finns en mineralstrategi utarbetad
            som SGU tog fram för ett år sedan och som vi har haft att behandla
            i utskottet. Det visar sig att när de själva talar om vad det
            innebär säger de att det finns andra myndigheter som får ta ansvaret.
            För forskning och utveckling är det Vinnova, för återvinning och
            miljöåtgärder är det Naturvårdsverket, för infrastrukturutbyggnad
            är det Trafikverket, etcetera. Det är inte deras uppdrag. Mineralstrategin
            handlar om ett lite smalare uppdrag än det som majoriteten i utskottet
            pratar om, nämligen att vi måste skapa ett handlingsprogram för
            hela denna bransch omfattande alla de olika åtgärder som måste
            till.
          </note>
          <note>
            Här är regeringen väldigt passiv, tycker jag, och faktiskt också
            historielös. Hur har vi byggt Sverige starkt? Jo, det är genom
            att satsa våra gemensamma resurser på infrastruktur, bygga hamnar,
            bygga bostäder och skapa förutsättningar för människor att gå
            från ett arbete till ett annat arbete. Det handlar om en samordning
            av politiken som skapar en positiv utveckling.
          </note>
          <note>
            Jag kan notera att marknaden också har reagerat negativt hittills.
            I Dagens Industri i dag kan man läsa att när det gäller den gruva
            som finns i Pajala, Northland Resources, är investeringarna nu
            uppe i 6 miljarder. De har då gått ut på marknaden för att efterhöra
            intresset. Vilka är det som investerar? Ja, det är inte svenskar.
            Det är norska intressen och finska intressen. Inte ens AP-fonderna
            investerar i den nya gruvan i Pajala. 2 procent är svenska investeringar
            i denna gruva. Vi som har varit där har kunnat notera att det
            är en stor gruva som har goda möjligheter att få framgång framdeles.
          </note>
          <note>
            Det här är ett uttryck för den passivitet som regeringen står
            för. Jag har inte hört att finansministern har sagt att det är
            viktiga infrastrukturinvesteringar i Norrbotniabanan till exempel
            eller att det är viktiga investeringar i Norrbotten eller i Bergslagen
            för att lösa alla de praktiska frågorna med tunga transporter.
            Man pratar om getingmidjan här i Stockholm och om infrastrukturen
            i Göteborg. Jag är från Göteborg och tycker att det är positivt
            i sig. Men man pekar inte på de stora investeringar som måste
            fram för att klara godstransporter och för att näringarna ska
            kunna utvecklas i Sverige. Det är där passiviteten finns.
          </note>
          <note>
            Vi talar också i vår skrivning om betydelsen av vidareförädlingsfrågorna,
            alltså att gå vidare, inte bara att Sverige ska bli en stor gruva
            utan att man ska vidareförädla våra metaller i industrin i Sverige.
            Då krävs det kapital och intressen för att engagera sig i den
            utvecklingen.
          </note>
          <note>
            Det handlar om, som så många har sagt Karin Åström, Tomas Nilsson
            med flera att det måste till ett samlat program för att utveckla
            gruvnäringen i Sverige. Då handlar det om politisk vilja.
          </note>
          <note>
            Överläggningen var härmed avslutad.
          </note>
          <note>
            16 § Eftersök av vilt vid sammanstötning med spårbundna fordon
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            17 § Riktlinjer för bemanning inom äldreomsorgen
          </note>
          <note>
            Föredrogs
          </note>
          <note type="speaker">
            Anf. 123 KENNETH JOHANSSON (C):
          </note>
          <note>
            Fru talman! Förra veckan debatterade vi socialutskottets äldrebetänkande.
            Jag tycker att det var en bra debatt där vi kunde redovisa att
            vi på många håll runt om i landet har en bra äldreomsorg, med
            kommuner som följer upp verksamheter och kvalitetssäkrar sin verksamhet,
            där verksamheter drivs av kommuner, kooperativ och privata.
          </note>
          <note>
            Vi kunde också konstatera att det finns stora utmaningar stora
            förbättringsområden inom äldreomsorgen. Exemplen finns också tyvärr
            på verksamheter där det brister och där våra gamla inte får den
            vård och omsorg de har rätt till.
          </note>
          <note>
            Vi är inom Alliansen eniga om att utgångspunkten är att alla
            våra äldre och anhöriga ska kunna känna trygghet i att vården
            och omsorgen fungerar och håller god kvalitet.
          </note>
          <note>
            Från Centerpartiet och övriga allianspartiers företrädare förde
            vi fram att vi sätter äldrefrågorna högt. Vi lyfter fram de mest
            sjuka äldre. Vi pekar på en fortsatt satsning på trygghetsboenden
            och andra anpassade äldreboenden. Vi presenterar inom kort förslag
            om parboendegaranti. Vi satsar på anhörigvård och värdighetsarbete.
            Vi pekar på det är viktigt för denna debatt Omvårdnadslyftet,
            en utbildningssatsning för äldreomsorgens medarbetare. Detta bara
            för att nämna något.
          </note>
          <note>
            Det är ju så, fru talman, att medarbetare som har förutsättningar
            att göra ett bra jobb, lämpliga erfarenheter och kompetenser är
            en nyckel till framgång. Därför är dagens betänkande Riktlinjer
            för bemanning inom äldreomsorgen så viktigt. Jag är mycket glad
            för och vill tacka utskottskollegerna för det sätt på vilket hela
            utskottet har hanterat frågan. Jag tycker att vi gemensamt har
            gjort det på ett ansvarsfullt sätt, och i dag kan vi lägga fram
            ett enigt betänkande, SoU11.
          </note>
          <note>
            Socialutskottet föreslår att riksdagen ska besluta om ett tillkännagivande
            till regeringen om att ge Socialstyrelsen i uppdrag att utreda
            och, om man anser det lämpligt, utfärda föreskrifter om bemanning
            på särskilda boenden inom äldreomsorgen för även andra grupper
            än demenssjuka. Vi tar alltså ytterligare ett steg. Tidigare har
            Socialstyrelsen ett motsvarande uppdrag från regeringen när det
            gäller demenssjuka.
          </note>
          <note>
            Socialstyrelsen bekräftar bilden att det finns brister i bemanningen
            i särskilda boenden även för andra grupper än demenssjuka. De
            bestämmelser som nu planeras för demenssjuka, och som utgår från
            den enskildes behov, kan således vara relevanta för alla som bor
            i särskilda boenden. Det kan vara så det saknas koppling mellan
            den enskildes individuella faktiska behov och det särskilda boendets
            bemanning.
          </note>
          <note>
            Jag betonar att vi nu inte pratar om någon minibemanning, utan
            om vägledning i form av föreskrifter och allmänna råd, som utgår
            från den enskildes behov. Jag upprepar: Det är den enskildes behov
            som ska vara styrande. Detta kan bli ett bra underlag jag utgår
            från det för kommuners uppföljning och ett bra underlag vid bemanning.
            Kommunerna får bättre stöd för att organisera sina verksamheter
            så att behoven styr, utan att det blir för detaljstyrande.
          </note>
          <note>
            Jag vet också att många kommuner gör ett bra arbete. Jag vet
            att Sveriges Kommuner och Landsting, SKL, arbetar offensivt med
            dessa frågor. Jag vill se det som en gemensam uppgift att vi ska
            nå målet att förbättra och kvalitetssäkra äldreomsorgen.
          </note>
          <note>
            Det ska inte innebära något större nytt åtagande för kommunerna
            som aktualiserar den kommunala finansieringsprincipen, utan det
            ska säkerställa att kommunerna gör det socialtjänstlagen kräver.
          </note>
          <note>
            Vi menar också att ett nytt uppdrag till Socialstyrelsen ska
            harmoniseras med tidigare uppdrag på ett sätt som inte försvårar
            det pågående arbetet. En återredovisning ska ske till riksdagen
            senast i november i år.
          </note>
          <note>
            Fru talman! Med alla de insatser som nu görs och planeras för
            en bättre äldreomsorg, nu kompletterade med arbetet att ta fram
            nya bemanningsriktlinjer, tar vi ytterligare steg för att kvalitetssäkra
            äldreomsorgen i vårt land.
          </note>
          <note>
            Jag yrkar därmed bifall till betänkandets förslag i dess helhet.
          </note>
          <note type="speaker">
            Anf. 124 LENA HALLENGREN (S):
          </note>
          <note>
            Fru talman! Jag vill börja med att yrka bifall till förslaget
            i betänkandet i dess helhet.
          </note>
          <note>
            Förra gången riksdagen diskuterade riktlinjer för bemanning i
            äldreomsorgen handlade det specifikt om bemanning för boende med
            demenssjukdom. Då var tongångarna helt annorlunda, och omdömena
            från regeringspartierna var hårda gentemot oss socialdemokrater
            och övrig opposition som drev på och då fick majoritet i kammaren.
          </note>
          <note>
            Då, den 17 december 2010, sade Kenneth Johansson följande:
          </note>
          <note>
            Socialstyrelsen har genomfört ett omfattande arbete, och i våras
            presenterade man nationella riktlinjer. Efter många överväganden
            kom man fram till att det saknas underlag för att utfärda rekommendationer
            i bemanningsfrågan. Många säger att det till och med kan vara
            kontraproduktivt att göra det. Efter att ha tagit del av Sveriges
            Kommuner och Landstings protest är det lätt att inse att vi har
            hamnat helt rätt när vi anser att det är en kommunal fråga som
            måste lösas utifrån lokala förutsättningar. Där man inte gör det,
            och det finns exempel på detta, ska tillsynen fungera, och vi
            ser alltmer att den gör det.
          </note>
          <note>
            Jag tror att vi är rätt överens om att tillsynen inte fungerar
            allt bättre utan snarare tvärtom. Det är ett viktigt utvecklingsområde
            som inte kan vänta.
          </note>
          <note>
            Uttalandet att Centerpartiet och övriga regeringspartier har
            hamnat helt rätt kanske ångras i dag. Vad vet jag?
          </note>
          <note>
            Kenneth Johansson sade också:
          </note>
          <note>
            Vi säger nej till Sverigedemokraternas och Vänsterpartiets motioner
            med likalydande förslag om riktlinjer för bemanning för demensvård.
            Centralstyrda riktlinjer kan urholka den individuella bedömningen
            och har inte stöd i det omfattande riktlinjearbete som Socialstyrelsen
            har gjort. Socialdemokrater och miljöpartister vet tydligen bättre
            och ger sitt stöd till Sverigedemokraternas och Vänsterpartiets
            förslag. I skön förening avser den samlade oppositionen att driva
            igenom ett tillkännagivande.
          </note>
          <note>
            Fru talman! Med tanke på dessa hårda ord känns det faktiskt riktigt
            bra att i dag stå i riksdagens talarstol och konstatera att den
            sköna föreningen nu har blivit ännu större. Faktum är att hela
            utskottet, inklusive regeringspartierna och Kenneth Johansson,
            nu ställer sig bakom det initiativ som väckts av Socialdemokraterna,
            Vänsterpartiet och Miljöpartiet.
          </note>
          <note>
            Det är ett initiativ där vi kräver ett tillkännagivande om att
            riktlinjer för bemanningen som stärks till föreskrifter borde
            omfatta samtliga äldreomsorgstagare i särskilt boende. Förra gången
            gällde det enbart boende med demenssjukdom. I initiativet krävdes
            inte minimibemanning, inget golv som alla ska sänka sig till,
            inget tak som inte får överskridas, ingen likabehandling där en
            snittbemanning ska gälla för alla boende oavsett kondition och
            behov. Vi krävde då och kräver nu gemensamt att Socialstyrelsen
            får i uppdrag att utreda och, om myndigheten finner det lämpligt,
            utfärda föreskrifter om bemanning i särskilda boenden för andra
            grupper än demenssjuka.
          </note>
          <note>
            Men, fru talman, Kenneth Johansson var inte ensam om att för
            drygt ett år sedan i hårda ordalag kritisera Socialdemokraternas
            och oppositionens dåvarande förslag om bemanningsriktlinjer.
          </note>
          <note>
            Mats Gerdau och Moderaterna hoppades att det fanns några socialdemokrater
            som i voteringen skulle ta sitt förnuft till fånga och i stället
            rösta med regeringspartierna. Han sade:
          </note>
          <note>
            Det finns ingen som föreslår att vi ska ha riktlinjer när det
            gäller personaltäthet, vare sig Socialstyrelsen, Svenskt Demenscentrum
            eller någon annan.
          </note>
          <note>
            Vi moderater tycker att det är viktigt att man har en bra bemanning
            på alla demensboenden, men vi kan inte ha samma personaltäthet
            överallt. Man måste utgå från varje persons individuella behov
            hela tiden.
          </note>
          <note>
            Det är inte avsikten nu, och det var inte avsikten då. Att utgå
            från den enskilda individens perspektiv är självklart. Men bristfällig
            bemanning kan aldrig förklaras av kommunalt självstyre eller lokala
            variationer. Riktlinjer borde inte heller kunna röstas ned med
            samma argumentation.
          </note>
          <note>
            Tack för att Moderaterna för en gångs skull har tagit sitt förnuft
            till fånga och insett att ni har blivit omsprungna av verkligheten!
          </note>
          <note>
            Fru talman! Barbro Westerholm, Folkpartiet, var lite mindre dogmatisk
            och konstaterade:
          </note>
          <note>
            Sedan var det bemanningen i demensvården. Vi är naturligtvis
            alla upprörda över det som har hänt. Men återigen, att gå ut med
            riktlinjer som alltså blir bindande kan bli så fel.
          </note>
          <note>
            Jag hoppas att Barbro inte känner att det blir fel med nuvarande
            förslag. Jag och Socialdemokraterna är glada över det tillkännagivande
            som föreligger och över den enighet som finns kring förslaget.
            Vi ser det som att en pusselbit av många är på plats för en omsorg
            av god kvalitet. Men det är en pusselbit av många det vill jag
            verkligen understryka. Med det vill jag också instämma i mycket
            av det som Kenneth Johansson beskrev, när det handlar om vilken
            typ av kvalitet det blir när man ser till utbildningsförutsättningar
            hos dem som arbetar inom äldreomsorgen.
          </note>
          <note>
            Låt mig verkligen understryka att mycket mer finns att göra för
            att äldreomsorgen ska ges samma utvecklingsmöjligheter och kvalitetsberöm
            som dagens barnomsorg. Men vi ska dit, och vi kommer gemensamt
            att återkomma många gånger även när mediefokus tillfälligt har
            flyttat vidare.
          </note>
          <note>
            I detta anförande instämde Christer Engelhardt, Christin Hagberg
            och Gunnar Sandberg (alla S) samt Agneta Luttropp (MP).
          </note>
          <note type="speaker">
            Anf. 125 KENNETH JOHANSSON (C) replik:
          </note>
          <note>
            Fru talman! Jag skulle vilja säga till Lena Hallengren: Var glad!
            Var glad att vi har enats om tagen! Var glad att vi kan se att
            vi över blockgränsen kan gå ut till svenska folket och våra äldre
            och säga: Här står vi inför en utmaning som gör att vi nu kraftsamlar
            på en rad områden för att vi ska förbättra vår äldreomsorg!
          </note>
          <note>
            I stället inleddes anförandet med lite av grälsjuka eller lite
            av konfrontation. Det förvånar mig. Se möjligheterna och var glad,
            Lena Hallengren!
          </note>
          <note>
            Det vi diskuterade vid förra tillfället handlade mycket om minimibemanning.
            Det handlade mycket om personaltäthetsfrågor. Det handlade mycket
            om att någon på nationell nivå skulle veta bäst hur bemanningen
            ska vara på de olika boendena. Det var vad det handlade om. Det
            var väldigt klart uttryckt.
          </note>
          <note>
            Jag tycker att Socialstyrelsen i sitt yttrande har diskuterat
            detta på ett bra sätt. Det finns möjligheter i form av snittbemanning
            och liknande att utifrån individens behov, individens perspektiv,
            ta ett grepp för att förbättra äldreomsorgen.
          </note>
          <note>
            Se möjligheterna! Var glad! Och titta ut över vårt avlånga land
            och säg: Nu skapar vi förutsättningar, och nu gräver vi ned trätan!
          </note>
          <note type="speaker">
            Anf. 126 LENA HALLENGREN (S) replik:
          </note>
          <note>
            Fru talman! Jag är glad, och det sade jag också i mitt anförande.
            Men jag tror att det kanske innerst inne finns ganska stor förståelse
            hos både Kenneth Johansson och övriga regeringspartier för den
            typ av argument som jag framförde. Jag tror att ni hade gjort
            ungefär detsamma om ni för drygt ett år sedan hade blivit väldigt
            hårt angripna, mer eller mindre dumförklarade, därför att vi inte
            förstår att bemanningen ska fastställas utifrån de behov som finns
            lokalt.
          </note>
          <note>
            Vi ville då ha riktlinjer. Vi sade inte att vi ville ha minimibemanning.
            Vi sade inte att staten via Socialstyrelsen skulle tala om exakt
            hur många personal det skulle finnas per boende.
          </note>
          <note>
            Jag är glad i dag. Men jag tycker ändå att det är ganska anmärkningsvärt
            att vi kan få en sådan svängning. Det är bra, men jag tycker att
            den ska uppmärksammas.
          </note>
          <note>
            Debatten är egentligen inte så annorlunda den här gången. Men
            det har förflutit lite tid. Socialstyrelsen har överbevisat sig
            själv om att det var möjligt att ta fram inte bara riktlinjer
            utan sannolikt också föreskrifter, som faktiskt är ännu starkare
            gentemot kommunerna.
          </note>
          <note>
            Återigen: Jag är glad. Vi vill inte ha minimibemanning. Diskussionen
            är inte så annorlunda mot förra gången. Däremot är debatten och
            tonen det.
          </note>
          <note type="speaker">
            Anf. 127 KENNETH JOHANSSON (C) replik:
          </note>
          <note>
            Fru talman! Det var skönt. Jag skulle inte komma på tanken att
            dumförklara Lena Hallengren, och det känns skönt att höra att
            också Lena Hallengren är glad. Det ska hon vara, för vi står nu
            inför att enas om riktlinjer som bygger på individnivå, vilket
            inte var det som vi diskuterade vid det tidigare tillfället.
          </note>
          <note>
            Det har varit en utveckling. Socialstyrelsen har tänkt igenom
            detta en vända till. Vi har fått erfarenheter från bland andra
            Stockholms läns landsting. Vi har fått uttalanden om snittbemanning.
            Det tycker jag är bra, för vi har fått ett underlag för att tala
            om att ge kommuner stöd på individnivå. Det tycker jag är positivt.
          </note>
          <note type="speaker">
            Anf. 128 LENA HALLENGREN (S) replik:
          </note>
          <note>
            Fru talman! Om man ska gräva ned stridsyxan är det väl bra om
            man gör det på båda sidor. Detta inleddes faktiskt inte med att
            vi hade fel, utan det vi ville var faktiskt möjligt. Nu har vi
            sagt från båda talarstolarna att det faktiskt var möjligt. Den
            här gången blev vi slutligen överens. Inte minst och framför allt
            för dem det berör är det väldigt positivt.
          </note>
          <note type="speaker">
            Anf. 129 MARGARETA B KJELLIN (M):
          </note>
          <note>
            Fru talman! I dag ska vi debattera ett enigt betänkande om riktlinjer
            för bemanning inom äldreomsorgen. Trots att vi är eniga är debatten
            viktig. Det här gäller nämligen en fråga där det ständigt behövs
            nya impulser.
          </note>
          <note>
            Frågan aktualiserades egentligen redan i valet 2010 då ett tv-reportage
            visade bilder från ett äldreboende i Piteå där demenssjuka människor
            var ensamma och inlåsta på en avdelning nattetid. Det var ganska
            livliga diskussioner, och en nattlig kontroll från Socialstyrelsen
            i 100 kommuner visade att detta inte var alldeles ovanligt förekommande.
          </note>
          <note>
            Kommunerna har inom ramen av den kommunala självstyrelsen och
            enligt socialtjänstlagen skyldighet att bemanna på ett sådant
            sätt att den enskildes behov ska kunna tillgodoses. För att göra
            en lång historia kort står vi nu här i dag med ett enigt betänkande.
          </note>
          <note>
            Fru talman! Utgångspunkterna för en god kvalitet inom äldreomsorgen
            på särskilda boenden är att ha en personal med stort hjärta och
            en god kompetens inom sitt arbetsområde, att ha ett boende som
            skapar både trivsel och möjligheter till en effektiv organisation
            så att man använder arbetstiden på rätt sätt, att ha kompetenta
            chefer med goda ledaregenskaper och att ha en personal anpassad
            till människors behov.
          </note>
          <note>
            Jag är mycket glad över att vi i dag har ett enigt betänkande
            som tar hänsyn till den enskildes behov utan att låsa fast sig
            vid en många gånger otillräcklig minimibemanning, vilket var Miljöpartiets
            förslag från början. Jag har här artikeln där det står: Miljöpartiet
            väcker därför i morgon ett initiativ i socialutskottet som kräver
            att regeringen tar fram en lag som ålägger kommunerna att ange
            miniminivåer för personalen på äldreboendena. Där startade diskussionen
            som nu har gått vidare och lett fram till det betänkande som vi
            är eniga om i dag.
          </note>
          <note>
            Jag är glad över att samtliga partier nu förstår vikten av att
            den enskildes behov ska utgöra grunden för personalbehovet. Det
            är den grund som finns i befintlig lag, i socialtjänstlagen. Jag
            är glad över att Miljöpartiet har gått från kravet på minimibemanning
            till detta eniga betänkande.
          </note>
          <note>
            Jag är också glad över att vi nu alla är överens om att detta
            ska gälla i hela äldreomsorgen och inte bara demensvården. Det
            ska gälla oavsett vårdens innehåll. Det finns ett område som vi
            inte har berört, nämligen hemtjänsten. Där finns det säkert annat
            att säga i framtiden.
          </note>
          <note>
            Socialstyrelsen har under vintern genom uppföljning och utvärdering
            kunnat konstatera att det funnits brister i bemanningen och att
            det saknats koppling mellan enskildas individuella behov och boendets
            bemanning. Socialstyrelsen menar att en sådan grund för bemanningen
            skulle vara mer relevant än miniminivåer. Stiftelsen Stockholms
            läns Äldrecentrum säger i en rapport att lämplig bemanning inte
            kan översättas till en norm eftersom den alltid måste anpassas
            efter lokala förutsättningar.
          </note>
          <note>
            I måndags besökte jag en växelvårdsavdelning, och vi diskuterade
            normer för bemanning. Undersköterskorna menade att det hela tiden
            varierar på denna typ av avdelning. Däremot beskrev de värdet
            av en bra chef som hela tiden anpassade bemanningen utifrån individernas
            vårdbehov och utifrån vårdtyngd. De poängterade också vikten av
            rätt utbildning, vilket de menade var ändå tydligare på boenden
            där de äldre har olika former av demenssjukdom. När personalen
            inte har dessa kunskaper så är vården och omsorgen svårare och
            mer tidskrävande.
          </note>
          <note>
            På samma sätt påverkas också behovet av personal beroende på
            boendets utseende. Med korta korridorer och möjligheter att vandra
            runt behövs ofta mer personal än när man har stora ytor och öppen
            planering. Då vore det enkelt att säga att man ska ha stora ytor
            och öppen planering överallt, men så enkelt är det inte. Människor
            som har ångest, oro och demenssjukdom behöver ofta kanske ett
            hörn att gå åt sidan till.
          </note>
          <note>
            Socialstyrelsen får nu ett uppdrag att utreda och om myndigheten
            finner det lämpligt att utfärda föreskrifter om bemanning i särskilda
            boenden, och de bör utgå från den enskildes behov.
          </note>
          <note>
            Att få en debatt och en medvetenhet i hela Vårdsverige om behovet
            av att bemanna utifrån vårdtyngd är mycket värdefullt. När detta
            kommer på plats kommer också värdegrund och lokala värdighetsgarantier
            att bli uppfyllda.
          </note>
          <note>
            Alliansregeringen står för kvalitetskriterier som utvärderas
            och följs upp genom LOV, personal med kompetens genom Omvårdnadslyftet,
            utbildade ledare och en bemanning utifrån socialtjänstlagen som
            utgår från den enskildes behov och som gör att alla får en ålderdom
            värd att leva för. Med detta i ryggen yrkar jag bifall till förslaget
            i betänkande SoU11.
          </note>
          <note type="speaker">
            Anf. 130 LENA HALLENGREN (S) replik:
          </note>
          <note>
            Fru talman! Miljöpartiets företrädare här har ju inte möjlighet
            att ta replik än men återkommer kanske sedan med sina reflexioner
            om minimibemanning. Jag vill i det här sammanhanget verkligen
            understryka och få taget till riksdagens protokoll att utskottsinitiativet
            från Socialdemokraterna, Vänsterpartiet och Miljöpartiet inte
            innehåller krav på minimibemanning, så att detta inte föresvävar
            någon som lyssnar på den här debatten.
          </note>
          <note>
            Jag vill också fråga Margareta B Kjellin: Är det din bild att
            det förslag som ditt parti och de övriga regeringspartierna röstade
            emot för ett drygt år sedan gällde minimibemanning? Var det ett
            förslag om personaltäthet som inte såg till individen och som
            generaliserade?
          </note>
          <note type="speaker">
            Anf. 131 MARGARETA B KJELLIN (M) replik:
          </note>
          <note>
            Fru talman! När det gäller Miljöpartiets initiativ och utskottsinitiativet
            har jag artikeln här. Jag läste bara innantill ur den. Där står
            det minimibemanning. Den frågan kan vi väl lämna utifrån det perspektivet.
          </note>
          <note>
            Sedan gäller det tidigare debatter. Min uppfattning är att det
            var en diskussion om minimibemanning. Min uppfattning är att man
            inte diskuterade att den enskildes vårdbehov skulle stå i centrum
            för vilken bemanning man skulle ha, utan det gällde riktlinjer
            för en norm som skulle ligga till grund för hur man skulle göra.
          </note>
          <note>
            Sedan har det modifierats lite grann. I nästa omgång gällde det
            att det skulle ligga till grund för lokala delar, där man skulle
            ta lokala hänsyn. Men det kom i ett senare skede. I det första
            skedet handlade diskussionen om minimibemanning. Jag kan inte
            förstå att Lena Hallengren inte kan se att det var detta diskussionen
            handlade om. Att rycka repliker och citat ur sitt sammanhang är
            att vara lika osjyst som kvällspressen ibland kan vara.
          </note>
          <note type="speaker">
            Anf. 132 LENA HALLENGREN (S) replik:
          </note>
          <note>
            Fru talman! Det initiativ som togs var ingen debattartikel. Utskottsinitiativet
            är det som finns redovisat i betänkandet från Socialdemokraterna,
            Vänsterpartiet och Miljöpartiet. Det kan alla som vill ta del
            av. Det innehåller inget om minimibemanning. Det gjorde det inte
            heller förra gången. Jag är rätt angelägen om den historieskrivningen.
          </note>
          <note>
            Jag hade aldrig kunnat stå och försvara en minimibemanning som
            skulle utgöra något slags golv, utan det har handlat om att försöka
            utveckla och problematisera. Det är faktiskt inte enkelt att utfärda
            de här riktlinjerna. Men det förslag som gavs är det som snart
            levereras. Det innehåller varken golv eller tak, utan det är en
            helt annan typ av resonemang.
          </note>
          <note>
            Jag har egentligen ingen mer fråga till Margareta B Kjellin utan
            tar bara tillfället i akt att understryka att den som säger att
            det handlar om minimibemanning faktiskt förvanskar lite grann
            av hur det egentligen var.
          </note>
          <note type="speaker">
            Anf. 133 MARGARETA B KJELLIN (M) replik:
          </note>
          <note>
            Fru talman! Man kan alltid strida om påvens skägg, men man har
            alltid en uppfattning om vilken diskussion man har fört. Den uppfattningen
            äger man själv. Du äger din, och jag äger min. Så är det.
          </note>
          <note>
            Den här artikeln kom dagen innan. Det står alltså att man i morgon
            ska väcka ett utskottsinitiativ. Miljöpartiet säger att det är
            deras. Gustav Fridolin var i tv dagen innan vi tog upp det här
            till behandling. Då pratade han också om att få igenom en lag
            om minimibemanning. I min värld måste den diskussionen ha förts
            i er konstellation när ni har gått igenom de här delarna.
          </note>
          <note>
            Men hur det än har varit och vad det än blir är jag glad åt att
            vi i dag har ett förslag och ett betänkande som utgår från socialtjänstlagens
            redan befintliga del, att kommunerna är skyldiga att se till att
            det finns en bemanning som motsvarar den enskilda individens behov.
            Det är jag väldigt glad för.
          </note>
          <note type="speaker">
            Anf. 134 AGNETA LUTTROPP (MP):
          </note>
          <note>
            Fru talman! Jag tror att jag börjar med att säga att vi i Miljöpartiet
            också är glada över det här.
          </note>
          <note>
            Sverige är ett land där vi har lovat att ta hand om varandra
            när vi behöver varandra. Trots detta såg vi i höstas upprepade
            skandaler som visar på ett ovärdigt omhändertagande av äldre.
            Alltför många personer i äldreboenden får sällan komma ut på promenad,
            ha ett längre samtal med någon eller vara med och laga sin egen
            mat.
          </note>
          <note>
            Resurserna till äldrevården har minskat under 30 år, vilket lett
            till att man måste vara allt sjukare för att få insatser. År 1980
            fick 62 procent av dem som var över 80 år offentlig vård. I dag
            är det 35 procent. Chansen att få hemtjänst har minskat med över
            40 procent sedan slutet av 80-talet. Sammanlagt har 100 000 anhöriga
            tvingats gå ned i arbetstid eller helt sluta jobba för att ta
            hand om äldre släktingar. Det rimmar illa både med värdighetsgarantin
            och med arbetslinjen.
          </note>
          <note>
            Det var bland annat mot denna bakgrund som Miljöpartiet, Socialdemokraterna
            och Vänstern initierade ett förslag om riktlinjer för bemanning
            i särskilda äldreboenden. Jag har samma förhoppning som Margareta,
            att värdighetsgarantin, i och med den förändring vi gör, ska uppfyllas.
          </note>
          <note>
            En avgörande faktor för att säkerställa en trygg äldreomsorg
            är att det finns tillräckligt med personal. Regeringen och Socialstyrelsen
            har tidigare varit negativt inställda till att sätta siffror på
            detta. Men nu har Socialstyrelsen öppnat dörren för att införa
            regler om hur mycket bemanning som krävs för att vårda demenssjuka.
            I december 2010 beslutade riksdagen att regeringen borde ge Socialstyrelsen
            i uppdrag att komplettera sina nationella riktlinjer för god vård
            och omsorg vid demenssjukdom med riktlinjer för bemanning.
          </note>
          <note>
            Nu kommer en fortsättning på detta, nämligen föreskrifter för
            bemanning även i särskilda boenden. Socialstyrelsen får således
            i uppdrag att utreda och, om myndigheten finner det lämpligt,
            utfärda föreskrifter om bemanning för personer utan demenssjukdom
            som bor i särskilda boenden.
          </note>
          <note>
            När det gäller lämplig bemanning ska naturligtvis individens
            behov och förutsättningar stå i centrum. Det är själva utgångspunkten.
            Det är den äldres behov av vård som avgör hur bemanningen ska
            se ut. Det är helt klart att det är utifrån individen. Det är
            det viktigaste.
          </note>
          <note>
            Mats Thorslund är professor på Stockholms läns Äldrecentrum det
            var Stockholms läns Äldrecentrum som tog fram möjligheterna när
            det gäller bemanning och som visade att det går att bedöma bemanning
            på demensboenden. Han tog i sitt anförande i den offentliga utfrågningen
            den 15 december förra året upp att bemanning är en av de tre absolut
            viktigaste punkterna när det gäller en god äldreomsorg.
          </note>
          <note>
            Marta Szebehely, professor i socialt arbete, avslutade sitt anförande
            med att säga: Har vi råd? Har vi råd att låta bli? Äldreomsorg
            är inte bara en kostnad.
          </note>
          <note>
            Jag tycker att hon ger uttryck för ett synsätt som borde färga
            hela äldreomsorgen.
          </note>
          <note>
            Vi i Miljöpartiet är glada över att utskottet har kommit fram
            till ett gemensamt ställningstagande i denna otroligt viktiga
            fråga. Utskottets förslag är också Miljöpartiets förslag. Jag
            yrkar bifall till förslaget i sin helhet.
          </note>
          <note type="speaker">
            Anf. 135 MARGARETA B KJELLIN (M) replik:
          </note>
          <note>
            Fru talman! Agneta Luttropp! Jag måste ställa frågor till dig
            med tanke på den artikel som du själv har skrivit under. Där står
            det verkligen att ni vill ha en lag om minimibemanning. Er rubrik
            är: Lag om lägsta bemanning löser krisen i äldrevården.
          </note>
          <note>
            Då funderar jag över hur det kommer sig att det har blivit en
            total omsvängning och att ni inte ser att ni har sagt detta. Till
            och med Gustav Fridolin sade för någon vecka sedan i tv att ni
            nu hade fått igenom det.
          </note>
          <note>
            Jag blir också lite bekymrad när jag läser den här artikeln och
            ser att ni refererar till Äldrecentrum du refererar också nu till
            Mats Thorslund. De säger då att bemanningen är lämplig om den
            kan anses vara tillräcklig för att uppnå de krav som framgår och
            så vidare. Man tar den delen av citatet men inte den andra delen.
            Enligt rapporten kan dock lämplig bemanning inte översättas till
            norm.
          </note>
          <note>
            Ni väljer den ena meningen men inte den andra.
          </note>
          <note>
            Jag skulle vilja ha svar på dessa frågor: Står du bakom att det
            var en minimibemanning ni krävde? Vad är det som gör att ni väljer
            ett halvt citat när ni refererar till Äldrecentrums rapport?
          </note>
          <note type="speaker">
            Anf. 136 AGNETA LUTTROPP (MP) replik:
          </note>
          <note>
            Fru talman! Först och främst tycker jag att det är viktigt att
            slå fast att det som står i utskottsbetänkandet är det vi ska
            utgå från. Det är det som vi resonerar om i dag, och det står
            vi till fullo bakom. Det handlar om bemanning.
          </note>
          <note>
            Precis som Lena har sagt är det inte minimibemanning. Det är
            inte golv. Det är inte tak. Det är bemanning det handlar om.
          </note>
          <note>
            Det som Mats sade tog jag från den här offentliga utfrågningen.
            Då ställde han upp tre problem. Ett av problemen var just bemanning.
          </note>
          <note type="speaker">
            Anf. 137 MARGARETA B KJELLIN (M) replik:
          </note>
          <note>
            Fru talman! Nog kan vi vara helt överens om att bemanning är
            otroligt viktigt, för utan någon bemanning inom äldreomsorgen
            har vi ingen vård alls. Men frågan är: Står du bakom den artikel
            som du själv har skrivit i de här delarna? Det står att ni väcker
            ett initiativ som innebär en minimibemanning, och ni vill ha en
            sådan lag. Det må vara hänt att ni sedan har ändrat er, men det
            här var utgångspunkten för er.
          </note>
          <note>
            Den andra delen är fortfarande obesvarad. I artikeln refererar
            ni till ett halvt citat, inte helheten.
          </note>
          <note type="speaker">
            Anf. 138 AGNETA LUTTROPP (MP) replik:
          </note>
          <note>
            Fru talman! Jag skulle vilja ta upp att i så fall har Moderaterna
            ändrat sig något alldeles fantastiskt sedan vi började den här
            debatten för något år sedan. Det är en helomsvängning. Man kan
            ju undra vad av det här som ni egentligen står bakom, eftersom
            det är en total omsvängning.
          </note>
          <note>
            Jag har ingen anledning att stå bakom någonting annat än det
            som gäller utskottet. Där är vi eniga. Det står jag bakom, och
            det är det som är det viktiga.
          </note>
          <note type="speaker">
            Anf. 139 BARBRO WESTERHOLM (FP):
          </note>
          <note>
            Fru talman! Nu tycker jag att det är nog sagt om historieskrivningen
            och citat hit och dit. Det är ju glädjande för dem det gäller
            att vi nu är överens om tagen framöver. Det är bra att Socialstyrelsen
            får ta tag i frågan om vad man ska tänka på när människor är så
            sjuka att de kräver att få ett vård- och omsorgsboende eller särskilt
            boende.
          </note>
          <note>
            Det är inte så många diagnoser det handlar om. Det är demens
            och det är sammansatta vårdbehov, men det är väldigt många olika
            människor som det gäller. De är födda i olika delar av landet.
            De kommer från andra länder. De har olika språk. De har olika
            utbildning.
          </note>
          <note>
            Här ska man nu flytta till ett boende där man inte heller har
            valt att bo tillsammans med de övriga som bor där. Många känner
            att man flyttar från något. Vi måste skapa en situation där människor
            känner att de flyttar till något, något som är bättre än det boende
            man har, där man inte längre kan klara sig själv.
          </note>
          <note>
            Det är myndigheten, Socialstyrelsen, som får ansvaret att beskriva
            vad man ska tänka på. Men lite medskick är kanske inte fel.
          </note>
          <note>
            Jag ser ju biståndshandläggaren som en väldigt viktig resurs.
            Den äldre möter biståndshandläggaren som ska fundera ut vad det
            är som passar Anna, Kalle eller vad de nu heter. Vad är det för
            resurser som behöver finnas här? Då anser jag att biståndshandläggaren
            måste vara en del i ett team där också hälso- och sjukvårdens
            personal kommer in med sin kunskap om Anna, Kalle och alla de
            övriga.
          </note>
          <note>
            Tyvärr har jag fått uppleva biståndshandläggare som har sagt
            att läkarintyget bryr vi oss inte om. Det är jätteviktigt att
            man i den här situationen bryr sig om läkarintyget, men också
            vad sjukgymnaster och andra som har mött de här personerna vet
            om vad det är som man ska tänka på inför flytten till ett vård-
            och omsorgsboende.
          </note>
          <note>
            Hur ska det möbleras när man flyttar dit? Vad ska man tänka på
            när det gäller mat, när det gäller kulturellt inslag och kanske
            inte minst rehabiliteringen? Det här är personer som har bott
            ganska så länge, kanske för länge, i sitt gamla boende och gått
            ned sig. Förhoppningsvis kan man återvinna mycket av de gamla
            funktionerna om man får god rehabilitering, att sjukgymnaster
            och andra med kompetens kommer in och ser vad det är för förmågor
            som de kan väcka till liv igen när det gäller den här äldre personen.
            Det här kan se väldigt olika ut.
          </note>
          <note>
            Det är klart att det är olika behov också. Vi har de basala behoven
            i form av hygien, mat och så vidare. Men sedan handlar det om
            det sociala innehållet i tillvaron, att det ska kännas bra att
            bo där. Vi var ju, jag själv också, i förra veckan inne på en
            rad saker att tänka på. Eva Olofsson tog upp språket och de som
            är döva och dövblinda. Jag hoppas ju att det också kommer med
            i Socialstyrelsens analys, vad man ska tänka på i den här biståndshandläggningssituationen
            för att den äldre ska kunna kommunicera med andra. Det här är
            inte lätt.
          </note>
          <note>
            Det finns i dag också mycket teknik som har utvecklats och som
            kan vara till god hjälp. Den kunskapen måste spridas ut i landet
            på ett mycket bättre sätt, sådana kommunikationsmöjligheter som
            Skype till exempel. Om man nu är född med ett annat språk och
            har tappat det svenska språket kanske man den vägen kan kommunicera
            med dem som är födda med samma språk som man själv.
          </note>
          <note>
            Det finns många sådana här saker att tänka på när man möter en
            äldre person som det nu är dags för att flytta till ett vård-
            och omsorgsboende. Det här är naturligtvis kopplat till vad det
            är för resurser i form av bemanning, men det är också olika hjälpmedel
            man har att tänka på.
          </note>
          <note>
            Jag är väldigt glad att vi har lämnat det matematiska tänket,
            att man kan säkra en god tid för äldre människor i det här skedet
            av livet genom sifferexercis. Det är behovsanalysen som ska gälla,
            inte minst det som gäller den allra sista tiden i livet. Då ska
            det finnas sjukvårdsresurser så att man inte i onödan måste åka
            till akuten och där kanske bli utsatt för insatser som man faktiskt
            varken vill ha eller behöver. Man ska kunna få en god vård i livets
            slutskede i de här boendena.
          </note>
          <note>
            Med det yrkar jag naturligtvis bifall till det förslag som vi
            faktiskt är eniga om i det här betänkandet.
          </note>
          <note type="speaker">
            Anf. 140 PER RAMHORN (SD):
          </note>
          <note>
            Fru talman! I dag behandlar vi ärendet Riktlinjer för bemanning
            inom äldreomsorgen , ett ärende som aktualiserades under hösten
            och vintern då ett flertal fall av missförhållanden avslöjades
            och ledde till en het debatt om kvaliteten inom äldreomsorgen.
            I mycket har den kretsat kring den privata äldreomsorgen, men
            liknande missförhållanden har också avslöjats inom den kommunala
            äldreomsorgen.
          </note>
          <note>
            Socialstyrelsen, som numera är tillsynsmyndighet, granskade hundra
            demensboenden runt om i landet. Man upptäckte att på sex av tio
            boenden var det så låg bemanning att man var tvungen att låsa
            in de dementa under natten utan tillsyn.
          </note>
          <note>
            Men det är inte bara på natten som det finns för lite personal.
            Bemanningsproblemen är precis lika stora på dagen inom äldreomsorgen.
          </note>
          <note>
            200 av landets kommuner har själva satt upp mål för hur ofta
            gemensamma aktiviteter ska finnas på äldreboendena. Men inte ens
            hälften av kommunerna som ingår i kommun- och landstingsdatabasen
            når upp till de målen. I den nationella brukarundersökningen för
            äldreomsorgen visas tydligt att social samvaro och sociala aktiviteter
            var områden som de äldre var mest missnöjda med. Endast 56 procent
            av de äldre var nöjda med detta.
          </note>
          <note>
            Äldreomsorg måste vara mer än bara förvaring. Äldre som bor på
            äldreboende har precis som alla andra egna behov och intressen.
          </note>
          <note>
            Men att situationen ser ut så här inom äldreomsorgen är inte
            alls konstigt och det är ingenting man ska vara förvånad över,
            för antalet anställda inom äldreomsorgen har minskat med 25 000
            personer sedan 2002. Det innebär att var tionde anställd har försvunnit.
          </note>
          <note>
            Enligt forskare vid Stockholms universitet är personaltätheten
            den främsta kvalitetsfaktorn inom äldreomsorgen. Det finns ett
            tydligt samband mellan låg personaltäthet och sämre vårdkvalitet,
            som exempelvis undernäring och trycksår. Vi har fortfarande oacceptabelt
            många med smärtsamma trycksår inom äldreomsorgen, trots att det
            finns gedigen kunskap om hur man gör för att undvika att trycksår
            uppstår. Detta kostar mellan 100 och 200 miljoner kronor i månaden
            helt i onödan.
          </note>
          <note>
            Att det finns tillräckligt med personal är också viktigt för
            att hinna med att umgås med de äldre och ge dem ömhet i livets
            slutskede. Vi måste inse att det krävs både kunskap och tillräcklig
            bemanning för att kvalitetssäkra äldreomsorgen. Vill man ha kvalitet
            inom äldreomsorgen finns det inga genvägar.
          </note>
          <note>
            Fru talman! Jag tar mig friheten att nu bli lite mer personlig.
            Socialstyrelsen ska få i uppdrag att utreda och utfärda föreskrifter
            om bemanningen på särskilda boenden inom äldreomsorgen. Det här
            är något som behövs och är efterlängtat. Det gör mig oerhört glad
            och stolt, glad för alla de äldre och deras anhöriga som nu får
            möjlighet till en värdigare äldreomsorg.
          </note>
          <note>
            Jag är också glad för att all den personal som kämpar dag och
            natt för att de äldre ska ha det bra framöver kommer att få bättre
            förutsättningar för rimligare arbetsförhållanden, där de inte
            ska behöva avstå från att sitta hos en döende person eller hålla
            om någon som behöver tröst för att andra arbetsuppgifter kallar.
          </note>
          <note>
            Stolt är jag över att vi sverigedemokrater för andra gången sedan
            vi kom in i riksdagen har kunnat utnyttja vår vågmästarroll för
            att de äldre ska få det bättre här i vårt land. Första gången
            var hösten 2010 då vår motion om lämplig bemanning inom demensvården
            fick gehör. De här föreskrifterna ska vara färdiga nu till sommaren,
            vilket jag ser fram emot.
          </note>
          <note>
            Fru talman! När jag för cirka ett och ett halvt år sedan tog
            tjänstledigt från mitt arbete inom äldreomsorgen för att ta plats
            här i riksdagen fick jag ofta höra att vi är ett sådant litet
            parti att vi inte kommer att påverka någonting. Men dessa olyckskorpar
            visade sig ha fel, och det är jag glad över. För Sverigedemokraterna
            och för mig själv har målet hela tiden varit att personalen i
            den äldreomsorg som jag lämnade för ett och ett halvt år sedan
            ska ha bättre förutsättningar att bedriva en värdig äldreomsorg
            den dag jag åter börjar jobba inom omsorgen. Dagens beslut är
            ett viktigt steg på vägen till en trygg och värdig äldreomsorg.
          </note>
          <note>
            Fru talman! Jag yrkar bifall till förslaget i betänkandet i sin
            helhet.
          </note>
          <note type="speaker">
            Anf. 141 EVA OLOFSSON (V):
          </note>
          <note>
            Fru talman! Jag vill också börja med att yrka bifall till förslaget
            i betänkandet om riktlinjer för bemanning inom äldreomsorgen.
          </note>
          <note>
            Jag är också glad. Det är viktigt att det finns ett enigt utskott
            bakom det utskottsinitiativ som Vänsterpartiet tog tillsammans
            med Socialdemokraterna och Miljöpartiet. Det ger bättre förutsättningar
            när man ute i landet senare ska arbeta med frågorna. Vi har alla
            lokala partikamrater som vet att vi i riksdagen har fattat ett
            gemensamt beslut.
          </note>
          <note>
            Det som vi nu fattar beslut om innebär att vi kompletterar det
            gamla beslutet om riktlinjer för lämplig bemanning i demensboendena
            med andra delar av äldreboendena. Barbro Westerholm tyckte att
            vi hade talat tillräckligt mycket om historien, men jag kan ändå
            inte låta bli att säga att det har varit en resa hit. Det var
            inte självklart att utskottet skulle bli enigt.
          </note>
          <note>
            Det har tidigare talats om Uppdrag gransknings program om Piteå.
            Så var det. Jag kommer också ihåg de oanmälda tillsynsbesöken.
            Jag tror att det var fråga om 96 slumpmässigt utvalda äldreboenden.
            På närmare 60 procent av dem var det för lite personal på natten.
          </note>
          <note>
            Jag kommer också ihåg den interpellationsdebatt jag hade med
            ansvarig minister. Ministern sade tydligt att det är kommunernas
            ansvar. Det är inte ett ansvar som ska tas nationellt, utan kommunerna
            har ansvar för äldreomsorgen. De får ta ansvar.
          </note>
          <note>
            Jag skrev Vänsterpartiets motion om att komplettera de nationella
            riktlinjer som fanns för demensvården och riktlinjer för bemanning.
            Motionen byggde på den rapport som kom från Stockholms läns Äldrecentrum.
            Där stod ingenting om minimibemanning, och där stod inte att det
            skulle se likadant ut överallt. Inte heller stod det något om
            golv och fasta siffror för bemanningen. I Äldrecentrums rapport
            stod det att det går att komma fram till en lämplig bemanning
            för en god äldreomsorg utifrån de äldres behov.
          </note>
          <note>
            Jag kan hålla med om att kommunerna har ett ansvar, men det finns
            ett tydligt nationellt ansvar. Vi har ett nationellt ansvar för
            kvaliteten i äldreomsorgen. Det ska inte skifta alltför mycket
            över landet, och äldreomsorgen ska vara bra. Alla har rätt till
            en god äldreomsorg.
          </note>
          <note>
            Vi kan se att skillnaderna i dag inom äldreomsorgen runt om i
            landet är alldeles för stora. Vi kan se äldreboenden som har alldeles
            för låg bemanning. Vi kan se personal som stressar, som inte hinner
            med vad de vill göra.
          </note>
          <note>
            Det är bra att vi kan anta detta förslag i enighet. Förra gången
            fick vi rösta igenom frågan mot de borgerliga partierna i riksdagen.
            Nu behöver vi inte göra så. Det skapar andra förutsättningar att
            jobba lokalt med frågan.
          </note>
          <note>
            Bakom den diskussion vi har nu finns en verklighet. Det är en
            verklighet med en äldreomsorg som många gånger fungerar bra, andra
            gånger fungerar mindre bra. Det är tydligt att den fråga om bemanning
            som diskuteras i Stockholms läns Äldrecentrums rapport inte finns
            på många äldreboenden. Man sade inte att alla skulle ha en viss
            bemanning, utan det var fråga om en bemanning som man kom fram
            till på en enhet för nio demenssjuka. Där fanns erfarna personer
            från äldreomsorgen som följde med i vårdarbetet och såg vilken
            bemanning som skulle vara bra. Jag tycker att vi ska vara ärliga
            med att det här inte är fråga om lagstiftning om minimibemanning
            där det följer med en finansieringsprincip och pengar till kommunerna.
            Det här är föreskrifter som kopplas av Socialstyrelsen till den
            lagstiftning som finns och de kvalitetskrav som finns i lagstiftningen.
          </note>
          <note>
            Resurserna till äldreomsorgen har minskat. Äldreomsorgen har
            inte varit prioriterad när det gäller var pengarna ska hamna.
            Mellan 2000 och 2009 minskade äldreomsorgens resurser med 6 procent,
            medan antalet äldre över 80 år ökade med 9 procent. Det har försvunnit
            långt över 20 000 platser på äldreboendena under de senaste åren.
            Vi vet att ribban är hög på många håll för att få en plats på
            ett äldreboende. Andra väljer själva att bo kvar längre hemma.
            Det innebär också att de som bor på äldreboendena i dag behöver
            mer vård, omsorg och stöd än vad de gjorde för kanske 20 år sedan.
          </note>
          <note>
            Vi ser också resultatet att anhöriga har fått ta över betydligt
            mer än vad de gjorde för ett antal år sedan. Den utvecklingen
            fortsätter. Som vi vet är anhöriga ofta kvinnor och döttrar till
            människor som inte har så gott om pengar. Om man har mer pengar
            köper man privata tjänster. Det bästa anhörigstödet är egentligen
            en väl fungerande äldreomsorg, så att man ger den hjälp man vill
            till sina anhöriga av kärlek, lust och för att man har tid och
            ork.
          </note>
          <note>
            Vi ser också resultatet av stressiga arbetsförhållanden för personalen
            med mer helgtjänstgöring, delade turer med arbete morgon, eftermiddag,
            kväll och ett obetalt pass mitt på dagen. Vidare är det känslan
            av att inte hinna med och räcka till.
          </note>
          <note>
            Caremaskandalen har pekat på att privata vinstintressen leder
            fel. Vi har också sett uppgifterna från Socialstyrelsen om ungefär
            10 procents lägre bemanning hos privata utförare. Då har det inte
            funnits statistik som skiljer på ideella utförare som Ersta i
            Stockholm eller Bräcke Diakoni i Göteborg utan man har slagit
            ihop alla privata utförare.
          </note>
          <note>
            Ett stort gemensamt problem, vare sig det är en kommunal eller
            en privat utförare, är krympande resurser och att det finns för
            lite personal. Därför är det bra att vi är eniga om att vi ska
            ställa större krav på kommunerna att vara tydliga med vilka behov
            som finns, vilka behov den enskilde äldre har. Vid biståndsbedömningen
            ska man göra en bedömning av vilka behov som finns, timmarna,
            och en genomförandeplan för hur det ska gå till. Bemanningen ska
            rättas efter de enskilda behoven.
          </note>
          <note>
            Det ska vara synligt för äldre och anhöriga hur bemanningen ser
            ut i förhållande till behoven på ett äldreboende. Det ska vara
            synligt för intresserad allmänhet och för de lokala politikerna.
            De måste ta ett tydligt ansvar för att de resurser till den äldreomsorg
            man säger sig vilja ha har avsatts.
          </note>
          <note>
            Socialstyrelsen säger i sitt yttrande att den enskildes behov
            ska styra bemanningen. Jag vet att många ute i landet känner att
            det inte är behoven utan budgeten som styr. Det är därför viktigt
            och ärligt av oss att säga att vi inte skickar med pengar i det
            här läget. Men vi vet alla att det här kommer att kräva mer resurser
            till äldreomsorgen i de flesta kommuner. Det här är ett verktyg
            som gör att Socialstyrelsen kan agera starkare i sin tillsyn.
            Lever äldreomsorgen upp till föreskrifterna eller inte?
          </note>
          <note>
            Det är viktigt att se att kommunerna behöver pengar till mer
            personal i äldreomsorgen. När jag besöker representanter för äldreomsorgen
            berättar de ofta att de har ett budgetunderskott. De står inte
            och väntar på mer personal, utan de oroar sig för mindre personal.
            Vänsterpartiet är det enda riksdagsparti som hittills i sin skuggbudget
            har öronmärkt ytterligare 3 miljarder fram till 2014 för mer personal.
            Det ska vara en permanent nivåhöjning med 7 000 fler anställda
            med prioritering på demensvården. Vi har redan bestämt att vi
            kommer att gå vidare i nästa års budget och satsa ytterligare
            1 miljard på andra delar av äldreboendena. På det sättet ger vi
            förutsättningar för vår politik att leva upp till de föreskrifter
            som Socialstyrelsen lägger fram. Det är självklart att det här
            inte räcker fullt ut.
          </note>
          <note>
            Vi vet att det jobbar många i äldreomsorgen som inte har rätt
            utbildning. Vi har länge drivit kravet på en långsiktig satsning
            om 4 miljarder under tio år. Vi har utbildningsvikariat så att
            man ska få vikarie när man går sin utbildning. Vi har satsat på
            ett matlyft. Vi jobbar väldigt mycket med äldres inflytande över
            äldreomsorgen, vilket är en av våra allra viktigaste frågor. Det
            går dock inte att komma ifrån det som många har sagt: Med för
            lite personal är det väldigt svårt att få en bra äldreomsorg.
          </note>
          <note>
            Därför, än en gång: Jag tror att vi har tagit ett steg framåt
            i dag, men det kommer också att krävas mer pengar för att detta
            ska bli konkret verklighet.
          </note>
          <note type="speaker">
            Anf. 142 ANDERS ANDERSSON (KD):
          </note>
          <note>
            Fru talman! Som företrädare för Kristdemokraterna är jag glad
            den här dagen och i den här debatten. Jag är glad, och då framför
            allt för innehållet i betänkandet. Dessutom vill jag säga att
            det alltid är en särskild glädje när man noterar att åtta partier
            i riksdagen kan samlas till ett enigt beslut i en viktig fråga
            som berör tusentals människor, tusentals anställda och tusentals
            anhöriga till dem som behöver vård. Enigheten är viktig att glädjas
            åt, men innehållet är om jag nu får framföra det ännu viktigare.
          </note>
          <note>
            Den fråga vi nu har att debattera och fatta beslut om är nog
            en av dem som ligger högst upp om man skulle ha något slags lista
            över vad människor samtalar om ute i samhället. Det handlar nämligen
            om att ge trygghet åt landets pensionärer och deras anhöriga.
            Det handlar om kvalitet inom äldreomsorgen. Det är frågan om hur
            vi har löst bemanningen på våra äldreboenden och hur vi lyfter
            fram värdighet för alla våra äldre som har rätt att känna trygghet
            i livet.
          </note>
          <note>
            De rapporter om brister och vanvård inom äldrevården som redovisats
            är ovärdiga ett välfärdsland. Vi har fått för många sådana rapporter,
            och jag vill säga att de är helt oacceptabla. Det gäller oavsett
            om det är privat eller kommunalt drivna vårdboenden.
          </note>
          <note>
            Detta betänkande från socialutskottet är oerhört viktigt. Det
            är kanske inte det mest omfångsrika betänkandet det är 20 sidor
            långt men det är en tydlig signal om kvalitet och bemanning inom
            äldreomsorgen i vårt land. Alla partier står sida vid sida och
            ger ett gemensamt besked. Det är bra mycket bra.
          </note>
          <note>
            Samtidigt är det intressant att notera att betänkandet faktiskt
            inte innehåller några förslag om ny lagstiftning. Den socialtjänstlag
            vi nu har anger vad som gäller för att nå en hög kvalitet och
            ge förutsättningar för att äldre ska få leva ett värdigt liv och
            känna välbefinnande. Allt detta redovisas i betänkandet från socialutskottet
            under rubriken Gällande rätt på s. 5.
          </note>
          <note>
            Efter riksdagsbeslutet i december 2010 har Socialstyrelsen fått
            i uppdrag att komplettera sina nationella riktlinjer för god vård
            och omsorg vid demenssjukdom med riktlinjer också för bemanning.
            När detta arbete har påbörjats har Socialstyrelsen genom bland
            annat tillsyn och utvärderingsarbete kommit fram till att det
            finns brister i bemanningen. Av denna anledning har man bedömt
            att det behövs föreskrifter och allmänna råd om tillämpningen
            av lagens regler om god kvalitet. Detta behov finner man gäller
            också för andra grupper än demenssjuka.
          </note>
          <note>
            Det man saknar är kopplingen mellan den enskildes individuella
            faktiska behov och det särskilda boendets bemanning. Detta framhålls
            i betänkandet, och det är också det Socialstyrelsen pekar på.
            För mig har gällt, gäller och kommer att gälla att vi vill forma
            det stöd och den hjälp som ska ges till den enskilda pensionären
            utifrån hans eller hennes enskilda behov.
          </note>
          <note>
            Personligen har jag besökt olika former av äldreboenden vid ett
            stort antal tillfällen, eftersom jag har hunnit med att vara socialnämndsordförande
            innan jag ägnade mig mest åt landstingspolitik. Jag har vid varje
            sådant besök, då jag har träffat personal och äldre på äldreboenden,
            noterat att ingen av dem som bor och får sin omsorg på dessa boenden
            har exakt samma behov. Behoven hos dem som bor på våra äldreboenden
            varierar. Behoven är individuella. Det handlar om att vi när vi
            formar politiken för bemanning utgår från dessa faktiska förhållanden,
            nämligen att behoven är individuella.
          </note>
          <note>
            Poängen med det betänkande som nu läggs fram är att vi alla i
            socialutskottet slår fast att det är just utifrån dessa individuella
            behov vi vill forma riktlinjerna för äldreomsorgens bemanning.
            Jag delar därför utskottets skrivning när vi tolkar Socialstyrelsens
            yttrande som att det är möjligt att utfärda föreskrifter om hur
            den enskilda individens behov ska vara avgörande för bemanningen.
            Kommunerna får då även möjlighet att använda detta som underlag
            i sin uppföljning. Allmänna råd enligt den inriktning som Socialstyrelsen
            presenterat skulle också ge ett bra underlag för kommunernas bemanning
            när det gäller demensboenden.
          </note>
          <note>
            I vårt betänkande har vi skrivit att huvudmännens, det vill säga
            kommunernas, ansvar för äldreomsorgen måste både betonas och respekteras.
            Det är därför jag ser det som angeläget att stödja kommunerna
            i deras arbete och ge dem förutsättningar att bedriva en äldreomsorg
            av god kvalitet. Ökad öppenhet och transparens i kommunernas äldreomsorg
            vad gäller redovisning av bemanning och kvalitet är något som
            stimulerar och kan utveckla äldreomsorgen samt ge en ökad trygghet
            för medborgarna. I detta ingår äldres självklara rätt att få varierade
            behov tillgodosedda.
          </note>
          <note>
            I socialutskottets betänkande har vi konstaterat att Socialstyrelsen
            har ett flertal regeringsuppdrag som gäller arbetet med äldreomsorgen
            lokalt. Det är ett uppdrag som omfattar riktlinjer för kommuners
            upphandling av omsorgstjänster. Ett annat regeringsuppdrag handlar
            om värdegrundsarbetet, och ytterligare ett handlar om förstärkt
            kompetens inom äldreomsorgen. Jag vill säga att jag välkomnar
            och ser positivt på detta, och jag tar dessa uppdrag från regeringen
            som ett uttryck för att regeringen ständigt önskar utveckla kvaliteten
            och tryggheten för landets pensionärer.
          </note>
          <note>
            Jag yrkar bifall till socialutskottets förslag i betänkandet
            SoU11.
          </note>
          <note type="speaker">
            Anf. 143 EVA OLOFSSON (V) replik:
          </note>
          <note>
            Fru talman! Man får passa på. När vi plötsligt är eniga kommer
            man näst sist, och då kan man inte begära replik mer än på den
            som är sist. Det är ännu tråkigare för Anders.
          </note>
          <note>
            Jag har också varit ute på rätt många äldreboenden. Det som slår
            mig är, som jag sade i mitt anförande, att det många gånger fattas
            personal. När man borde vara tre är man två, och när man borde
            vara två är man en. Det är väldigt vanligt när man går och tittar
            på till exempel en demensenhet. Det är också det personalen beskriver.
            De säger: Vi räcker inte till. Vi kan oftast, om ingen är sjuk,
            hinna med det som är nödvändigt, men att se varje människas egna
            behov hinner vi inte med.
          </note>
          <note>
            Lika ofta träffar jag på detta att det finns en oro över att
            man ligger 30 eller 40 miljoner back eller något annat, beroende
            på kommunens storlek. Jag skulle gärna vilja höra med Anders Andersson
            som är med i samma parti som både socialministern och äldreministern:
            Att se till att det finns pengar till de förbättringar i kommunerna
            vi talar om, att faktiskt öronmärka pengar till äldreomsorgen
            är det något KD kan tänka sig? Eller hur har ni tänkt att kvalitetshöjningen
            ska gå till? Ska man omprioritera i kommunerna, eller ska man
            höja skatten? Betyder det kanske inte så mycket i verkligheten?
          </note>
          <note type="speaker">
            Anf. 144 ANDERS ANDERSSON (KD) replik:
          </note>
          <note>
            Fru talman! Du har rätt, Eva. När både du och jag och, är jag
            övertygad om, övriga riksdagsledamöter i olika omfattning har
            varit på äldreboenden och i hemtjänsten finns det personalgrupper
            och enskilda personer som upplever en oro för bemanningen, alltså
            att man skulle gå kort om någon blir sjuk eller någonting annat
            skulle hända.
          </note>
          <note>
            Jag ser det som oerhört viktigt att det utifrån dagens beslut
            är grundläggande att det är individens behov som avgör. Det är
            det som finns i socialtjänstlagen. Det är det vi har lagt fast
            i den socialtjänstlag vi i dag bekräftar är det som är grunden
            för beslutet. Här är det självklart så att kommunerna har ett
            ansvar för att göra prioriteringar. Jag tror inte att vi kan lösa
            det på annat sätt än att det är kommunerna och landstingen som
            har ett finansieringsansvar och ansvar för att lösa det i huvudsak.
          </note>
          <note>
            Men det som jag är glad över, och som är ett kristdemokratiskt
            avtryck, är att vi inledde förra mandatperioden med 5 miljarder
            i en särskild satsning för sju områden inom äldreomsorgen.
          </note>
          <note>
            Den här mandatperioden har vi lyft in 4 miljarder kronor för
            en satsning på de mest sjuka äldre, de som vi ibland upplever
            hamnar mellan stolarna när landsting och kommuner inte hittar
            lösningar. Just nu redovisas från Eva Nilsson Bågenholm resultatet
            av denna ersättning och stimulans till kommunerna. Det här kommer
            inte att lösa kommunernas problem, men det är en hjälp för att
            upprätthålla den kvalitet som vi vill ha. Jag fick senast i veckan
            en redovisning av fördelningen av resurserna, och 70 procent av
            resurserna går till kommunerna för satsningen på de mest sjuka
            äldre. Jag tror att det är där vi har de stora personalgrupperna.
          </note>
          <note>
            Detta är viktigt utöver satsningen på omvårdnadslyftet som också
            är en personalsatsning för att utveckla kvaliteten i äldreomsorgen.
          </note>
          <note type="speaker">
            Anf. 145 EVA OLOFSSON (V) replik:
          </note>
          <note>
            Fru talman! En av mina riksdagskollegor pryade på ett äldreboende
            för några dagar sedan. Där hade de 1 000 timmar biståndsbedömda
            timmar och bemanning 500 timmar. Det är det som jag tror kommer
            att hända på sina håll, det vill säga att när man går efter personernas
            enskilda behov och lägger ihop det ser man att man inte har den
            bemanningen. Det är kommunerna själva som får stå för det här,
            och vi vet redan att resurserna har krympt med 6 procent, fast
            antalet äldre har ökat.
          </note>
          <note>
            Jag tycker att det vore ett väldigt bra krav att göra som man
            gjorde med skolan, där man öronmärkte pengar, och faktiskt öronmärka
            pengar till mer personal, för det är ju inte samma sak att de
            får stimulansbidrag som försvinner efter tre år eller ställs om
            till något annat.
          </note>
          <note>
            Jag har varit ute i äldreomsorgen där man har sagt: Det är jättebra
            med stimulansbidragen. Vi anställde en aktivitetsledare som satsade
            på verksamheter, på det sociala innehållet och även för mindre
            grupper och enskilda personer. Men nu har vi tyvärr fått ta bort
            den personen, för nu finns inte pengarna längre.
          </note>
          <note>
            Just för det viktiga att få en permanent högre personalbemanning
            hjälper inte de här stimulanspengarna, som vi också har i vår
            budget och som jag tror att vi alla partier har i våra budgetar.
            Och satsningen på de allra mest sjuka är en satsning som vi inte
            alls har kritiserat utan tycker är bra och också har i våra budgetar.
          </note>
          <note>
            De olika områdena kommer ju från propositionen som lades fram
            före valet, när vi bytte regeringen, av Ylva Johansson som socialminister.
            I den propositionen fanns inriktningarna med vad gällde vad man
            skulle satsa pengar på.
          </note>
          <note>
            Den fråga som jag vill ställa till dig är hur kommunerna när
            de nu har ett tufft läge, är hårt trängda och på flera håll ligger
            på minus ska få fram de här pengarna. Är det inte en vettig satsning
            att öronmärka pengar i riksdagens budget för mer permanent personal?
          </note>
          <note type="speaker">
            Anf. 146 ANDERS ANDERSSON (KD) replik:
          </note>
          <note>
            Fru talman! Förutsättningarna för att äldreomsorgen ska ha resurser
            och muskler och att det ska finnas ekonomi i kommunerna att finansiera
            den är att vi har ordning på den samlade ekonomin i landet. I
            det avseendet ska vi vara glada över att varken Eva Olofsson eller
            jag står i det grekiska parlamentet i dag, för då hade vi haft
            bekymmer.
          </note>
          <note>
            Sveriges kommuner och landsting har ingen lätt ekonomisk situation.
            Men i jämförelse med våra länder i Europa i övrigt har vi ändå
            förutsättningar att prioritera, för ekonomin är i ordning och
            har en god utveckling.
          </note>
          <note>
            Med detta som utgångspunkt har vi gemensamt, du och jag, i betänkandet
            på s. 10 formulerat följande: Huvudmännens, det vill säga kommunernas,
            ansvar för detta måste både betonas och respekteras. Och det gör
            vi. Vi vill betona och respektera kommunernas ansvar. Vi är beredda
            att ta fram det som vi nu har gjort, riktlinjer för bemanningen,
            och utgå från den enskildes individuella behov. Det är dessa som
            ska tillgodoses. Det är dessa som vi ska ha som utgångspunkt för
            varje bemanningsbedömning.
          </note>
          <note>
            Utöver det kan jag inte låta bli att säga att när vi tidigare
            tillförde 5 miljarder för en satsning på kvalitetsutveckling i
            äldreomsorgen, när vi nu satsar 4 miljarder kronor för de mest
            sjuka äldre, när vi lyfte in 1 miljard för ett särskilt omvårdnadslyft
            är det ett uttryck för att regeringen har ambitionen att ständigt
            utveckla kvalitet och trygghet för våra äldre.
          </note>
          <note>
            Jag tror att det är i samspelet mellan regering, riksdag och
            landets kommuner som vi kan säkerställa att vi har en kvalitet
            som innebär att det finns både värdighet och välbefinnande i den
            äldreomsorg som vi formar för morgondagen.
          </note>
          <note>
            Överläggningen var härmed avslutad.
          </note>
          <note>
            18 § Folkhälsofrågor
          </note>
          <note>
            Föredrogs
          </note>
          <note type="speaker">
            Anf. 147 GUNNAR SANDBERG (S):
          </note>
          <note>
            Fru talman! I detta betänkande behandlas 48 motionsyrkanden från
            den allmänna motionstiden 2011 som rör folkhälsofrågor. Det finns
            nio reservationer och fyra särskilda yttranden. Jag ställer mig
            självklart bakom alla våra reservationer, men för att vinna lite
            tid yrkar jag bifall bara till reservationerna 1 och 4.
          </note>
          <note>
            Jag väljer att i mitt anförande koncentrera mig på de vidare
            perspektiven och inte fastna i den fåra som regeringen stakat
            ut när det gäller folkhälsa och som i mycket innebär att individen
            ensam ska ta ansvaret för sin hälsa.
          </note>
          <note>
            Jag vill tydliggöra den orättvisa som regeringens folkhälsopolitik
            leder till. Vi socialdemokrater fokuserar alla våra utvecklingsinsatser
            till att skapa rättvisa, eftersom vi vet att det är en viktig
            del av folkhälsan.
          </note>
          <note>
            Det är lätt att fastna i enkla lösningar som till exempel att
            det handlar om lata människor som inte sköter sin hälsa. Låt mig
            ta ett exempel. Fysisk aktivitet och inaktivitet har många effekter
            på människors hälsa och på folkhälsan i stort. Som vi känner till
            förbättrar fysisk aktivitet hälsan på många sätt. Fysisk inaktivitet
            är en riskfaktor för hjärt- och kärlsjukdomar, fetma, typ 2-diabetes,
            sjukdomar i rörelseorganen, psykisk ohälsa och cancer. Bibehållen
            fysisk aktivitet genom livet bidrar till att människor kan leva
            ett oberoende liv långt upp i åldrarna.
          </note>
          <note>
            Riksdagens utredningstjänst har i december 2011 beräknat att
            den alltmer minskande fysiska aktiviteten i befolkningen skulle
            innebära kostnader för samhällsekonomin motsvarande omkring 11
            miljarder kronor under 2012. Med andra ord kan bristande motion
            i dag leda till högre samhällsekonomiska kostnader än bruk av
            tobak.
          </note>
          <note>
            Som socialdemokrat anser jag att den yttersta strävan ska vara
            att alla människor ska kunna må så bra som det är individuellt
            möjligt och känna välbefinnande. Detta ska gälla oavsett om en
            person har en sjukdom eller en funktionsnedsättning.
          </note>
          <note>
            En god hälsa innebär att känna meningsfullhet i tillvaron, att
            ha ork och att kunna styra och hantera sitt liv efter de förutsättningar
            man har. En människa som mår bra har större förmåga att i övrigt
            ta till vara sina möjligheter, engagera sig för andra och utnyttja
            de fri- och rättigheter som ska finnas i ett jämlikt, jämställt
            och solidariskt samhälle.
          </note>
          <note>
            Jag som socialdemokrat delar Världshälsoorganisationens synsätt
            att en god hälsa utifrån individens egna förutsättningar ska vara
            en rättighet.
          </note>
          <note>
            Folkhälsan har under lång tid i stort förbättrats i vårt land.
            Samtidigt har de stora skillnaderna i hälsa mellan olika sociala
            grupper bestått och på senare tid till och med ökat. Den rikaste
            tiondelen av befolkningen mår bättre som 80-åringar än vad den
            fattigaste tiondelen mår som 65-åringar. Män i vissa höginkomstkommuner
            runt Stockholm lever i snitt nio år längre än männen i några av
            våra Norrlandskommuner eller i fattiga förorter i storstäderna.
            De stora könsskillnaderna i hälsa beror i stor utsträckning på
            skilda livsvillkor för män och kvinnor och bristande jämställdhet.
            Den psykiska ohälsan har under senare år ökat påtagligt bland
            ungdomar och allra mest hos flickor.
          </note>
          <note>
            Dagens stora hälsoklyftor handlar inte främst om genetik eller
            individens val av livsstil. Att sätta fokus på en god hälsa för
            hela befolkningen kräver politiska förändringar inom många samhällsområden.
            Det handlar om inkomsternas fördelning, jobb, fysisk planering,
            skola och andra liknande frågor.
          </note>
          <note>
            Det är en politik som står i skarp kontrast mot den borgerliga
            regeringens politik som vill lägga ansvaret för hälsan enbart
            på individen. Människor formas av sina livsvillkor, och det är
            ojämlika livsvillkor som skapar skillnader i hälsan. Skillnader
            i hälsa handlar i korthet om såväl klass och kön som generation,
            men även etnicitet, funktionsnedsättning och sexuell läggning
            spelar in. För att alla människor ska kunna må bra och känna välbefinnande
            räcker inte frihet och materiell standard. Människor måste också
            kunna uppleva livskvalitet.
          </note>
          <note>
            Målet är alltså mycket vidare än att endast den genomsnittliga
            hälsan ska förbättras.
          </note>
          <note>
            För att förbättra folkhälsan har tillväxt setts som en nödvändighet,
            men tillväxt i sig skapar inte en bättre och jämlik hälsa. Det
            handlar om hur tillväxten används och fördelas.
          </note>
          <note>
            Man kan också ställa sig frågan om konsumtionssamhället i sig
            har ökat den psykiska ohälsan. Klimatförändringarna kan bli nya
            hot mot den globala hälsan. Inte minst i fattiga länder kan konsekvenserna
            för hälsan bli stora. Att arbeta för en bättre och jämlik hälsa
            i hela världen måste därför gå hand i hand med en aktiv och solidarisk
            miljöpolitik.
          </note>
          <note>
            Vilka bestämningsfaktorer styr vår hälsa? Ja, vår hälsa och vårt
            välbefinnande bestäms av många faktorer, men generellt sett handlar
            det om vilka resurser vi har och vilka risker vi utsätts för.
            De faktorer som får allra mest uppmärksamhet i medierna är våra
            levnadsvanor: hur ofta vi joggar, vad vi äter eller hur mycket
            alkohol vi dricker.
          </note>
          <note>
            Individens levnadsvanor har självfallet en stor betydelse för
            hälsan, men vi silar mygg och sväljer kameler om vi inte ser sambandet
            mellan levnadsvanor och individens livsvillkor kopplat till social
            position. Ohälsosamma levnadsvanor hänger ofta samman med livsvillkor
            genom att människor med begränsade resurser har svårare att påverka
            sin egen situation. De löper större risk att bli arbetslösa, komma
            i ekonomisk kris och uppleva stress.
          </note>
          <note>
            Om tillvaron känns pressad och framtiden oförutsägbar är man
            även mindre motiverad att investera långsiktigt i en god hälsa.
            I stället ligger det nära till hands att utveckla levnadsvanor
            som ger en omedelbar vinst, till exempel i form av rökning, snusning,
            riskbruk av alkohol eller droganvändning.
          </note>
          <note>
            Det är den här kopplingen mellan levnadsvanor och livsvillkor
            som är en viktig anledning till att sätta förbättrade livsvillkor
            i första rummet när man ska minska hälsoklyftorna i samhället.
            Man måste dessutom skapa stödjande miljöer som underlättar för
            individen att välja hälsosamma levnadsvanor. Att sträva efter
            en bättre och jämlik hälsa berör därför utformningen av hela samhället.
            Därför har politiskt påverkbara bestämningsfaktorer en avgörande
            betydelse för vår hälsa.
          </note>
          <note>
            Ett exempel på positiva hälsofaktorer är arbete. Att över huvud
            taget ha ett arbete att gå till är en viktig faktor, men det handlar
            också om god arbetsmiljö och att ha ett stimulerande och utmanande
            arbete som man har makt att styra över. Ofta hör sådana arbeten
            ihop med en hög inkomst som innebär att man fritt kan välja sitt
            boende och över huvud taget får större möjlighet till olika val
            som främjar hälsan, som exempelvis fritidsaktiviteter eller hur
            man tillbringar sin semester.
          </note>
          <note>
            Hittills har regeringens politik gett till dem som redan har,
            och avståndet till dem som har lite eller inget ökar. Dubblering
            av antalet långtidsarbetslösa, den mycket höga ungdomsarbetslösheten
            och den växande barnfattigdomen är bara några exempel på politiskt
            påverkbara faktorer som kommer att leda till sämre folkhälsa i
            framtiden.
          </note>
          <note>
            Låt mig sammanfatta det helt kort: Människor i olika sociala
            positioner har tillgång till olika resurser och utsätts för olika
            hälsorisker. När en sjukdom eller skada väl uppstår har människor
            med högre sociala positioner bättre resurser att hantera detta
            än personer med sämre resurser. Därmed kommer konsekvenserna av
            ohälsa att se mycket olika ut.
          </note>
          <note>
            I dag är hälsa och ohälsa mycket ojämlikt fördelade i vårt samhälle.
            Eftersom individens och familjens relativa inkomst och förmögenhet
            har stor betydelse för hälsan räcker det inte att allmänt höja
            inkomstnivåerna eller sänka skatterna för yrkesverksamma eftersom
            vi då inte når de utsatta grupperna.
          </note>
          <note>
            Människor som drabbas av arbetslöshet eller sjukdom måste tillförsäkras
            en inkomst som gör att de inte blir ännu mer utsatta för hälsorisker
            än vad själva sjukdomen eller arbetslösheten innebär. Maskorna
            i välfärdsnätet bör tätas i stället för att vidgas. En individ
            som både är sjuk och får en låg inkomst är mer sårbar för ytterligare
            ohälsa.
          </note>
          <note>
            Den pågående samhällsutvecklingen tenderar att bli alltför individinriktad.
            Inte minst försöker kommersiella aktörer slå mynt av den utvecklingen.
            Ett samhälle där var och en är sig själv nog är farligt för hälsan
            på sikt och för solidariteten mellan människorna.
          </note>
          <note>
            Jag vill avrunda mitt anförande med Olof Palmes ord:
          </note>
          <note>
            Jag bestyrks i min övertygelse när jag i vårt eget land ser orättvisorna
            öka, arbetslösheten tillta, spekulation och fiffel gripa kring
            sig. När jag ser hur högerpolitiken i land efter land driver ut
            människor i arbetslöshet, slår sönder tryggheten men ändå inte
            löser de ekonomiska problemen. När jag ser in i den framtid de
            borgerliga tydligen har att erbjuda där löntagarna ska bli fattigare
            och de rika rikare, där den sociala tryggheten blir bräckligare
            och lyxbåtarna fler, där solidariteten blir svagare och egoismen
            starkare, där de starka kan ta för sig och de svaga får ta skeden
            i vacker hand.
          </note>
          <note>
            Jag är en demokratisk socialist. Jag är det med stolthet över
            vad denna demokratiska socialism har uträttat i vårt land, jag
            är det med glädje för jag vet att vi har viktiga arbetsuppgifter
            framför oss efter det borgerliga vanstyret. Och med tillförsikt,
            för nu vet människor vad som händer med jobben och tryggheten
            och stabiliteten när högerkrafterna har ansvaret.
          </note>
          <note>
            I detta anförande instämde Christer Engelhardt, Christin Hagberg
            och Lena Hallengren (alla S).
          </note>
          <note type="speaker">
            Anf. 148 GUNVOR G ERICSON (MP):
          </note>
          <note>
            Fru talman! Folkhälsa handlar inte bara om människors levnadsvanor
            utan främst om samhälleliga strukturer för att främja befolkningens
            hälsa.
          </note>
          <note>
            Att vi lever allt längre är positivt. Befolkningens hälsotillstånd
            är dock mycket ojämlikt, vilket också Gunnar Sandberg var inne
            på.
          </note>
          <note>
            För någon vecka sedan lyfte statsministern upp frågan om höjd
            pensionsålder, att vi skulle behöva jobba tills vi är 75 år. Den
            genomsnittliga pensionsåldern är dock ungefär 63 år. Om fler ska
            kunna arbeta ens till 65 år måste arbetsmiljön förbättras.
          </note>
          <note>
            Vad har detta med folkhälsa att göra? Jo, arbetsmiljöfrågor är
            också en del av folkhälsopolitiken. Det fjärde målområdet är hälsa
            i arbetslivet, men om det hörs ytterst lite från denna regering.
          </note>
          <note>
            När regeringen Reinfeldt tillträdde 2006 och lade fram sin första
            budgetproposition framgick att Arbetslivsinstitutet skulle läggas
            ned den 30 juni 2007. Institutet inrättades 1977 och forskade
            om arbete och hälsa. Arbete och hälsa hette också deras skriftserie.
            Forskningen handlade bland annat om arbetsmarknad, arbetsrätt,
            arbetsorganisation, belastningsskador, arbetsmiljöteknik, arbetsmedicin,
            allergi, kemiska riskfaktorer och toxikologi.
          </note>
          <note>
            Vid nedläggningen hade institutet 285 forskare anställda. De
            forskade för att förbättra arbetsförhållandena så att människor
            inte skulle komma till skada.
          </note>
          <note>
            Arbetsmiljöverket fick samtidigt minskade resurser. Reinfeldts
            regering agerade.
          </note>
          <note>
            Samtidigt försämrades a-kassan, sjukförsäkringen, trygghetssystemen
            och så vidare. Det är exempel på strukturer som påverkar människors
            hälsa.
          </note>
          <note>
            Det är mer effektivt att inrikta folkhälsoarbetet på bestämningsfaktorer
            för hälsa än på enskilda sjukdomar. Dagens hälsopanorama präglas
            i hög grad av samverkande bakomliggande faktorer. Ju tidigare
            i orsakskedjan en insats sätts in och ju fler människor som omfattas,
            desto större blir den förebyggande effekten.
          </note>
          <note>
            Att utgå från bestämningsfaktorer innebär stora fördelar när
            det gäller uppföljning av folkhälsan. Det tydliggör konsekvenser
            av politiska beslut och även avsaknad av åtgärder.
          </note>
          <note>
            Bestämningsfaktorernas utveckling är lättare att följa över tiden
            än sjukdomsutveckling, eftersom det kan ta flera decennier innan
            sjukdom eller annan ohälsa visar sig.
          </note>
          <note>
            Folkhälsopolitikens 11 målområden omfattar 42 bestämningsfaktorer.
            Dessa mäts via 36 huvudindikatorer och 47 delindikatorer. Alla
            målområden har dock inte bestämningsfaktorer.
          </note>
          <note>
            I en skrivelse till riksdagen 2006 påtalade Folkhälsoinstitutet
            att det fanns behov av att arbeta fram fler bestämningsfaktorer
            och indikatorer. Den skrivelsen lade regeringen i byrålådan. I
            stället arbetades en ny folkhälsoproposition fram 2007 där man
            inte längre tryckte på behovet av arbetet med bestämningsfaktorer.
          </note>
          <note>
            Målområdena ändrades i rubrikform, men egentligen är det samma
            inriktning. Man behöll det övergripande målet för folkhälsan.
            Man kan dela in målområdena i två kategorier. Den ena omfattar
            bestämningsfaktorer kopplade till människors livsvillkor, den
            andra omfattar bestämningsfaktorer kopplade till människors levnadsvanor
            och livsstil. Det är djupt oroväckande att regeringspartierna
            har valt att jobba med den andra kategorin i stället för att försöka
            leva upp till det övergripande målet som hela riksdagen ställde
            sig bakom 2003, det vill säga att skapa samhälleliga förutsättningar
            för en god hälsa på lika villkor för hela befolkningen.
          </note>
          <note>
            Den första punkten i det betänkande från socialutskottet som
            vi debatterar handlar om målet för folkhälsopolitiken. I den reservation
            som Socialdemokraterna har fokuserar man på en liten del, det
            olycksförebyggande arbetet, i stället för att betona strukturerna.
            Det var glädjande att höra att Gunnar Sandberg ändå pekade på
            de strukturer som påverkar folkhälsopolitiken i stället för att
            bara lyfta fram det olycksförebyggande.
          </note>
          <note>
            Det är också bra att koppla ihop klimat och folkhälsa, för det
            hänger ihop. Vi kommer att påverkas även här i Sverige när sjukdomspanoramat
            förändras, till exempel av så kallade zoonoser, det vill säga
            sjukdomar som är överförbara mellan djur och människa.
          </note>
          <note>
            Ett förebyggande folkhälsoarbete är samhällsekonomiskt lönsamt.
            Det är nog de flesta partier eniga om, även om de borgerliga partierna
            betonar individens ansvar att själv välja det som är bra i stället
            för att inse att det finns ett politiskt ansvar att underlätta
            goda val och skapa en infrastruktur för det.
          </note>
          <note>
            Miljöpartiet anser att alla människor vill och kan ta ansvar
            om de ges förutsättningar för det. Då måste man också skapa de
            förutsättningarna. Det är ett politiskt ansvar.
          </note>
          <note>
            Trots insikt hos många satsas det alldeles för lite på preventiva
            insatser och strukturer som gynnar hälsa. För att komma till rätta
            med det bör regeringen tillsätta en utredning som utvärderar de
            pilotprojekt som drivits om främjande av hälsa och samhällsekonomi.
          </note>
          <note>
            Folkhälsopolitiken bör bygga på bred kunskap. Det finns bred
            kunskap. Det finns mycket forskning som visar att jämlika samhällen
            har bättre hälsa än samhällen med stora socioekonomiska klyftor.
            Man kan också se att folkhälsa och miljö går hand i hand. Folkhälsa
            är egentligen den sociala dimensionen av ett långsiktigt hållbart
            samhälle. Om vi ska få samhället att utvecklas positivt över lång
            tid gäller det att få ett samhälle i balans ekologiskt, socialt
            och ekonomiskt. De tre perspektiven hänger ihop.
          </note>
          <note>
            Luftföroreningar kan tyckas vara en miljöfråga. Det är fler som
            dör i förtid av luftpartiklar än som dödas i trafiken. Kemikalier
            påverkar fortplantningsförmågan och kemikalier kan påverka frekvensen
            av hjärtinfarkt. Frågan om transfetter kan tyckas vara en detalj.
            Man har gjort en studie på 87 000 kvinnor i USA. Den visar en
            ökad frekvens av stroke, hjärninfarkt, på grund av transfetter.
            Kemikaliefrågor och miljöfrågor går hand i hand med folkhälsofrågan.
          </note>
          <note>
            Utskottet avstyrker samtliga motionsyrkanden och hänvisar till
            pågående arbete. Jag tvivlar på att det kommer några resultat.
            Vad är det för arbete som pågår? WHO har uppmanat samtliga nationer
            i FN att tillsätta nationella kommissioner om folkhälsa. Det har
            Sverige gjort en tummetott av. Man skulle titta på nationell nivå,
            och sedan bidde det ingenting av det uppdraget.
          </note>
          <note>
            Som tur är har Sveriges Kommuner och Landsting tillsatt en grupp
            bestående av representanter för kommuner och landsting och tjänstemän
            från SKL som ska jobba med förutsättningar för att skapa en mer
            jämlik hälsa i Sverige. Jag ser fram mot det arbetet, men jag
            tvivlar på att regeringen kommer att lägga fram förslag som bidrar
            till att vi uppnår det övergripande målet.
          </note>
          <note>
            Numera finns det inte ens en särskilt ansvarig folkhälsominister.
            Det var länge sedan jag hörde något från den minister som har
            de övergripande folkhälsofrågorna på sitt bord; ministern är inte
            heller här i dag.
          </note>
          <note>
            Många andra länder jobbar aktivt med WHO:s uppmaning att tillsätta
            nationella folkhälsokommissioner, som jag nämnde. Jag tycker att
            det är synd att Sverige har valt att inte göra det.
          </note>
          <note>
            Jag står självklart bakom samtliga reservationer. För tids vinning
            yrkar jag bifall till reservation 2 om mål för folkhälsopolitiken
            och reservation 4 om hbt-personers hälsa.
          </note>
          <note>
            Jag ser fram mot att få svar på mina frågor om vilken ambition
            regeringen har, om det finns någon ambition.
          </note>
          <note type="speaker">
            Anf. 149 MARGARETA SANDSTEDT (SD):
          </note>
          <note>
            Fru talman! Visst är det lätt att reagera på att vi i Sverige
            prioriterar trafiksäkerheten så mycket när tre gånger fler dör
            av självmord än i trafiken. Jag har ingenting emot att man prioriterar
            trafiksäkerheten, men man kan tycka att proportionerna är lite
            ojämna. Den psykiska ohälsan borde lyftas fram på samma sätt som
            trafikfarligheten, speciellt som dödssiffrorna talar sitt tydliga
            språk. Jag tror att vi skulle behöva samtala om de frågorna mycket
            mer än vad vi gör. För det krävs fortbildning, träning och resurser.
          </note>
          <note>
            För två år sedan begicks 1 442 självmord. Antalet självmord har
            minskat sedan 80-talet, men det är oförändrat eller har till och
            med ökat när det gäller den unga generationen. Ohälsan hos unga
            har ökat så mycket att det betecknas som ett av våra största folkhälsoproblem.
            Jag anser därför att det behövs handlingsberedskap. Det krävs
            mod att våga agera.
          </note>
          <note>
            Jag tror att sekulariseringen i vårt land delvis har bidragit
            till det händelseförlopp jag pratar om. Det saknas vägledning
            och riktlinjer i största allmänhet. När till och med Svenska kyrkan
            ifrågasätter sina egna trossatser och sin vägledande roll är det
            inte konstigt att många lämnas med sina tvivel om meningen med
            livet när svackor kommer. Man står inför en andlig tomhet som
            kan upplevas som outhärdlig.
          </note>
          <note>
            Många unga har genomgått stora personliga förluster och familjetrauman.
            Med det i bagaget går man in i vuxenlivet med obearbetad sorg.
            Traditionell familjestruktur, brist på normer och socialt sammanhang
            bidrar också till en sorts rotlöshet. Dessutom är det en kaotisk
            arbetsmiljö i många skolor och en deprimerad och tung arbetsmarknad.
            Det är inte konstigt att många, speciellt unga, tycker att livet
            känns tungt.
          </note>
          <note>
            Utbudet på alkohol och droger har väl aldrig varit större än
            i dag. Missbruket kryper allt längre ned i åldrarna. Det är inte
            konstigt att vi försöker mildra stress och ångest. Man kan lösa
            det på många sätt. En del använder tyvärr alkohol och narkotika.
            Det ökar ju i stället ångest, depressioner och psykoser. Det har
            framförts som en viktig orsak till att självmorden bland unga
            ökat.
          </note>
          <note>
            I utskottets svar ser jag att regeringen har gett Karolinska
            Institutet i uppdrag att genomföra en pilotstudie som ska vara
            självmordsförebyggande. Den ska riktas till de målgrupper som
            vi framför önskemål om i vår motion. Det tycker jag är mycket
            bra och glädjande att läsa.
          </note>
          <note>
            Samtidigt kan jag inte förstå varför det måste till en studie
            kring sådant som vi egentligen borde känna till. Vi vet redan
            att personliga trauman och olika typer av missbruk ökar risken
            för självmord. Jag efterlyser därför en mer pragmatisk modell
            när det gäller att stävja självmorden genom att vi omedelbart
            börjar verka för kompetenslyft i kommuner och landsting och ger
            ökade resurser.
          </note>
          <note>
            När det gäller Socialstyrelsens nationella riktlinjer för behandling
            av depression för efterlevande vid självmord kan jag ibland känna
            en viss tveksamhet om det är tillräckligt. Tittar man på SPES
            hemsida förra året framförde man där fortfarande kritik om brister
            i psykiatrin. Det handlade främst om brist på tillgänglighet.
            Jag har mycket svårt att tro att detta tillgänglighetsproblem
            är åtgärdat i dag eller kommer att åtgärdas inom en snar framtid.
          </note>
          <note>
            Vi ser att forskning kring efterlevandes situation har hamnat
            i skymundan. Samtliga efterlevande som har intervjuats i rapporten
            När det ofattbara händer uppger att de önskat ett mycket bättre
            stöd än de fått.
          </note>
          <note>
            Jag anser därför att det är viktigt att framhålla den kraftigt
            förhöjda risken för självmord bland de efterlevande.
          </note>
          <note>
            Förvisso har regeringen vidtagit en hel del åtgärder. Men samtidigt
            måste vi ständigt se till att verksamheten förbättras och inte
            stannar av.
          </note>
          <note>
            Vi sverigedemokrater anser att resurser i form av personal måste
            till för att svara upp mot behoven. Vi ville därför anslå 200
            miljoner till skolhälsovården och förbättringar av den psykosociala
            miljön i skolan. Pengarna var tänkta att gå till att anställa
            fler skolsköterskor, skolpsykologer och kuratorer 2012 med en
            successiv upptrappning till 400 miljoner mer än regeringen har
            velat anslå till 2015.
          </note>
          <note>
            Fru talman! Jag yrkar bifall till vår motion So648 punkterna
            1 och 3.
          </note>
          <note type="speaker">
            Anf. 150 EVA OLOFSSON (V):
          </note>
          <note>
            Fru talman! Jag börjar med att yrka bifall till reservation 2
            om inriktningen på folkhälsopolitiken och reservation 4 om hbt-personers
            hälsa.
          </note>
          <note>
            Fru talman! Många människor har god hälsa i Sverige. Men samtidigt
            är hälsoklyftorna i det svenska samhället mycket påtagliga enligt
            Folkhälsopolitisk rapport från 2010, och de har ökat under det
            senaste decenniet. Den ökande ojämlikheten och de ökande klyftorna
            i det svenska samhället återspeglar sig nu också på hälsans område.
          </note>
          <note>
            Kvinnor lever visserligen längre än män men har i stället en
            sämre hälsa. En viktig förklaring är att kvinnor har arbeten med
            hög psykosocial stress och belastningsskador. Äldre kvinnor befinner
            sig ofta i en isolerad social situation och har svårt att få den
            vård de behöver. Närmare var femte kvinna över 85 år har ordinerats
            antidepressiv medicin.
          </note>
          <note>
            Risken att drabbas av hjärt- och kärlsjukdom är omkring tre och
            en halv gånger högre om man är låginkomsttagare än höginkomsttagare.
            Risken att dö i sjukdomen är mer än dubbelt så hög. Skillnaderna
            beror bara delvis på livsstilsfaktorer, som för övrigt också påverkas
            av den sociala situationen. Ändå brukar inte låg inkomst nämnas
            som riskfaktor för hjärtsjukdom.
          </note>
          <note>
            Det finns mycket stora skillnader mellan olika kommuner och bostadsområden.
            I Danderyd är medellivslängden bland män nästan åtta år högre
            än i Pajala. Jämför vi bostadsområden som Rinkeby och Danderyd
            är ohälsotalen fyra gånger högre i Rinkeby än i Danderyd. Bland
            människor med funktionsnedsättning är det tio gånger så vanligt
            med nedsatt självrapporterad hälsa, ofta utan att den har ett
            direkt samband med orsakerna till funktionsnedsättningen. Det
            kan handla om dålig tandhälsa eller om dålig psykisk hälsa.
          </note>
          <note>
            Som det har sagts här tidigare har ungdomars psykiska hälsa försämrats
            mycket påtagligt sedan början av 1990-talet. Nästan en tredjedel
            av de unga kvinnorna har besvär av oro, ängslan eller nedstämdhet.
            Allt fler ungdomar medicinerar mot depression och uppmärksamhetsstörningar.
          </note>
          <note>
            Men hälsoskillnader är inget naturligt tillstånd. De handlar
            om hur vi ordnar vårt samhälle och hur delaktiga människor känner
            sig i de beslut som fattas. Hälsoskillnader går att minska, och
            befolkningens hälsa är ett av de viktigaste kriterierna på om
            vi lever i ett bra samhälle.
          </note>
          <note>
            Vi i Vänsterpartiet vill återupprätta en folkhälsopolitik med
            det övergripande målet att minska klass- och könsklyftorna i fråga
            om hälsan och där man på ett systematiskt sätt påverkar de samhällsförhållanden
            och miljöfaktorer som skapar ohälsa.
          </note>
          <note>
            En folkhälsopolitik värd namnet inriktar sig inte nästan enbart
            på frågor om individuell livsstil, utan den lyfter fram folkhälsans
            sociala bestämningsfaktorer om ekonomisk och social trygghet,
            delaktighet och inflytande, arbete och ett samhälle där alla får
            bidra utifrån sin förmåga.
          </note>
          <note>
            Den borgerliga regeringen har på ett systematiskt sätt nedrustat
            den svenska folkhälsopolitiken och, som jag sade tidigare, gjort
            hälsa till en fråga om individuell livsstil. På så sätt vältrar
            man över skulden för ohälsan på människorna själva och deras levnadsvanor.
          </note>
          <note>
            Som tidigare sades har Världshälsoorganisationen uppfordrat medlemsländerna
            att lägga fram egna program för att minska de sociala skillnaderna
            i fråga om hälsan. Också här är vi i Sverige mycket passiva i
            dag.
          </note>
          <note>
            I den motion om folkhälsa som vi i Vänsterpartiet har skrivit
            har vi lyft fram några frågor som är konkreta just på folkhälsoområdet.
            Det är rätt konstigt att vi inte har en kontinuerlig och rutinmässig
            statistik som visar socioekonomiska skillnader i hälsa så att
            vi kan följa hur de utvecklas och dra slutsatser av det. En sådan
            statistik borde självklart finnas i Sverige.
          </note>
          <note>
            Man använder också alldeles för lite hälsokonsekvensbedömningar.
            Det är en analysmetod som syftar till att vi som fattar beslut
            ska se de samlade hälsoeffekterna av ett politiskt beslut. Det
            borde man kunna göra på nationell, regional och lokal nivå. Genom
            denna metod mäter man också människors delaktighet i besluten.
          </note>
          <note>
            Jag kan inte annat än fundera på vad en hälsokonsekvensbedömning
            skulle säga om försämringarna av till exempel a-kassan.
          </note>
          <note>
            Det finns också starka samband mellan hälsa och diskriminering.
            I den folkhälsorapport som Folkhälsoinstitutet gjorde kom man
            fram till att det är färre människor som i dag känner sig diskriminerade
            och kränkta. Men bland de människor som är diskriminerade är den
            samlade ohälsan betydligt större än bland svenskarna i genomsnitt.
            Därför är det viktigt att kunskaperna ökar om sambandet mellan
            diskriminering och ohälsa. Därför har vi också lyft fram hbt-personers
            hälsa som en viktig del. Vi vet att till exempel unga hbt-personer
            oftare begår självmord, ofta mår sämre och ofta är utsatta för
            diskriminering. Dessa samband måste lyftas fram. Det måste finnas
            en medvetenhet och kunskap om detta samtidigt som vi måste motverka
            diskrimineringen.
          </note>
          <note>
            Vi har också lyft fram, som sades här tidigare, att det är viktigt
            med långsiktiga satsningar på förebyggande insatser. Det är också
            viktigt att vi tar till oss lärdomar av de satsningar som görs
            och utvärderar dem.
          </note>
          <note>
            Det krävs ett mer jämlikt och jämställt samhälle för att förbättra
            hälsan över lag och för att minska skillnader som finns i fråga
            om hälsa mellan olika grupper.
          </note>
          <note>
            Om man tittar på olika former av forskning om ojämlikhet och
            hälsa visar den att stora inkomstklyftor försämrar människors
            hälsa. I ett land som Sverige är det inte i första hand människors
            inkomstnivå som har betydelse, utan det är den ekonomiska ojämlikheten
            och dess konsekvenser som ger negativa effekter på hälsan. De
            ekonomiska klyftorna får naturligtvis störst konsekvenser för
            dem med lägre inkomster. Men även i högre inkomstgrupper finns
            ett negativt samband mellan hälsa och ekonomisk ojämlikhet.
          </note>
          <note>
            Då är jag lite grann tillbaka där vi började.
          </note>
          <note>
            Vi måste ha en folkhälsopolitik där vi tittar på vilket samhälle
            vi vill ha och där vi gör strukturella insatser. Ska vi få en
            folkhälsa hänger det mycket samman med att minska klyftor mellan
            rika och fattiga, att minska klyftor mellan kvinnor och män, att
            bekämpa diskriminering och att ha ett samhälle med delaktighet
            och trygghet.
          </note>
          <note type="speaker">
            Anf. 151 HENRIK RIPA (M):
          </note>
          <note>
            Fru talman, ledamöter! Jag yrkar bifall till socialutskottets
            förslag i betänkandet samt avslag på alla motioner på grund av
            att arbete pågår.
          </note>
          <note>
            Den här regeringen har gjort mycket för folkhälsan. Frihet är
            viktigt samtidigt som frihet kräver kunskap och möjlighet till
            rationella val.
          </note>
          <note>
            Det övergripande nationella målet för folkhälsoarbetet är att
            skapa samhälleliga förutsättningar för en god hälsa, på lika villkor
            för hela befolkningen.
          </note>
          <note>
            Många ovanor börjar när vi människor är unga, så det handlar
            om att skapa en bra start i livet för oss. Beräkningar visar att
            den påverkbara ohälsan i dagsläget kostar 120 miljarder per år,
            enligt Folkhälsoinstitutet. Ohälsan kan minskas betydligt, bland
            annat genom förutsättningar för sundare matvanor, ökad fysisk
            aktivitet samt minskat bruk av alkohol och tobak. Bara rökningen
            dödar dagligen 18 svenskar. De flesta har börjat röka före 18
            års ålder.
          </note>
          <note>
            Folkhälsopolitiken är viktig för att det ska vara lätt för människor
            att göra goda val. Men folkhälsopolitiken kan också vara skillnaden
            mellan liv och död. Föräldrastöd, självmordsförebyggande arbete,
            kost, fysisk aktivitet samt minskad användning av tobak var de
            viktigaste frågorna i folkhälsopropositionen 2008.
          </note>
          <note>
            Under 2012 ligger prioriteringarna på införandet av den nya ANDT-strategin,
            på att tillsammans med SKL jobba för en rationell och återhållsam
            förskrivning av antibiotika i sjukvården och på att ta fram öppna
            jämförelser på folkhälsoområdet för att tydliggöra hälso- och
            sjukvårdens ansvar för en bättre folkhälsa.
          </note>
          <note>
            Folkhälsan är viktig, men mycket av det folkhälsofrämjande arbetet
            kan bli bättre när det gäller både att ge effekt och att vända
            sig till målgrupper med störst behov.
          </note>
          <note>
            Regeringen jobbar för att alla folkhälsoinsatser ska bygga på
            vetenskaplig grund och på beprövad erfarenhet. Detta är ett högt
            satt mål. Bara för drygt en månad sedan fick Folkhälsoinstitutet
            i uppdrag att utreda hur man kan införa den utvärderingsmodell
            som kallas för Gradesystemet.
          </note>
          <note>
            De motioner som socialutskottet behandlar i detta betänkande
            visar att regeringen med sin folkhälsopolitik är på rätt väg.
            När det gäller folkhälsa visar den på ett engagemang för särskilt
            utsatta grupper ungdomar, hbt-personer och äldre. Detta engagemang
            delar självklart vi nya moderater.
          </note>
          <note>
            I Sverige har hälsan mätt i medellivslängd förbättrats. Jag får
            erkänna att det inte bara är Alliansens förtjänst. Det här arbetet
            har skett i många decennier. Ett stort antal hälsoproblem har
            minskat över tid.
          </note>
          <note>
            Det finns också många utmaningar i vårt samhälle.
          </note>
          <note>
            Rökningen som jag tidigare nämnt dör 18 svenskar dagligen till
            följd av rökning ökar bland unga tjejer.
          </note>
          <note>
            Fortfarande finns det tydliga skillnader i hälsa mellan olika
            grupper. Det kan handla om utsatta personer avseende socioekonomiska
            förhållanden och om personer med utländsk bakgrund, med funktionsnedsättning
            eller hbt-tillhörighet.
          </note>
          <note>
            Vi vet att andelen skador bland barn och unga är 40 procent större
            i de socioekonomiskt svaga grupperna jämfört med hur det är i
            de starka grupperna. Risken för depression och ångest är också
            dubbelt så stor.
          </note>
          <note>
            En analys av förändringarna under de senaste fem åren visar på
            ett antal framgångar i folkhälsoarbetet, framför allt på två viktiga
            områden: Allt färre röker nu dagligen, och totalkonsumtionen av
            alkohol har minskat något.
          </note>
          <note>
            Regeringen har en tydlig inriktning med nationella handlingsplaner
            och har tilldelat området ekonomiska och personella resurser.
            Man har satsat på samordningsfunktioner på nationell, regional
            och lokal nivå. Ett exempel är länsstyrelsernas samordnare av
            det alkohol- och drogförebyggande arbetet.
          </note>
          <note>
            På andra områden kunde man önska större förändringar, framför
            allt när det gäller att ge barn och unga en god start. Förutsättningarna
            för att kunna fullfölja skolan med fullständiga betyg vet vi är
            en avgörande faktor. Där hoppas vi att den nya skolreformen om
            ett antal år visar på en positiv trend.
          </note>
          <note>
            Vi vet att tryggheten för ungdomar är avgörande. När det gäller
            mobbning har Skolverket gjort en kunskapsgenomgång, och det finns
            mycket goda intentioner. Tyvärr fungerar det inte lika bra i verkligheten.
            Men nu finns det en universitetskurs för lärare i hur man motverkar
            mobbning. Den nya skollagen stärker kraven på skolhälsovård. Dessutom
            vet vi att otrygghet ofta omöjliggör lärande.
          </note>
          <note>
            I Lerum hade vi en 14-åring som, tragiskt nog, tog sitt liv.
            Detta påverkade oss alla starkt och blev en nystart i vårt antikränkningsarbete.
          </note>
          <note>
            Att invandrare och unga lågutbildade kvinnor fastnar i tobaksberoendet,
            som man vet kommer att ge dem år av ohälsa och en för tidig död,
            kan inte stoppas enbart genom upplysning. Nya skärpta lagar kommer
            även att krävas. Vi måste gå vidare med tobakskonventionen och
            bli föregångare när det gäller arbetet med att motverka rökning.
          </note>
          <note>
            Jag träffar många engagerade som jobbar med just dessa frågor
            Tobaksfakta, Visir, A Non Smoking Generation och nu senast Sjuksköterskor
            mot Tobak.
          </note>
          <note>
            I folkhälsoarbetet är det viktigt att arbeta med metoder som
            fungerar. I samarbetet med Sveriges Kommuner och Landsting har
            man enats om Metodbanken som ska vara ett verktyg för att få fram
            information om hälsofrämjande och förebyggande åtgärder och om
            hur man kan förmedla den informationen.
          </note>
          <note>
            Ett sådant exempel som jag själv har från Lerum är Livsrumsveckan.
            På ett positivt sätt försöker man lyfta fram vad som kan göras
            för att få ett hälsosammare liv detta utan pekpinnar. Årligen
            har man 22 000 besökare. Det senaste temat var barns och ungas
            psykiska hälsa. Man kan konstatera att detta arbete ger resultat
            ett arbete som sker tillsammans med föreningar och företag.
          </note>
          <note>
            Det goda exemplet måste spridas. Det är så vi förändrar.
          </note>
          <note>
            Utan hälsa blir alla andra frågor ganska oviktiga.
          </note>
          <note>
            Med detta yrkar jag, som sagt, bifall till socialutskottets förslag
            i betänkandet. För övrigt anser jag personligen att rökning bör
            förbjudas i Sverige.
          </note>
          <note type="speaker">
            Anf. 152 GUNVOR G ERICSON (MP) replik:
          </note>
          <note>
            Fru talman! Sitt anförande inledde Henrik Ripa med att tala väl
            om goda levnadsvanor och om att göra det lätt för människor att
            göra goda val. Jag delar den uppfattningen. Det är viktigt att
            se att det handlar om både livsvillkor och levnadsvanor.
          </note>
          <note>
            Men när det gäller regeringens prioritering handlar det år 2012
            om ANDT-strategin, en strategi för alkohol-, narkotika-, dopnings-
            och tobakspolitiken detta sagt för den som lyssnar på debatten
            och som inte vet vad förkortningen står för. Det här är inriktat
            på levnadsvanor.
          </note>
          <note>
            I betänkandet står det att Folkhälsoinstitutet i november 2010
            har redovisat förslag. Man har pekat på behovet av insatser, till
            exempel för personer med hbt-identitet. Institutet har lagt fram
            förslag där man säger att regeringen ska tillsätta en nationell
            samordningsgrupp för folkhälsa som ska bestå av representanter
            för myndigheter och departement.
          </note>
          <note>
            När kommer regeringen att tillsätta denna grupp, och vad kommer
            man att göra för att förbättra situationen för hbt-personer?
          </note>
          <note>
            Henrik Ripa sade också i sitt anförande att man ska vända sig
            till målgrupper där det blir mest effekt. Vilken vetenskaplig
            grund anser Henrik Ripa att det finns för selektiva insatser jämfört
            med generella insatser?
          </note>
          <note type="speaker">
            Anf. 153 HENRIK RIPA (M) replik:
          </note>
          <note>
            Fru talman! En exakt tidpunkt för när nämnda grupp kommer i gång
            är en information som jag inte har.
          </note>
          <note>
            När det gäller insatserna, om de ska vara generella eller om
            de ska vara riktade till vissa grupper, kan jag inte exakt peka
            på forskning avseende det ena eller det andra. Men min uppfattning
            är att resurser som satsas på speciellt utsatta grupper ger större
            verkan jämfört med generellt genomslag på befolkningen som helhet.
          </note>
          <note type="speaker">
            Anf. 154 GUNVOR G ERICSON (MP) replik:
          </note>
          <note>
            Fru talman! Det finns faktiskt ganska mycket forskning som visar
            att generella insatser ger större effekt än selektiva insatser.
            Bland annat kan jag nämna Chess, ett center vid Karolinska Institutet
            här i Stockholm. Det finns också internationell forskning som
            WHO plockat fram i rapporten Closing the gap in a generation .
            Där pekar man på att det totalt sett handlar om insatser som innebär
            bättre livsvillkor. Det i sin tur ger människor större möjlighet
            att göra val i praktiken, i stället för enbart individinriktade
            insatser när det gäller levnadsvanor. Den forskningen rekommenderar
            jag att regeringen tar till sig.
          </note>
          <note>
            Vi har också praktiska exempel i Sverige. Antirökkampanjer i
            skolan har inte haft så jättegod effekt om man utvärderar vad
            som har hänt. Att införa förbud mot rökning på krogen, en generell
            insats, hade effekt.
          </note>
          <note>
            Min konkreta fråga är om Moderaterna är beredda att införa en
            lag mot dold försäljning av tobak. Jag vet att Henrik Ripa personligen
            vurmar för antitobaksarbete. Å ena sidan säger regeringen att
            man vill verka för ett minskat tobaksbruk, men å andra sidan säger
            regeringen att man vill börja exportera snus. Hur hänger det ihop?
          </note>
          <note type="speaker">
            Anf. 155 HENRIK RIPA (M) replik:
          </note>
          <note>
            Herr talman! Om jag börjar med den andra delen kan jag konstatera
            att när det gäller tobaksdirektivet är vi inte helt framme med
            vilka åtgärder som kommer att vidtas varje år. Det är klart att
            min förhoppning är att man ska kunna införa dem, men jag kan inte
            i dag säga när detta blir aktuellt i Sverige. Enligt tobakskonventionen
            uppfattar jag att det är ett mål att införa det.
          </note>
          <note>
            När det gäller de generella åtgärderna vet vi att den bästa åtgärden
            för att få en god folkhälsa är fullföljda studier. Att man har
            klarat av sin skolgång är en faktor som avgör väldigt mycket hur
            ens livskvalitet och hälsa blir längre fram. Där kan jag självklart
            se kopplingen mellan en väl fungerande utbildning och ett bra
            folkhälsoarbete.
          </note>
          <note type="speaker">
            Anf. 156 GUNNAR SANDBERG (S) replik:
          </note>
          <note>
            Herr talman! Henrik Ripa och jag är överens om väldigt mycket
            inom folkhälsopolitikens område, men det finns vissa skiljelinjer.
            Arbetsmarknadspolitiken är en sådan.
          </note>
          <note>
            För att främja en bra folkhälsa är det viktigt att människor
            har ett arbete. I januari för sex år sedan var 28 000 personer
            långtidsarbetslösa. Det var oacceptabelt, tyckte regeringen. Men
            ni hade ett recept, och det var arbetslinjen, som skulle bryta
            utanförskapet.
          </note>
          <note>
            Sedan 2006 har långtidsarbetslösheten ökat med 143 procent enligt
            Arbetsförmedlingens nya siffror, och i dag är 68 000 långtidsarbetslösa.
            Det är oacceptabelt. Men regeringen är tyst. Tar du ansvar, Henrik
            Ripa?
          </note>
          <note>
            En och en halv miljon svenskar står utanför a-kassa. Färre sjuka
            får ersättning, och på två år har försörjningsstödet ökat med
            30 procent. De arbetslösa saknar ofta rätt kompetens för de nya
            jobben. Många har fel eller för låg utbildning. Samtidigt har
            komvux och arbetsmarknadsutbildningarna bantats. Av dem som utförsäkrats
            har bara en av tio fått arbete. Två tredjedelar visade sig vara
            så sjuka att de fick återvända till sjukförsäkringen. Drygt en
            av tio har helt försvunnit ur försäkringssystemet, och resten
            är tillbaka hos Arbetsförmedlingen.
          </note>
          <note>
            Om människor lär sig att om den egna ekonomin kör i diket eller
            om de blir av med jobbet och vet att de får skattelättnader om
            de får ett arbete kommer de att få ett jobb. Det fungerade inte,
            Henrik Ripa. Hårdare krav på sjuka och arbetslösa gjorde inte
            folk friska och anställda. Regeringens politik har inte minskat
            arbetslösheten och har inte minskat utanförskapet. Däremot har
            det blivit svårare att inte ha ett jobb. Det var väl inte det
            som var meningen?
          </note>
          <note type="speaker">
            Anf. 157 HENRIK RIPA (M) replik:
          </note>
          <note>
            Herr talman! Ja, om Sverige hade varit en egen planet skulle
            man självklart ha kunnat se det på det sätt som Gunnar gör. Men
            för oss som ser att det finns någonting utanför våra gränser,
            med den kris som pågår i omvärlden, där arbetslösheten skenar,
            där ekonomierna går över styr, där hela världen påverkas av det
            läge som råder, och vi kan konstatera att Sverige är ett av de
            få länder som klarar sig i denna situation blir bilden lite annorlunda.
          </note>
          <note>
            Att Sverige skulle stå helt opåverkat i den här förändringen
            är ganska orimligt. Jag är helt övertygad om att med en socialdemokratisk
            politik hade de här siffrorna varit oerhört mycket högre än vad
            de är i dag.
          </note>
          <note>
            Väljer man att inte se omvärlden och den kris som pågår runt
            omkring oss och bara jämför två årtal med varandra kan man påvisa
            vad man vill. Men vi lever med en omvärld, som sagt, och där har
            vi lyckats klara dessa frågor betydligt bättre än de flesta andra
            länder i världen.
          </note>
          <note type="speaker">
            Anf. 158 GUNNAR SANDBERG (S) replik:
          </note>
          <note>
            Herr talman! Att minska de socioekonomiska klyftorna är kanske
            det som skapar den bästa folkhälsan och minskar ojämlikheten i
            folkhälsan, där de sjuka och de arbetslösa har en svag ekonomi.
          </note>
          <note>
            Vi har fått en rapport om ekonomiskt bistånd och antalet biståndsmottagare
            som är 16 år och äldre kommun för kommun. I Västra Götaland var
            antalet uppe i 9 324 och i Jämtland 549. I din kommun, Henrik
            Ripa, Lerum, har det stigit med 185. Det är också en grupp som
            har särskilt svårt att klara sig och som säkert förväntas få en
            sämre hälsa.
          </note>
          <note>
            I går presenterade Aftonbladet att antalet arbetsplatsolyckor
            ökar. En dödas varje vecka, och minst 500 kommer att skadas allvarligt
            kommande år. Olyckorna på jobbet minskar inte längre. Varje år
            dör tusen människor av arbetsrelaterade sjukdomar.
          </note>
          <note>
            Här har vi också ett viktigt område inom arbetsmarknadspolitiken,
            och det är arbetsmiljön. Regeringen har lagt ned Arbetslivsinstitutet,
            varför vi i dag saknar verktyg till bättre arbetsmiljö och arbetsliv.
            Arbetsmiljöverkets resurser har kraftigt minskat, vilket bland
            annat har lett till betydligt färre inspektioner av farliga arbetsplatser.
          </note>
          <note>
            På vilket sätt, Henrik Ripa, främjar det folkhälsan?
          </note>
          <note type="speaker">
            Anf. 159 HENRIK RIPA (M) replik:
          </note>
          <note>
            Herr talman! Tittar man på arbetsmiljön får man säga att det
            är självklart att ansvaret ligger hos de företag, kommunala organisationer
            och landsting som har de här anställda. Det största ansvaret måste
            ju finnas där. Sedan ska vi ha tillräckligt med tillsyn för att
            se att lagar och förordningar följs. Det tycker jag är en självklarhet.
          </note>
          <note>
            När det gäller den andra frågan, om att biståndet ökar, kommer
            jag tillbaka till det som vi pratade om tidigare. Det är inte
            konstigt om försörjningsstödet ökar när vi ser en omvärld i kris
            och arbetslösheten skenar runt om i världen. Att tro att vi då
            skulle stå helt skadeslösa, även om vi har lyckats minimera effekterna
            av det hela, är inte rimligt.
          </note>
          <note type="speaker">
            Anf. 160 BARBRO WESTERHOLM (FP):
          </note>
          <note>
            Herr talman! Det vi debatterar i dag är ett motionsbetänkande,
            ett spretigt sådant, där några av alla de frågor som finns inom
            folkhälsoområdet tas upp. Det är alltså inte ett propositionsbetänkande.
            Jag väljer att ändå ta upp lite allmänna synpunkter.
          </note>
          <note>
            Jag känner inte igen beskrivningen av Sverige som nästan ett
            u-land när det gäller folkhälsoarbete. Sverige brukar lyftas fram
            som ett av de främsta länderna och får därför också ansvaret att
            i internationella sammanhang vara spindeln i nätet för att ta
            fram förslag till program som gäller folkhälsoområdet.
          </note>
          <note>
            Som exempel kan jag nämna att Sverige fick ansvar för det EU-program
            som har tagits fram när det gäller förebyggande insatser för äldre
            människor och där man kunde visa att det viktigaste var det har
            jag sagt förut här i kammaren att människor känner att de behövs.
            Sedan kom det här med skador, tobak, alkohol och läkemedelsanvändning.
          </note>
          <note>
            Man ser också med stort intresse på det projekt som pågår i Malmö
            där de har tagit fasta på de sociala olikheterna i hälsa för att
            se om det går att hitta metoder för att komma åt dem och se på
            deras orsaker. Där vet vi en hel del, och det är att kort utbildning
            betyder mycket för hur man kommer att framleva sitt liv och hur
            gammal man blir. Det är avsevärda skillnader i medellivslängd
            både inom ett land och mellan länder. I Sverige kan det skilja
            sex år mellan olika delar av landet, och inom Europaregionen i
            sin helhet skiljer det 20 år.
          </note>
          <note>
            Det pågår en studie ledd av sir Michael Marmot där man djupdyker
            i vad som ligger bakom skillnaderna, som man vet ganska mycket
            om, men framför allt hur man kan angripa dem. Det visar sig att
            det är ganska olika tillvägagångssätt som man måste använda.
          </note>
          <note>
            Det blir väldigt tydligt i dessa sammanhang att ansvaret för
            att ge bra förutsättningar för en god hälsa ligger på olika nivåer.
          </note>
          <note>
            I Sverige har staten ett tydligt ansvar genom sina myndigheter.
            Vi har Folkhälsoinstitutet, Socialstyrelsen och Smittskyddsinstitutet
            jag ska inte räkna upp alla som ger underlag som sedan kommuner
            och landsting men också det civila samhället och den ideella sektorn
            använder.
          </note>
          <note>
            Det är ju inte alltid som samhället som sådant är den bästa sändaren.
            De ideella organisationerna kan vara mycket bättre på att sända
            ut ett verkningsfullt budskap.
          </note>
          <note>
            Som företrädare för Socialstyrelsen grubblade jag på de sex till
            åtta brödskivorna. Vi var helt fel sändare av att svenska folket
            skulle äta sex till åtta brödskivor om dagen. Konsumentverket
            däremot, som var med i samma veva, var mycket bättre, för de var
            konsumenternas företrädare, medan Socialstyrelsen var överheten.
          </note>
          <note>
            För att gå över till den civila sektorn och forskarvärlden: Vi
            i Socialstyrelsen tänkte gå ut med att svenska folket som ett
            nyårslöfte skulle sluta röka på nyårsdagen. Men så slog det oss:
            Vi är inte rätt sändare. Cancerfonden gick ut i stället. Det var
            rätt sändare, för det blev så tydligt: rökning och cancer.
          </note>
          <note>
            Det är på det sättet vi i Sverige arbetar. Vi har kunskapsunderlag
            och letar fram vem som är rätt sändare för att den enskilda människan
            ska känna sig motiverad att ändra sina vanor av olika slag. Man
            är också olika mottaglig i olika delar av livet. Ungdomar, rökning
            och cancer: Cancer kommer så långt bort det får jag fundera på
            sedan. Äldre människor är däremot väldigt medvetna om att det
            aldrig är för sent att sluta röka. Kunskapsunderlag ska sändas
            på lite olika sätt.
          </note>
          <note>
            Jag hade förberett att kommentera de olika reservationer och
            motioner som finns i betänkandet. Men den tidigare debatten har
            egentligen inte handlat om dem utan varit mer allmän, så jag tackar
            nu för ordet.
          </note>
          <note type="speaker">
            Anf. 161 GUNVOR G ERICSON (MP) replik:
          </note>
          <note>
            Herr talman! Ja, Barbro Westerholm, Sverige har haft gott anseende
            när det gäller folkhälsopolitiken, precis som vi har haft gott
            anseende när det gäller miljöområdet. Effekten hänger i ganska
            länge efter de insatser som man har gjort.
          </note>
          <note>
            Vi var tidigt ute och jobbade aktivt sedan FN hade tagit beslut
            om att man skulle jobba med folkhälsopolitiken. Det gjorde Sverige.
            Vi var tidigt ute och beslutade om en lagstiftning 2003.
          </note>
          <note>
            Men i dag hörs det inte lika mycket på den internationella nivån
            om det som Sverige som stat gör. Det finns många intressanta initiativ
            och saker som sker runt i landet.
          </note>
          <note>
            Barbro Westerholm nämnde Malmö hållbarhetskommission, som arbetar
            på ett väldigt bra sätt. Där har man tagit till sig forskare och
            personer från civilsamhället för att se vad man kan göra i Malmö
            kommun. Det kommer från ett politiskt initiativ från majoriteten
            i Malmö, där Socialdemokraterna tillsammans med Miljöpartiet och
            Vänsterpartiet har tillsatt den kommissionen, just för att man
            ska jobba strategiskt med folkhälsoarbetet.
          </note>
          <note>
            Men i Sverige, till exempel till skillnad mot Danmark, finns
            det inget lagstadgat ansvar för folkhälsoarbete för kommunerna.
            Vi har inte det i Sverige. Det har föreslagits av bland annat
            Miljöpartiet i denna kammare, och det finns med i det här betänkandet,
            men det är lagt för förenklad behandling i dag.
          </note>
          <note>
            Är Barbro Westerholm beredd att arbeta för en lagstiftning när
            det gäller kommunalt ansvar?
          </note>
          <note type="speaker">
            Anf. 162 BARBRO WESTERHOLM (FP) replik:
          </note>
          <note>
            Herr talman! Det finns redan i hälso- och sjukvårdslagen sedan
            1982. Det handlar om att använda den möjligheten.
          </note>
          <note>
            Allt står inte i tidningarna. Det pågår mycket arbete som inte
            syns där. Jag har inte alls den bild som du har när det gäller
            det internationella engagemanget. Jag sitter i Marmotkommissionen
            och ser vad som händer.
          </note>
          <note>
            Det har talats om en kommission, som en del tror är lösningen
            på problemet. Vi har haft en sådan kommission. Den leddes först
            av dåvarande statsministern Ingvar Carlsson. Sedan togs den över
            av Kjell-Olof Feldt, eftersom statsministern inte hade tid. Sedan
            sjönk nivån på dem som hade ansvaret, och till slut upplöstes
            det hela. Det var inte rätt sätt att arbeta på.
          </note>
          <note>
            Jag tror mycket mer på att de myndigheter som vi har delegerat
            ansvaret till ska ha en bra samverkansform. Där pågår det en utredning
            ledd av Stefan Carlsson, och den kommer den 15 maj, om jag minns
            rätt, med ett förslag på hur myndigheterna inom det sociala området
            och därmed också folkhälsoområdet kan samordna sina resurser på
            ett bättre sätt.
          </note>
          <note>
            Det kommer naturligtvis att ha ringar-på-vattnet-effekt ute i
            kommuner och landsting, för det handlar ju om att samverka med
            andra sektorer än hälso- och sjukvården.
          </note>
          <note type="speaker">
            Anf. 163 GUNVOR G ERICSON (MP) replik:
          </note>
          <note>
            Herr talman! Hälso- och sjukvårdslagen har vi haft sedan 1982.
            Jag har själv jobbat inom hälso- och sjukvården. Ordet hälsa,
            som man petade in 1982, har tyvärr inte haft någon större betydelse
            i praktiken förrän en bra bit in på 90-talet.
          </note>
          <note>
            Det jag pratade om handlar om det kommunala ansvaret för det
            breda folkhälsoarbetet. Det är inte något lagstadgat ansvar. Hälso-
            och sjukvårdslagen reglerar det som handlar om målområde 6, det
            vill säga hälso- och sjukvårdens ansvar.
          </note>
          <note>
            Kommunen har ett mycket viktigt ansvar för att se till att samla
            olika grupper, det civila samhället, som Barbro Westerholm pratade
            väl om, för att tillsammans jobba strategiskt med folkhälsofrågorna.
            I Danmark har man gjort en sådan lagstiftning, men i Sverige har
            vi inte det.
          </note>
          <note>
            Den politikerkommission som Barbro Westerholm gjorde en historiebeskrivning
            av är något helt annat än de expertkommissioner som nu jobbar.
            Marmotkommissionen, när det gäller WHO:s rapport, hade en representant
            från Sverige i Denny Vågerö, som arbetar vid Chess. I Malmö har
            man också samlat flera experter för att skanna av vilka olika
            insatser man kan göra för att komma åt den ojämlika hälsan.
          </note>
          <note>
            Det är klart att man gärna vill lyfta fram några enskilda exempel.
            Det görs mycket bra på lokal nivå men inte på central nivå och
            inte på statens nivå, vilket var det jag ville påpeka.
          </note>
          <note>
            Slutligen vill jag fråga: Var det inte brödbranschen som startade
            den där kampanjen en gång i tiden och egentligen inte alls Socialstyrelsen?
          </note>
          <note type="speaker">
            Anf. 164 BARBRO WESTERHOLM (FP) replik:
          </note>
          <note>
            Herr talman! Det var Socialstyrelsen, Brödinstitutet och Konsumentverket
            tillsammans. Men ingen människa kommer ihåg de båda andra, för
            man upplevde just överheten i Socialstyrelsen. Dessutom var affischerna
            på höga ARE-bolagspelare, så satt man i en bil kände man sig faktiskt
            också nedtryckt av budskapet. Men det var lärorikt.
          </note>
          <note>
            Jag tycker inte att vi ska lagstifta om allt. Det finns redan
            nu kunskap och förutsättningar som gör att man kan arbeta vidare
            på de olika nivåerna.
          </note>
          <note>
            Det jag dock efterlyser är mer av hälsoekonomiska studier, för
            dem som har hand om skattepåsarna i kommuner och landsting, och
            det gäller även den statliga nivån och säkert också ideella organisationer.
            De mänskliga vinsterna borde vara självklara. Men när det kommer
            till pengarna är frågan: Vad får vi ut? Hur ska vi prioritera
            gentemot andra insatser? Där behövs hälsoekonomisk forskning.
          </note>
          <note>
            Vi vet att rökningen nu kostar 30 miljarder per år i Sverige.
            Den viktigaste insatsen skulle vara jag håller med Ripa här om
            vi fick alla människor i Europa, inklusive Sverige, att sluta
            röka. Wow, vad bra det skulle bli när det gäller hälsan!
          </note>
          <note type="speaker">
            Anf. 165 ROLAND UTBULT (KD):
          </note>
          <note>
            Herr talman! Det övergripande nationella målet för folkhälsoarbetet
            är att skapa förutsättningar för en god hälsa på lika villkor
            för hela befolkningen. En god folkhälsa är avgörande för hur vi
            ska klara den framtida hälso- och sjukvården.
          </note>
          <note>
            Folkhälsoarbetet måste bedrivas inom många politikområden och
            på alla nivåer, vilket tydligt framgår av de elva målområden som
            utvecklats inom det nationella målet för folkhälsoarbetet. Bland
            målområdena finns Barns och ungas uppväxtvillkor och, som ett
            av målen, Tobak, alkohol, narkotika, dopning och spel.
          </note>
          <note>
            Det sker mycket inom folkhälsoarbetet. Hälso- och sjukvården
            och socialtjänsten är två särskilt viktiga aktörer för en god
            folkhälsa, och Socialstyrelsen har i uppdrag att redovisa den
            långsiktiga utvecklingen av folkhälsan ur ett befolkningsperspektiv.
          </note>
          <note>
            Det är oerhört viktigt att barn och unga redan under uppväxten
            får lära sig betydelsen av kost och motion och de skadeverkningar
            som bruk av alkohol, narkotika, dopning och även tobak kan ge.
            För mig handlar det här inte bara om kristdemokratisk politik.
            Det handlar om hela svenska folkets mående.
          </note>
          <note>
            Herr talman! Lika viktigt inom folkhälsoområdet är insatserna
            mot antibiotikaresistens och mot vårdrelaterade sjukdomar. Engelsmannen
            Alexander Fleming som upptäckte penicillinet och fick Nobelpriset
            1945 varnade redan då för att bakterierna kunde bli resistenta.
            Även om Sverige har en relativt kontrollerad förskrivning av antibiotika
            går det att minska användningen. Den prestationsbaserade patientsäkerhetssatsning
            som innebär att landstingen har som mål att minska förskrivningen
            av antibiotika med 30 procent per år under åren 20122014 är ett
            sätt som kommer att ge goda resultat. Ändå vet vi att kommande
            generationer kommer att drabbas. Men vi vet också att om människor
            mår bättre kommer medicineringen och ohälsotalet att minska.
          </note>
          <note>
            De frivilliga ungdomsmottagningarna har en mycket viktig funktion
            när det gäller att främja hälsa och förebygga ohälsa relaterad
            till sexualitet och samliv. Vi kristdemokrater vill se fler ungdomsmottagningar,
            minst en i varje kommun. Den ungdomsmottagning som finns på nätet,
            umo.se, är ett bra stöd för både killar och tjejer eftersom det
            kan vara långa avstånd till närmaste mottagning, och kanske vågar
            man i början inte ställa sina frågor till en vuxen. Men umo.se
            ersätter givetvis inte ungdomsmottagningarna. Skolhälsovården
            är också en viktig aktör när det gäller tidiga insatser eftersom
            man möter alla skolelever.
          </note>
          <note>
            Herr talman! När det gäller folkhälsan kan jag inte gå förbi
            alkoholens skadeverkningar. Då tänker jag framför allt på barnen
            och deras uppväxtvillkor. Enligt Folkhälsoinstitutet växer vart
            femte barn upp med föräldrar som dricker för mycket. Det handlar
            om 400 000 barn i vårt land. Det är vart femte barn i Sverige,
            alltså uppskattningsvis lyssna! tre barn i varje klass.
          </note>
          <note>
            Vi har i Sverige ca 300 000 alkoholmissbrukare. Runt varje missbrukare
            räknar vi med att det finns fem anhöriga som drabbas på olika
            sätt. Så många som 1,5 miljoner människor i Sverige far alltså
            illa på grund av alkoholen.
          </note>
          <note>
            En tredjedel av alla trafikdödade är alkoholpåverkade, och hälften
            av alla drunknade. 99 av 100 grova ungdomsbrott är alkoholrelaterade.
            Åtta av tio våldsbrott i samhället utgörs av så kallat alkovåld.
          </note>
          <note>
            I var fjärde sjukhussäng ligger en patient med alkoholrelaterade
            sjukdomar. En femtedel av alla som söker akutvård är alkoholpåverkade
            och så vidare. Sedan har vi överdödligheten och de sociala konsekvenserna
            med ödelagda äktenskap och vänskapsband och förstörda uppväxtförhållanden
            för barn.
          </note>
          <note>
            Samtidigt är det positivt att Systembolaget i Sverige har tagit
            in folkhälsan som en viktig del i sin policy. Vi kristdemokrater
            värnar om Systembolagets monopol bland annat för att det är en
            viktig informationskälla till svenska folket om alkoholens skadeverkningar.
          </note>
          <note>
            Herr talman! Till sist: Anhöriga är lika drabbade som de som
            dricker. Så här berättar en ung person på en offentlig sajt på
            internet:
          </note>
          <note>
            Jag är en tonårstjej som har en pappa som är alkoholist och det
            har han varit hela mitt liv och länge före det. Han är även maniskdeppressiv,
            har ångest och sociala problem. Detta blandat med hans alkoholmissbruk
            gör att han inte har det så lätt med sig själv vilket drabbar
            hela familjen. Jag tycker verkligen jätte synd om min pappa, vet
            att han har det riktigt svårt och jag älskar honom även om det
            väldigt ofta känns som jag hatar honom.
          </note>
          <note>
            Pappas problem har även gett mig problem. Jag har bl.a. åmgest
            och mycket dåligt själförtroende, tänker hela tiden på att min
            familj skall må bra. vilket gör att jag har jätte svårt att ha
            kul själv. Jag vet att jag har jätte kul tillsammans med mina
            kompisar, men ändå är det något i mig som ofta säger att jag borde
            stanna hemma och umgås med min familj och se till att det har
            det bra. och att ta hem kompisar till mig finns inte ens i min
            värld, eftersom jag inte vill att de skall se min pappa full!
            ()
          </note>
          <note>
            är det någon som känner igen sig? svara gärna, jag känner mig
            ensamast i världen!
          </note>
          <note>
            Så upplever en av 400 000 barn det i vårt land i dag 2012. Det
            är långt ifrån läkaren Galenos definition på hälsa som han myntade
            på 200-talet e. Kr.: Hälsa är ett tillstånd i vilket vi varken
            lider ont eller är förhindrade från det dagliga livets funktioner.
          </note>
          <note>
            Jag yrkar bifall till utskottets förslag i betänkande SoU12.
          </note>
          <note type="speaker">
            Anf. 166 MARGARETA SANDSTEDT (SD):
          </note>
          <note>
            Herr talman! Jag vill bara göra ett förtydligande i förhållande
            till mitt senaste anförande. Jag yrkade bifall till motion 648.
            Jag menar naturligtvis reservation 9. Jag ville bara korrigera
            detta.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2011/12:222 om Nationellt kompetenscentrum
            Anhöriga
          </note>
          <note type="speaker">
            Anf. 167 Statsrådet MARIA LARSSON (KD):
          </note>
          <note>
            Herr talman! Lena Hallengren har frågat mig om jag har för avsikt
            att göra Nationellt kompetenscentrum Anhöriga, NkA, till permanent
            verksamhet, vilka förutsättningar jag ser att Kalmar län har för
            att få behålla NkA som permanent verksamhet i Kalmar och hur min
            tidsplan ser i ut i detta ärende.
          </note>
          <note>
            Inom äldreområdet finns sedan 2008 två nationella kompetenscentrum,
            Svenskt Demenscentrum och Nationellt kompetenscentrum Anhöriga,
            NkA. Regeringen avsätter 10 miljoner kronor per år till de båda
            kompetenscentrumen. Deras uppdrag är bland annat att samla in,
            strukturera och sprida kunskap om vård och omsorg om äldre personer.
          </note>
          <note>
            Det innebär till exempel att kartlägga erfarenheter från hela
            landet, att ta del av och sammanställa utvärderingar och forskningsresultat
            samt att sprida goda exempel. Kompetenscentrumen ska också verka
            för att påskynda kunskapsutveckling mot en mer tillämpad och praktisk
            inriktning och fungera som en länk mellan forskning, praktik och
            beslutsfattare. Målgruppen för insatserna är såväl arbetsledare
            och andra anställda som beslutsfattare, äldre personer och anhöriga.
          </note>
          <note>
            I början av år 2011 gav regeringen Socialstyrelsen i uppdrag
            att svara för en utvärdering av kompetenscentrumens etablering
            och verksamhet.
          </note>
          <note>
            Den utvärdering som Socialstyrelsen lämnade till regeringen i
            december 2011 visar bland annat att NkA har lyckats väl när det
            gäller att sprida och synliggöra sin verksamhet. Närmare 800 anhöriga,
            politiker, tjänstemän och anhörigsamordnare har deltagit i 66
            lärande nätverk runt om i landet.
          </note>
          <note>
            Några exempel på specifika framgångsfaktorer är att organiseringen
            av NkA är spridd över landet. Det gör det möjligt att fånga upp
            kompetens och att sprida resultat. Man har ett evidensbaserat
            arbets- och förhållningssätt i produktionen av kunskap, och de
            anhöriga uppfattas och ges en roll som aktiva i denna produktion.
          </note>
          <note>
            Utvärderingen lyfter även fram specifika frågor som NkA bör utveckla,
            som exempelvis att arbeta mer gentemot landstingen, lyfta frågan
            till central politisk nivå för att öka medvetenheten och bidra
            till ett anhörigvänligt arbetsliv och en anhörigvänlig vård och
            omsorg som helhet samt att vidga arbetet mot andra anhöriggrupper
            än äldre.
          </note>
          <note>
            Jag vill i detta sammanhang understryka att jag är glad för resultatet
            av utvärderingen. Den visar på att de båda kompetenscentrumen
            i stort har lyckats med uppdraget. Det har varit nödvändigt att
            ta del av den utvärdering som nu finns, och den fortsatta finansieringen
            kommer att behandlas i sedvanlig ordning. NkA består av många
            samarbetspartner, och den geografiska placeringen är en fråga
            som ankommer på samarbetsparterna att lösa.
          </note>
          <note type="speaker">
            Anf. 168 LENA HALLENGREN (S):
          </note>
          <note>
            Herr talman! Tack, Maria Larsson, för svaret! Anledningen till
            att jag engagerar mig särskilt i frågan är kanske inte huvudsakligen
            mitt uppdrag som vice ordförande i socialutskottet utan snarare
            att jag är riksdagsledamot från Kalmar län, vilket också kommer
            att prägla våra diskussioner, hoppas jag. Den interpellation jag
            har ställt handlar ju ganska mycket om själva lokaliseringsfrågan.
          </note>
          <note>
            Låt mig först säga någonting om Socialstyrelsen som ger ett utmärkt
            betyg till Nationellt kompetenscentrum Anhöriga. I den färska
            utvärderingen ger man högsta betyg till det arbete som har bedrivits
            under drygt tre år. Och man föreslår att verksamheten ska bli
            permanent.
          </note>
          <note>
            Utvärderingen har genomförts av Linköpings universitet tillsammans
            med Apels FoU-enhet. De pekar på att aktiviteten har varit hög,
            att man på relativt kort tid nått ut med sin information till
            ett stort antal organisationer, myndigheter och enskilda personer.
            Den framtagna kunskapen har också varit av god kvalitet, vilket
            har bidragit till att ge verksamheten hög legitimitet. Slutsatsen
            är att Nationellt kompetenscentrum Anhöriga har utvecklats i linje
            med det regeringsuppdrag man fick för tre år sedan och att det
            därför finns goda skäl att permanenta verksamheten. Det är också
            den rekommendation som skickas till Socialdepartementet.
          </note>
          <note>
            Jag saknar fortfarande något mer definitivt besked om huruvida
            den ska permanentas eller inte. Det har ändå gjorts en utvärdering.
            Frågan är vilka ytterligare underlag som krävs för att man faktiskt
            ska sätta ned foten och bestämma sig för att det är en viktig
            verksamhet som borde permanentas.
          </note>
          <note>
            Sakfrågan i sig är, som sagt, väldigt angelägen. Och de verkar
            lyckas med sitt arbete. I Socialstyrelsens utvärdering skrivs
            det också om betydelsen av att man vidgar arbetet till andra anhöriggrupper
            än äldre, såsom anhöriga till barn och ungdomar med funktionsnedsättning,
            barn som är anhöriga, anhöriga till personer med psykisk ohälsa
            med flera. Man ska vara en resurs även när det gäller detta.
          </note>
          <note>
            En sådan utvidgning av centrumets ansvarsområden utökar också
            själva centrumets arbetsuppgifter. Det skulle generera fler arbetsuppgifter,
            som jag ser det.
          </note>
          <note>
            Anledningen till att jag ställer frågan är att Kalmar län är
            ett av de län som har den allra lägsta andelen statliga arbetstillfällen.
            Det är inte irrelevant på något sätt. Det saknas huvudkontor för
            någon statlig myndighet i Kalmar län. Att det finns arbetstillfällen
            som handlar om akademiska jobb är viktigt även för Kalmar län.
            Nu har vi ett universitet på plats. Men arbetstillfällen är naturligtvis
            viktiga för att man ska stanna kvar efter sina universitetsstudier.
          </note>
          <note>
            Det förs en diskussion till och från om huruvida man kan flytta
            myndigheter eller om man ska lokalisera någon ny myndighet. Det
            är mycket enklare att lokalisera någonting som inte redan finns,
            någonting som ska lokaliseras, än att flytta någonting. Det vet
            vi allihop. Då tycker jag att det här är ett gyllene tillfälle
            att faktiskt passa på.
          </note>
          <note>
            Det är en verksamhet i Kalmar län. Nu ska man samordna med andra
            delar, men det är ju inte ovanligt att man ser ett centrum som
            en möjlighet att samla en kritisk massa och också åstadkomma en
            god utveckling. Ska man permanenta verksamheten och förhoppningsvis
            också utöka den skulle det vara en fantastisk möjlighet för Kalmar
            län att få härbärgera en verksamhet som jag tror är viktig också
            för framtiden.
          </note>
          <note>
            Jag hade en interpellationsdebatt med Mats Odell någon gång under
            2006 eller 2007 och diskuterade då möjligheten till statliga jobb.
            Det var en ganska lång interpellationsdebatt som jag inte har
            tid att upprepa här, men den avslutades i alla fall med att dåvarande
            statsrådet Mats Odell sade: Vi ska tänka på att de delar av landet
            som har låg andel av statlig verksamhet ska stå högt upp på listan
            när det nästa gång är aktuellt att flytta ut statliga jobb till
            olika delar av landet. Där tror jag att Kalmar län har goda förutsättningar
            att komma upp.
          </note>
          <note>
            Då känner jag att tillfället missas varje gång. Inte ens när
            vi sitter med en verksamhet med goda resultat som borde permanentas
            enligt Socialstyrelsens utvärderingar kan regeringen säga: Ja,
            det gör vi, och Kalmar har goda chanser.
          </note>
          <note type="speaker">
            Anf. 169 Statsrådet MARIA LARSSON (KD):
          </note>
          <note>
            Herr talman! Jag är glad över att Lena Hallengren uppskattar
            den här verksamheten, som jag har varit angelägen om att starta.
            Anhörigas insatser är nämligen betydelsefulla och förtjänar att
            uppmärksammas. Och kunskapen om vad det innebär att vara anhörigvårdare
            behöver spridas över landet.
          </note>
          <note>
            Det var anledningen till att vi gav ett uppdrag med en utlysning.
            Alla fick komma in och ansöka om att etablera det här centrumet.
          </note>
          <note>
            Det var då en första omgång på några år som vi naturligtvis ville
            utvärdera. Det betyder att utvärderingen har varit central för
            hur vi ska gå vidare. Men vi såg ett behov av att både samla kunskapen
            och sprida den. Det är anledningen till etableringen.
          </note>
          <note>
            Jag blev oerhört glad låt mig säga det när jag läste Socialstyrelsens
            utvärdering. Det är sällan man läser så positiva utvärderingar
            som den av kompetenscentrum för anhöriga och den av Svenskt Demenscentrum.
            Bägge får ett väldigt gott betyg för att de snabbt har kommit
            upp på banan och etablerat en verksamhet som verkligen bygger
            nätverk för kunskapsspridning och också fungerar väldigt väl när
            det gäller att samla in den relevanta kunskapen. Det är självklart
            en bra grund för hur arbetet ska gå vidare.
          </note>
          <note>
            Lena Hallengren som själv har varit statsråd vet naturligtvis
            hur formerna ser ut och att det är i samband med budgetprocesser
            som man beslutar om en fortsättning.
          </note>
          <note>
            Det var viktigt att göra utvärderingen, att få den på bordet
            och veta att det här är en verksamhet som har varit lyckad. Jag
            kan väl ändå säga att det gavs en fingervisning när vi fattade
            ett beslut den 29 november 2011. Vi gjorde faktiskt precis det
            som Lena Hallengren efterfrågade, nämligen utvidgade uppdraget.
            Det är ett samarbete med Socialstyrelsen och Linnéuniversitetet.
            Man ska ha ett samarbete när det gäller ett nationellt utvecklingsarbete
            för stöd till barn i familjer med exempelvis missbruk, alltså
            barn som anhöriga.
          </note>
          <note>
            Det här är ett utvecklingsarbete som ska pågå under perioden
            20112014. Det ska också finnas en bas för kunskapsproduktion och
            kunskapsspridning. Linnéuniversitetet genomför det här uppdraget
            i samarbete med NkA. Det betyder att NkA faktiskt har fått ett
            utvidgat uppdrag att arbeta med mer än bara anhöriga till äldre,
            som ju det första uppdraget gällde.
          </note>
          <note>
            Låt mig också säga att jag har stor förståelse för viljan att
            se till att det finns etableringar i Kalmar län. Jag har själv
            mitt barndomshem i Kalmar län. Jag har en sommarstuga där nere.
            Det är ett fantastiskt län. Jag är den första att hålla med om
            det. Men vi måste ta saker och ting i rätt ordning.
          </note>
          <note>
            När det gäller den här typen av nätverk har etableringen egentligen
            skett i hela landet, men basen finns i Kalmar län. Det viktiga
            med de här kunskapsspridande organisationerna är att de verkligen
            fungerar organiskt och att det finns tillgång till dem i hela
            landet. Det har man lyckats med. Men basen ligger i Kalmar. Det
            är naturligtvis en fråga för partnerskapet, i händelse av en förlängning,
            var man vill förlägga verksamheten.
          </note>
          <note>
            Utvärderingen är som sagt fantastiskt bra. Det ger naturligtvis
            stora förhoppningar att det här ska kunna vara en verksamhet som
            fungerar väl också i framtiden, förutsatt att vi hittar budgetresurser
            för den.
          </note>
          <note type="speaker">
            Anf. 170 LENA HALLENGREN (S):
          </note>
          <note>
            Herr talman! Jag känner väl till att var en statlig verksamhet
            lokaliseras kan antingen avgöras av olika myndigheter, som ofta
            ser skäl till att vara så nära alla andra myndigheter som möjligt
            det är ju inte aktuellt i det här fallet, eftersom den inte är
            lokaliserad i Stockholm men jag är ganska övertygad om att även
            statsrådets engagemang i frågan när det gäller lokalisering spelar
            roll. Det skulle förvåna mig mycket annars.
          </note>
          <note>
            Om man utökar verksamheten och om man permanentar verksamheten
            skapar det trygghet i organisationen. Jag tycker faktiskt att
            det också är en gest mot ett län som har en väldigt låg andel
            statliga jobb. Jag tycker att det inte ska förringas. Om man kommer
            från Stockholm eller bor i andra delar av Sverige med både många
            statliga myndigheter och många statliga jobb kanske den här frågan
            låter lite märklig och kanske lite futtig, om jag ska uttrycka
            mig så, men för ett län som har lite drygt 2,5 procents statliga
            jobb, en bra bit under snittet, spelar det roll. Det spelar roll
            om statsrådet har ambitionen att permanenta verksamheten eller
            inte.
          </note>
          <note>
            Statsrådet säger att det är en fråga om budgetmedel. Är då beskedet
            att i samband med nästa budget ska beslut fattas om en permanentning,
            eller hur ska jag tolka det svaret?
          </note>
          <note>
            Jag har en annan fråga, som anknyter till forskningen. Vi väntar
            ju också på en forskningsproposition. Ett annat område som beskrivs
            i Socialstyrelsens utvärdering är just frågan om forskning och
            utveckling inom anhörigområdet som är relativt återhållsam, som
            de skriver. De skriver fortsättningsvis: Om forskning sker är
            den oftast teoretiskt inriktad. Nationellt kompetenscentrum Anhöriga
            vill försöka åstadkomma mer praktisk tillämpad forskning och att
            det skapas mer forskning inom området. Utvecklingen ska ske på
            ett mer systematiskt sätt och med vetenskapliga metoder. Det är
            av vikt att nå ut till forskare men också till den/dem som har
            forskningsanslag och kan bevilja medel.
          </note>
          <note>
            Jag vill mest litet nyfiket ställa frågan om det här är någonting
            som statsrådet spelar in i forskningspropositionen. Äldreomsorgsfrågor
            över huvud taget och forskning på äldre är väl inte det som riktigt
            är prioriterat när man tittar på hur forskningsmedel används.
            Vi har ju tillfälle i forskningspropositionen att möjligen gemensamt
            kunna driva och peka på detta. Det är en fråga.
          </note>
          <note>
            De andra frågorna var alltså: Kan vi förvänta oss att i samband
            med budgeten få ett besked om verksamheten ska permanentas eller
            inte? Avser statsrådet att engagera sig i frågan om lokalisering?
          </note>
          <note type="speaker">
            Anf. 171 Statsrådet MARIA LARSSON (KD):
          </note>
          <note>
            Herr talman! Mitt engagemang för anhörigfrågor tror jag har varit
            synligt och tydligt, inte minst genom att vi har etablerat det
            här centrumet. Sedan 2008 finns det på plats.
          </note>
          <note>
            Jag tror ändå att det är viktigt att säga att när man etablerar
            en ny verksamhet och har ett ansökningsförfarande är det betydelsefullt
            att titta på var det finns ett embryo till att kunna hantera den
            här verksamheten och ha en god kompetens. Nu har vi fått en utvärdering
            som säger att man har lyckats väldigt väl i Kalmar. Det finns
            från min sida självklart ingen ambition att flytta en verksamhet
            som är väl fungerande. Det jag säger är att det naturligtvis ibland
            är så att det inom ett partnerskap eller ett nätverk, som det
            här är, kan uppstå andra förhållanden som gör att verksamheten
            själv kan fundera på annan lokalisering. Det finns inga sådana
            ambitioner från min sida.
          </note>
          <note>
            Sedan är det så att man i samband med budgeten beslutar om vad
            man ska använda statsbudgeten till nästkommande år. Det är ingen
            nyhet. Det har Lena Hallengren varit med om ganska många gånger.
            Därför ska jag be att få återkomma.
          </note>
          <note>
            Inriktningen när vi startade verksamheten var att vi såg att
            det fanns ett behov av det här. När vi i november 2011 gav ett
            utvidgat uppdrag innebar det att vi fortfarande såg att behovet
            kvarstod. Sedan är ingenting klart förrän det är klart. Vi får
            återkomma med närmare besked när vi har haft en budgetgenomgång
            och budgetförhandlingar.
          </note>
          <note>
            Låt mig när det gäller forskningspropositionen som jag av förståeliga
            skäl inte har något svar på exakt vad den kommer att innehålla
            säga att behovet av forskning inom hela det sociala området naturligtvis
            är stort, inte minst av den praktiknära och verksamhetsnära forskningen.
            Vi har sett det här väldigt tydligt. Det är också anledningen
            till att vi har krokat arm med Sveriges Kommuner och Landsting
            när det gäller området evidensbaserad praktik inom socialtjänsten.
            Det är en gemensam överenskommelse som vi har haft under flera
            år, utvidgad efter hand, och som jag ser som väldigt betydelsefull
            just för att föra ned också forskningen och forskningens resultat
            till den praktiska vårdvardagen, anhörigvården och så vidare.
          </note>
          <note>
            Här finns en tydlig ambition uttalad att den kunskap som finns
            tillgänglig på respektive forskningsfält verkligen ska ned i myllan
            och kunna spridas. Kunskapscentrumen har en del i kunskapsspridningen,
            men det här är också ett bra sätt att sprida kunskap vidare. Det
            fortlöper väldigt väl. Vi har ett antal konferenser nu som är
            mycket välbesökta. Det är verkligen ett efterfrågetryck från socialtjänsten,
            vilket är väldigt glädjande.
          </note>
          <note type="speaker">
            Anf. 172 LENA HALLENGREN (S):
          </note>
          <note>
            Herr talman! Jag vet inte riktigt hur långt vi kommer i den här
            diskussionen. Vi har inga delade meningar om huruvida ämnet är
            relevant och viktigt. Tvärtom, det är jätteviktigt. Jag vill verkligen
            berömma Maria Larsson för den här verksamheten. Om den är helt
            på plats kan vi diskutera, men den har i alla fall kommit i gång
            och den skulle kunna komma på plats.
          </note>
          <note>
            Jag vill fortfarande veta: Är det så att i samband med nästa
            budget kommer det ett besked om huruvida NkA ska permanentas eller
            inte, eller ska man leva med detta ett par år framåt i tiden?
            Det är ändå inga stora pengar som vi talar om. Vi pratar om 10
            miljoner kronor till Nationellt kompetenscentrum Anhöriga och
            Svenskt Demenscentrum tillsammans. Det kan inte riktigt vara det
            som är den stora knäckfrågan. Kommer beskedet i samband med nästa
            budget?
          </note>
          <note>
            Om det nu är så att Nationellt kompetenscentrum Anhöriga i konkurrens
            med andra har fått verksamheten till en början, har lyckats över
            all förväntan enligt utvärderingen, är i ett län som är underrepresenterat
            när det gäller statliga arbetstillfällen och man nu har hittat
            ett område där vi verkligen inte kan säga att ni ska få något
            för att vi ska vara snälla mot Kalmar utan det passar som hand
            i handsken att låta detta fortsätta vill jag fortfarande veta:
            Är Maria Larssons intentioner att verksamheten ska kunna hamna
            i Kalmar eller är det enkelt att säga att det är upp till samarbetspartnern
            att diskutera frågan? Jag vill veta om det finns ett stöd och
            en support hos äldreministern för att verksamheten ska permanentas
            i Kalmar.
          </note>
          <note type="speaker">
            Anf. 173 Statsrådet MARIA LARSSON (KD):
          </note>
          <note>
            Herr talman! Det finns verkligen ett starkt stöd och en stark
            support för att anhörigfrågorna ska levandegöras och vinna spridning
            i hela vårt land och att det nätverksarbete som är så omfattande
            i dag faktiskt också kan fortsätta.
          </note>
          <note>
            Det är ganska mycket vi har gjort åt anhörigfrågorna för att
            lyfta anhörigas betydelse, inte minst förändrade vi också lagstiftningen
            där vi skrev att socialtjänsten ska erbjuda ett stöd åt den som
            har behov av stöd och hjälp för sina egna behov, inte för behoven
            hos den man vårdar.
          </note>
          <note>
            Den vägledning som sedan har tagits fram av Socialstyrelsen med
            anledning av lagstiftningsförändringen håller också på att vinna
            spridning. Allt det här sammantaget är viktigt, att vi ökar vår
            kunskap ytterligare om anhörigas förhållande.
          </note>
          <note>
            Vi har nu ett uppdrag till Socialstyrelsen som jag tror också
            kan vara till gagn för att öka kunskapen om hur anhörigvårdares
            situation blir när man går in i ett sådant här åtagande. För mig
            är det viktigt att säga att den insats man vill ge av kärlek och
            omtanke som anhörigvårdare ska vi som samhälle ta emot och vara
            tacksamma för. Men alla ska känna att det bara är av fri vilja.
            Man ska aldrig känna sig tvingad.
          </note>
          <note>
            Därför är det viktigt att öka kunskapen om anhörigvårdares situation.
            Därför fyller det nationella centrumet för anhörigvårdare en väldigt
            stor funktion. De har tillfört den kunskap som vi efterfrågade
            och eftersökte.
          </note>
          <note>
            Lena Hallengren kommer att få svar på alla frågor så småningom.
            Det kan jag garantera. Men ibland får man det inte riktigt på
            dagen och på studs.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2011/12:228 om personaltäthet i den
            privat utförda vården
          </note>
          <note type="speaker">
            Anf. 174 Statsrådet MARIA LARSSON (KD):
          </note>
          <note>
            Herr talman! Peter Persson har frågat mig vad jag avser att göra
            för att undvika en försämrad kvalitet och lägre personaltäthet
            i den svenska välfärden.
          </note>
          <note>
            Inledningsvis vill jag betona att regeringen har vidtagit kraftfulla
            åtgärder för att effektivisera kvalitetsarbetet inom äldreomsorgen
            såväl i enskild regi som i kommunal regi.
          </note>
          <note>
            Peter Persson framför att det förekommer systematiska kvalitetsskillnader
            i enskilt respektive offentligt driven äldreomsorg. Peter Persson
            anser också att höstens mediala uppmärksamhet kring bland andra
            Carema Care AB visat att det var angeläget att undersöka om vårdkvaliteten
            påverkades av i vilken driftsform äldreomsorgen gavs.
          </note>
          <note>
            Hittills har den statliga tillsynen inte kunnat finna några systematiska
            kvalitetsskillnader mellan enskilt och kommunalt bedriven vård
            och omsorg om äldre. För en fördjupad analys har regeringen gett
            Socialstyrelsen i uppdrag att utreda denna fråga och rapportera
            till regeringen den 31 maj i år.
          </note>
          <note>
            Socialstyrelsen jämför bemanning i enskilt respektive kommunalt
            drivna äldreboenden under åren 20082010 i sin Lägesrapport 2012
            och konstaterar att personaltätheten är ca 10 procent lägre i
            boenden som drivs av enskilda utförare jämfört med de kommunalt
            drivna. Socialstyrelsen har också i sin tillsyn av demensboenden
            riktat kritik mot bristande bemanning i såväl kommunalt som enskilt
            drivna boenden. Kritiken avsåg särskilt bemanningen nattetid då
            Socialstyrelsen bedömde att den inte var tillräcklig för att tillgodose
            de boendes trygghet och säkerhet. På uppdrag av regeringen ska
            Socialstyrelsen återkomma med kompletterande vägledning till de
            nationella riktlinjerna för vård och omsorg vid demenssjukdom.
            Regeringen inväntar myndighetens redovisning under våren 2012.
          </note>
          <note>
            Den låga personaltätheten är anmärkningsvärd men innebär inte
            självklart sämre kvalitet. Kvalitet handlar inte bara om antal
            personer. Det handlar också om resursfördelning, effektivitet,
            ledarskap, kompetens och organisation. Inte minst är det viktigt
            att den äldre bemöts med respekt och kompetens. Kommunernas ansvar
            för kontinuerlig uppföljning av dessa komponenter, oavsett vilken
            utförare som bedriver verksamheten, måste både betonas och respekteras.
            Vi ser det därför som mycket angeläget att stödja kommunerna i
            detta arbete och ge dem förutsättningar att bedriva äldreomsorg
            av god kvalitet.
          </note>
          <note>
            Peter Persson utgår från hypotesen att vårdbolag som drivs av
            riskkapitalbolag håller lägre kvalitet, ofta på grund av just
            lägre personaltäthet. Jag vill påpeka att vi i dag inte har underlag
            för att fastslå detta samband. Jag vill understryka att en ökad
            valfrihet för den enskilde kräver att fler och olika aktörer har
            förutsättningar att etablera sig. Ökad mångfald av utförare kräver
            dock i än högre utsträckning att kommunerna uppfyller sitt ansvar
            gentemot sina medborgare i form av bra upphandling, uppföljning
            och egenkontroll. Jag skulle också gärna se att den icke vinstdrivande
            sektorn etablerar sig i större omfattning bland äldreomsorgens
            utförare.
          </note>
          <note>
            Uppföljning och kontroll är väsentlig för att uppnå en väl fungerande
            äldreomsorg. Den statliga tillsynen är ett centralt verktyg för
            att utveckla, granska och kontrollera kvaliteten i äldreomsorgen
            och är från den 1 januari 2010 samlad hos Socialstyrelsen. Myndigheten
            kan lämna kritik, begära åtgärder, lämna föreläggande med eller
            utan vite och stänga hela eller delar av verksamheten, oberoende
            av om verksamheten bedrivs i enskild regi eller i kommunal regi.
          </note>
          <note type="speaker">
            Anf. 175 PETER PERSSON (S):
          </note>
          <note>
            Herr talman! Jag tackar naturligtvis Maria Larsson för svaret
            på min interpellation. Ytterst handlar interpellationen om de
            ord som var så frekventa bara för en kort tid sedan i vårt land:
            Koppargården, Carema, räntesnurror, vanvård, lämnad ensam att
            dö, personalen vågar inte meddela, riskkapital, Tallbohov.
          </note>
          <note>
            Upprördheten var oerhörd, och med all rätt. De äldre har byggt
            upp vårt land, den välfärd vi har, och de omvandlas till lönsamma
            objekt. Vårdministern reagerar inte för att personalbemanningen
            är 10 procent lägre i de privata äldreboendena, utan säger med
            en fluffig beskrivning att personalen inte är viktigast.
          </note>
          <note>
            Det privata vårdbolaget rekvirerar skattemedel från murare, snabbköpskassörskor
            och bankirer som rätteligen betalar sin skatt för att den ska
            fördelas rättvist till välfärd. Du får medel för att anställa
            tio undersköterskor, men en låter du bli att anställa. De pengarna
            stoppar du i egen ficka. Om du är riktigt fiffig ser du till att
            göra en sådan konstruktion att du tvättar bort skatteeffekten.
            Du slipper också skatt på vinsten. Det är sannerligen en lysande
            affär.
          </note>
          <note>
            800 miljoner kronor i faktiska medel som skulle ha använts till
            verksamhet har man sparat in och omvandlat till vinst. Det hade
            räckt till 2 400 undersköterskor. Om BK Häcken i Göteborg hade
            haft 2 400 på sin hemmamatch hade de sagt att det är fullsatt.
            Alla var där! Så många undersköterskor har omvandlats till något
            annat.
          </note>
          <note>
            Tycker du att det är rimligt, Maria Larsson, att man kan rekvirera
            medel för att anställa tio men bara anställa nio? En tiondel av
            ersättningen används i direkt vinstuttag. Tycker du att det är
            rimligt?
          </note>
          <note>
            90 procent av den privata vården i dag drivs ensidigt efter principen
            vinstmaximering. Tycker du att det är ett bra inslag i svensk
            äldreomsorg att 90 procent av vården drivs i direkt vinstmaximeringssyfte?
            De frågorna skulle jag gärna vilja få ett klargörande svar på.
          </note>
          <note type="speaker">
            Anf. 176 Statsrådet MARIA LARSSON (KD):
          </note>
          <note>
            Herr talman! Låt mig först säga att vanvård eller dålig kvalitet
            i äldreomsorgen aldrig kan accepteras. Äldre ska känna sig trygga
            med att när de behöver omsorgen och vården ska den finnas på plats.
            Skatt ska betalas i Sverige. Peter Persson vet mycket väl att
            vi har tillsatt en utredning som tittar på att förhindra den typen
            av skatteflykt som inte är någon nytt fenomen utan som också fanns
            under Peter Perssons partis regeringstid.
          </note>
          <note>
            Det är lite att måla världen svart och vit att säga att vanvård
            enbart kan förekomma när det finns en enskilt driven verksamhet.
            Jag vill påminna Peter Persson om att när vi fick se reportagen
            från äldreomsorgen i Piteå, demensboendet med låg bemanning, där
            det inte fanns någon personal nattetid, att det var fråga om ett
            kommunalt boende. När vi fick redovisningarna från Norrköping
            om ett förfärligt bemötande handlade det om kommunal omsorg.
          </note>
          <note>
            Vi har sett historiskt att vanvård kan uppstå i olika verksamheter,
            vare sig det är enskild verksamhet eller det är kommunal verksamhet.
            Lösningen heter inte kommunalt monopol. Lösningen heter möjlighet
            att jämföra, att öppet redovisa, hur kvaliteten ser ut. Men det
            har ni socialdemokrater aldrig brytt er om tidigare. Nu har vi
            fått ny och ökad kunskap tack vare att vi har infört öppna jämförelser
            och att vi har börjat fråga de äldre själva vad de tycker om kvaliteten.
            Plötsligt vet vi mycket mer än vi har någonsin gjorde under er
            regeringstid.
          </note>
          <note>
            Nu har det varit möjligt att göra en tillsyn nattetid på 100
            demensboenden samtidigt. Det har skett tack vare den nya organisationen.
            Där har skett tillsyn på samma sätt i hela landet samtidigt.
          </note>
          <note type="speaker">
            Anf. 177 PETER PERSSON (S):
          </note>
          <note>
            Herr talman! Maria Larsson är ivrig att försvara de privata verksamheterna.
            Det finns inte ett uns av kritik mot att en tiondel av den ekonomiska
            ersättningen försvinner, tas ut i vinst det är helt okej.
          </note>
          <note>
            Jag vill påstå att det spelar roll vem som driver verksamheten.
            Jag vill påstå att motiven bakom att driva verksamheten spelar
            en avgörande roll. Inge Axelsson, som har en professur, har gått
            igenom 38 miljoner patientöden över hela världen. Han har ställt
            frågan: Hur blir slutresultaten när det gäller kvalitet, effektivitet
            och kostnadsutveckling när vården drivs med krav på vinst? Svaret
            är: genomgående sämre.
          </note>
          <note>
            Jag tror att åtskilliga människor har kompetens och kvalifikation
            att själva göra denna värdering, utan ett omfattande forskningsarbete.
            Motivet i marknadens logik är nämligen att få ned kostnader och
            maximera din avkastning. När du bara har lokaler, människor och
            personal vet vi ju att det obönhörligen går ut över personalens
            arbetssituation, som många gånger är sämre ur arbetstidssynpunkt.
            Det gäller inte minst de plågor vi talade om kring de skandaler
            jag pekade på i mitt förra inlägg, när man inte vågar yttra sig
            om sin arbetsplats när man inte har rätten att yttra sig.
          </note>
          <note>
            Maria Larsson sitter i en regering som vill öppna välfärden för
            marknaden och ge marknaden möjlighet att storma in. För de kommuner
            som är socialdemokratiska och som inte har infört den så kallade
            valfrihetsreformen, lag om valfrihetssystem, vill Maria Larsson
            nu lagstifta. Hon vill tvångsprivatisera i hela landet. De kommuner
            som inte tar en tiondel av de ekonomiska resurserna och omvandlar
            i vinster ska tvingas att göra det. Fältropet är valfrihet, och
            valfriheten ska bestå i att två stora monopol inom vård- och omsorgsverksamheten
            som i dag håller på att lägga landet under sig ska få njuta frukterna
            av våra skattemedel och omvandla till vinster.
          </note>
          <note>
            Det är oerhört att KD har vandrat så som man har gjort och att
            Maria Larsson inte ser det som något som helst problem att omvandla
            svensk äldreomsorg till vinstgeneratorer och monopolistiska vårdbolag,
            inte sällan ägda av riskkapital moget för försäljning. De gamla
            på auktion åter!
          </note>
          <note type="speaker">
            Anf. 178 Statsrådet MARIA LARSSON (KD):
          </note>
          <note>
            Herr talman! Med Peter Perssons sätt att resonera skulle han
            försvara dålig vård bara den utförs i kommunal regi. Det är ju
            vad han säger: Om man håller den offentligt knuten får den vara
            hurdan som helst. Det var väl därför ni aldrig brydde er om att
            tillsyna ordentligt eller öppna upp för öppna jämförelser. Bara
            vården var knuten till kommunen var allt bra, och ingen vågade
            lyfta förlåten och titta efter under er tid.
          </note>
          <note>
            För mig är transparens och öppenhet grundvärden. Det är därför
            jag tror på mångfalden och att det finns lite olika saker att
            välja på. Min och Peter Perssons syn på de äldres kapacitet att
            välja, och vilja att faktiskt ha något att välja på, skiljer sig
            också åt. Jag tilltror äldre människor möjlighet och kraft att
            råda över sina egna liv, medan Peter Persson vill att de ska stå
            med mössan i hand som de har fått göra förr och ta emot det som
            erbjuds av en enda vårdgivare.
          </note>
          <note>
            För mig är det centrala att vi har en äldreomsorg med god kvalitet.
            Det är min utgångspunkt. Jag tror att kvaliteten förbättras om
            det är flera som är idégivare till varandra, och det är den utveckling
            vi har sett. I dag har jag träffat Stockholms äldreomsorgsinspektörer,
            och jag frågade dem just om de ser skillnad i kvaliteten på enskilt
            driven verksamhet och kommunalt driven verksamhet. De hade sju
            åtta års erfarenhet av sitt arbete, och de sade: Nej, det kan
            vi inte se. Det finns fantastiska kommunala boenden, och det finns
            de som har en väldigt dålig omsorg. Det finns fantastiska enskilt
            drivna boenden, och det finns de som inte håller måttet.
          </note>
          <note>
            Det är inte där problemet finns. Problemet har legat i uppföljningen,
            fram till att den här regeringen satte ett system för god uppföljning
            och utvärdering fram till att vi satte systemet med lex Sarah,
            där vi säger att inte bara allvarliga missförhållanden ska uppmärksammas
            utan att till och med risk för missförhållanden ska uppmärksammas.
          </note>
          <note>
            Jag tycker att Peter Persson ska ringa upp sina kolleger, Socialdemokraterna
            i Katrineholm och i Storuman, som säger: LOV har varit fantastisk
            därför att den har satt vår egen verksamhet i ett helt nytt ljus.
            Vi har kunnat förbättra vår egen verksamhet, och vi välkomnar
            mångfalden.
          </note>
          <note>
            Lyssna på kollegerna! Lyssna på Socialdemokraterna i Katrineholm,
            i Storuman och på väldigt många andra ställen! De har lite mer
            vidsynthet än Peter Persson uppvisar i denna debatt. Här är monopolkramandet
            det centrala, inte att äldreomsorgen ska innehålla en god kvalitet.
          </note>
          <note type="speaker">
            Anf. 179 PETER PERSSON (S):
          </note>
          <note>
            Herr talman! Jag tror att den gamles längtan efter valfrihet
            handlar om att påverka inriktningen och omfattningen av den vård
            och omsorg som ges. Den kvaliteten handlar ytterst om dem som
            arbetar inom verksamheten om de är 9 eller 10, 90 eller 100, 900
            eller 1 000.
          </note>
          <note>
            Maria Larsson tycker att det inte är några som helst problem
            att 2 400 undersköterskor omvandlas till vinster i riskkapitalbolag.
            Var tionde krona som går till de privata verksamheterna det som
            egentligen skulle ha använts till personal försvinner i vinst!
          </note>
          <note>
            Sedan har du i sak fel när det gäller tillsynsverksamheten. Jag
            minns 2004, när den dåvarande socialministern Engqvist såg till
            att det anställdes skyddsombud, som de populärt benämndes. I Jönköpings
            län var det tre personer som arbetade med råd, stöd och uppföljning
            särskilt ur ett medborgarperspektiv. De jobbade ihop med pensionärsorganisationer
            och fångade upp opinion.
          </note>
          <note>
            Jag kan upplysa Maria Larsson om att det i dag, när Socialstyrelsen
            har tagit över verksamheten, fortfarande är tre personer men de
            ska verka i Östergötlands, Kalmar och Jönköpings län. Ni har alltså
            kraftigt minskat den resurs som skulle följa upp och kontrollera
            äldrepolitiken. Det har väl också gått på skattesänkningarnas
            konto.
          </note>
          <note type="speaker">
            Anf. 180 Statsrådet MARIA LARSSON (KD):
          </note>
          <note>
            Herr talman! Jag hörde Peter Perssons partiordförande Stefan
            Löfven säga bara för någon dag sedan att skattesänkningarna är
            något ni socialdemokrater accepterar, men Peter Persson kanske
            är av en annan mening. Det skulle vara väldigt intressant att
            få veta i så fall. Det skulle naturligtvis också vara intressant
            att veta varför Peter Persson inte har tagit kontakt med någon
            av sina kolleger som jag hänvisade till. Han vill inte ens svara
            på den frågan. Kanske är det så att Peter Persson är lite ensam
            i sitt parti om att stå för de åsikter som här framförs.
          </note>
          <note>
            Låt mig säga att tillsynen tillfördes mer resurser rejält mycket
            mer när vi satte den nya tillsynsorganisationen. Det är bara att
            läsa i budgeten. Sedan är det också så att jag är övertygad om
            att det finns en gräns för hur lite personal man kan vara. Jag
            tror att en hel del kommuner, kanske både socialdemokratiskt styrda
            och alliansstyrda, har en del boenden där man har för låg personalbemanning
            i den kommunala omsorgen. Jag tror även att det kan finnas enskilda
            verksamheter där det är för låg bemanning.
          </note>
          <note>
            Det är därför som vi nu har gett ett uppdrag till Socialstyrelsen
            att titta på hur man kan vägleda kommunerna bättre när det gäller
            bemanningsnivåer. Men bemanningen är en kvalitetsfaktor. Den är
            inte den enda, och låt mig återkomma till det.
          </note>
          <note>
            För några år sedan såg jag en sammanställning av kostnaden per
            kommun per hemtjänsttimme. En hemtjänsttimme var sju gånger dyrare
            i den dyraste kommunen än i den billigaste. Men de äldre tyckte
            inte att den var bäst i den dyraste kommunen där man hade mest
            personal.
          </note>
          <note>
            Det är flera faktorer som spelar in. Bemanningen är en den är
            inte oviktig men vi måste se att den goda kvaliteten skapas av
            komplexa system där många olika saker ingår. Det är den vi ska
            eftersträva. Och den kommer inte att bli som bäst med Peter Perssons
            monopolkramande, utan vi ska tillförsäkra de äldre en möjlighet
            att vara med och styra över sina egna liv, ha makt över sin egen
            vardag. De är beslutsföra och beslutskompetenta, och det måste
            vi faktiskt tillerkänna dem. Det hade jag hoppats att också Peter
            Persson skulle göra.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2011/12:251 om rätt till ledsagning
            vid grav synskada
          </note>
          <note type="speaker">
            Anf. 181 Statsrådet MARIA LARSSON (KD):
          </note>
          <note>
            Herr talman! Eva Olofsson har frågat mig vad jag avser att göra
            för att blinda och gravt synskadade personer inte av ekonomiska
            skäl ska tvingas avstå från ledsagarservice. Eva Olofsson vill
            också veta vilka åtgärder jag tänker vidta för att synskadade
            personer ska få ökad frihet att bestämma vad ledsagningen ska
            användas till samt vilka initiativ jag avser att ta för att tillgodose
            rätten till ledsagarservice för blinda och synskadade enligt lagen
            om stöd och service till vissa funktionshindrade, LSS. Slutligen
            frågar Eva Olofsson om jag avser att verka för en mer enhetlig
            och likvärdig tillämpning när det gäller ledsagarservice.
          </note>
          <note>
            Lagen om stöd och service till vissa funktionshindrade, LSS,
            är en rättighetslagstiftning. Den som tillhör målgruppen i lagen
            och i övrigt uppfyller villkoren för att vara berättigad till
            någon av de i lagen tio angivna insatserna, av vilka en är ledsagarservice,
            har rätt till denna. Detta gäller givetvis oavsett vilken kommun
            eller vilket landsting personen är bosatt i. Skulle beslut om
            insatser avslås kan beslutet överklagas till förvaltningsdomstolen.
            För överklagande till kammarrätten krävs prövningstillstånd.
          </note>
          <note>
            Att den enskilde som insatsen gäller har ett inflytande och ett
            medbestämmande över insatser som ges är givetvis något som ska
            eftersträvas i så stor utsträckning som möjligt. Att så ska vara
            fallet anges också i LSS. I den redovisning från Socialstyrelsen
            som Eva Olofsson nämner i sin interpellation, Ledsagning enligt
            LSS och SoL Kartläggning av kommunernas insatser 2010 som kom
            från Socialstyrelsen i mars 2011, konstaterar styrelsen att i
            nästan samtliga kommuner följs ledsagningen upp i dialog med den
            enskilde som fått ta del av insatsen. Detta är mycket positivt.
            Av rapporten framgår dock att det i inte ens hälften av kommunerna
            finns rutiner för att återföra den enskildes omdöme om ledsagningen
            till berörd ledsagare, och detta ser jag som viktigt att kommunerna
            skulle kunna utveckla. Det är särskilt viktigt när någon annan
            än kommunen utför tjänsten.
          </note>
          <note>
            Lagen om valfrihetssystem, LOV, bidrar till att öka möjligheten
            till självbestämmande och valfrihet för den enskilde. Detta är
            inte minst viktigt vad gäller en insats som ledsagning. Jag hoppas
            i framtiden att få se att många nya aktörer etablerar sig runt
            om i kommunerna och erbjuder kvalificerade ledsagningstjänster.
            Detta skulle också bidra till att synskadade personer i ökad utsträckning
            kan välja den service som de uppfattar som bäst.
          </note>
          <note>
            Socialstyrelsen har till stöd för kommuner och landsting tagit
            fram en handbok och allmänna råd för handläggning och dokumentation
            för bland annat handläggning inom LSS. Socialstyrelsen ska enligt
            3 § förordning 2009:1243 med instruktion för Socialstyrelsen följa,
            analysera och rapportera bland annat om stöd och service till
            vissa personer med funktionsnedsättning genom statistikframställning,
            uppföljning, utvärdering och epidemiologiska studier.
          </note>
          <note>
            Flertalet kommuner erbjuder även ledsagning som insats inom ramen
            för socialtjänstlagen. I den nämnda kartläggningen av Socialstyrelsen,
            som Eva Olofsson refererar till, ges ingen enhetlig bild av ledsagningsinsatserna
            i riket, utan former, omfattning, villkor och begränsningar för
            ledsagningsinsatsen varierar.
          </note>
          <note>
            För att kunna erbjuda individuellt utformad ledsagning på lika
            villkor och med god kvalitet oavsett kommun bör, enligt Socialstyrelsen,
            större enhetlighet mellan kommunerna eftersträvas. Socialstyrelsen
            har nyligen lämnat sin rapport Tillståndet och utvecklingen inom
            hälso- och sjukvård och socialtjänst Lägesrapport 2012 till regeringen.
            I denna rapport konstateras bland annat vissa av de begränsningar
            som Eva Olofsson pekar på i sin interpellation.
          </note>
          <note>
            Jag anser, i likhet med Eva Olofsson, att det är mycket otillfredsställande
            om den enskilde går miste om insatser enligt LSS på grund av brister
            i kommunernas förutsättningar att handlägga ärenden enhetligt
            och säkert.
          </note>
          <note>
            I november förra året svarade jag på en skriftlig fråga från
            Eva Olofsson som också rörde ledsagning för personer med synskador.
            Jag sade då att jag har för avsikt att följa de åtgärder som har
            vidtagits för att förbättra kommunernas möjligheter till enhetliga
            och säkra beslut. Jag vill betona att jag även fortsättningsvis
            kommer att följa utvecklingen inom detta område, bland annat när
            det gäller stöd som ges till personer med grava synskador.
          </note>
          <note type="speaker">
            Anf. 182 EVA OLOFSSON (V):
          </note>
          <note>
            Herr talman! Jag får tacka statsrådet för svaret. Men det enda
            som jag kan utläsa av svaret på mina fyra frågor är att Maria
            Larsson ska följa hur ledsagningen utvecklas för människor med
            grava synskador. Då undrar jag om statsrådet inte kan vara lite
            mer konkret.
          </note>
          <note>
            Jag vet att många människor som är synskadade, blinda eller dövblinda
            är väldigt intresserade av den här frågan. Några sitter faktiskt
            här på läktaren och lyssnar och har fått lyssna på två interpellationsdebatter
            innan.
          </note>
          <note>
            Synskadades Riksförbund har samlat in mer än 2 000 namn bakom
            uppropet att blinda och gravt synskadade ska omfattas av LSS och
            därmed få tillgång till den så viktiga insatsen ledsagarservice.
          </note>
          <note>
            Att vara gravt synskadad, blind eller dövblind innebär behov
            av stöd av någon annan person för att klara vardagen i boendet,
            klara utbildningar, klara sig på arbetsplatsen och på fritiden.
            Det behövs hjälp med orientering och förflyttning, att ta del
            av information och kunna kommunicera skriftligt.
          </note>
          <note>
            Lagen om stöd och service till vissa funktionshindrade, LSS,
            har till uppgift att främja jämlikhet i levnadsvillkor och full
            delaktighet i samhället. Det är en hög ambitionsnivå. Med utgångspunkt
            i de egna önskemålen och intressena ska det vara möjligt att få
            stöd för att till exempel träffa vänner, delta i kultur- och fritidsaktiviteter,
            hälsa på sina barnbarn eller bara ta en promenad.
          </note>
          <note>
            En av insatserna som man kan få enligt LSS är ledsagarservice.
            Det är en service som ursprungligen utvecklades för människor
            med synskador men som har blivit en allmän form av stöd till personer
            med funktionsnedsättning. Men sedan en tid tillbaka har det blivit
            svårare just för personer med grava synskador att få sina ansökningar
            om ledsagarservice beviljade.
          </note>
          <note>
            Allt fler kommuner anser inte att grav synskada längre ingår
            i de funktionsnedsättningar som gör att man har rätt till stöd
            enligt LSS. Den tolkningen har fått stöd i domstol, men andra
            förvaltningsdomstolar har en annan mening. Just nu beror det alltså
            på i vilken ort i Sverige man bor vilket stöd man får genom ledsagning
            eller, för att säga det rent ut, vilka möjligheter man får att
            leva ett självständigt och delaktigt liv.
          </note>
          <note>
            Man kan i stället få ledsagning beviljad enligt socialtjänstlagen.
            En av nackdelarna med det är att det kan kosta rätt mycket pengar,
            till skillnad från insatserna enligt LSS som är avgiftsfria. Och
            för oss i Vänsterpartiet är det självklart att behovet ska styra
            vilka insatser som ska gälla.
          </note>
          <note>
            Lika självklart är det att alla människor ska ha inflytande över
            sitt eget liv. Då är det orimligt, tycker jag, att det ska bero
            på vilken kommun man bor i om man som blind eller gravt synskadad
            får tillgång till ledsagarservice. Det är lite oroligt att det
            ska hänga på ens ekonomi om man ska ha möjligheter att leva ett
            självständigt och gott liv. Och det är oroande att det ibland
            är svårare för denna grupp att få ledsagning enligt LSS.
          </note>
          <note>
            Om kommuner och domstolar tolkar lagen på olika sätt måste det
            vidtas åtgärder för att personer som är blinda eller gravt synskadade
            ska få rätt till kostnadsfri ledsagarservice enligt samma premisser
            som LSS föreskriver. Jag vill därför ställa några frågor till
            Maria Larsson, och den här gången skulle jag vilja ha ett mer
            konkret svar som innehåller lite mer än det längre svaret som
            vi hörde nyss.
          </note>
          <note>
            Är statsrådet nöjd med situationen som den är? Finns det något
            som statsrådet anser behöver genomföras på nationell nivå? Vad
            avser statsrådet att göra för att blinda och gravt synskadade
            inte ska tvingas avstå från ledsagning av ekonomiska skäl?
          </note>
          <note type="speaker">
            Anf. 183 Statsrådet MARIA LARSSON (KD):
          </note>
          <note>
            Herr talman! Jag tackar Eva Olofsson för frågeställningarna.
            Det är av stor angelägenhetsgrad att diskutera denna fråga.
          </note>
          <note>
            Det finns en utveckling som visar att insatsen ledsagarservice
            enligt LSS har minskat över tid. År 2006 var det 9 700 personer
            som kom i fråga för insatsen enligt LSS. Den senaste siffran jag
            har är 9 300 personer 2010. Det är alltså en minskning. Det är
            också 29 000 personer som får insatsen via socialtjänstlagen.
          </note>
          <note>
            Sedan Eva Olofsson senast ställde sin fråga till mig i höstas
            har vi fått ytterligare underlag som visar på problem inom området.
            Socialstyrelsens lägesrapport 2012, som speglar 2011, fick jag
            för bara några veckor sedan. Det gör att vi inte till fullo har
            hunnit analyserat den än.
          </note>
          <note>
            Vi vet att lokala riktlinjer på LSS-området finns i endast fyra
            av tio kommuner. Det finns begränsningar i insatsen av lite olika
            slag i 25 procent av kommunerna. Det kan handla om begränsningar
            för vissa aktiviteter och geografisk begränsning. Det finns inget
            lagstöd för att införa denna typ av begränsningar inom ramen för
            LSS.
          </note>
          <note>
            Det upplevs som svårt från kommunernas sida att kunna rekrytera
            lämpliga ledsagare. I 25 procent av kommunerna ställer man inga
            specifika krav på ledsagarnas kompetens. Den enskilde kan inte
            heller alltid påverka valet av ledsagare.
          </note>
          <note>
            Detta vet vi, och det finns nu ett samlat underlag inklusive
            den lägesrapport som jag mottog för några veckor sedan som vi
            behöver titta närmare på. Vi behöver överväga hur vi kan förbättra
            förutsättningarna för en ledsagarinsats som håller god kvalitet
            på lika villkor oavsett kommun.
          </note>
          <note>
            Socialdepartementet har också vid ett tjänstemannabesök fått
            muntlig information från Synskadades Riksförbund om hur de ser
            på detta och om vad problemen man har iakttagit från förbundets
            sida kan leda till. Sådan information är givetvis också värdefull
            för oss och för bedömningarna.
          </note>
          <note>
            Eva Olofsson frågar vilka initiativ jag avser att ta. Vi behöver
            utifrån det samlade underlag vi har fått från Socialstyrelsen
            överväga vilka åtgärder som kan vara effektiva att ta initiativ
            till och göra någon form av analys.
          </note>
          <note>
            Jag föreställer mig att vi kommer att ha behov av att ta en kontakt
            med Sveriges Kommuner och Landsting för att efterhöra hur de tänker
            arbeta för att få fram en enhetlighet och säkerhet i besluten
            om ledsagarservice för att den enskilde ska kunna känna sig trygg
            med att man får en enhetlig prövning och bedömning oavsett vilken
            kommun man bor i.
          </note>
          <note>
            På Eva Olofssons fråga om jag avser att verka för en mer enhetlig
            och likvärdig tillämpning av ledsagarservice är mitt enkla svar:
            Ja.
          </note>
          <note type="speaker">
            Anf. 184 EVA OLOFSSON (V):
          </note>
          <note>
            Herr talman! Det var ett något bättre svar än det jag fick på
            interpellationen. Socialstyrelsens lägesrapport 2012 som kom för
            några veckor sedan bygger på den rapport som var resultatet av
            det uppdrag regeringen gav Socialstyrelsen att göra en kartläggning
            av ledsagningen, och den kom i mars 2011 och har funnits ett tag.
            Det har alltså gått att se var bristerna finns. Jag är också säker
            på att SRF tydligt upplyste om det vid det möte som Maria Larsson
            talade om.
          </note>
          <note>
            Jag ska koncentrera mig på en fråga. Ledsagarservice enligt LSS
            är viktigt. Många människor får ledsagning genom socialtjänstlagen,
            och det kan bli väldigt dyrt. Det hänger på den egna ekonomin
            om man ska kunna promenera, gå till simhallen, gå på konsert eller
            fotbollsmatch, hälsa på vänner eller annat. 62 procent av kommunerna
            tar ut avgifter för ledsagning enligt socialtjänstlagen, och avgifterna
            varierar. De flesta tar betalt enligt hemtjänsttaxan. Där är taket
            1 712 kronor i månaden, vilket är ganska mycket. Ofta ligger hemtjänstavgifterna
            på 200 eller 300 kronor per timme.
          </note>
          <note>
            Hur många av oss skulle vilja betala 200 kronor för en timmes
            promenad eller 600 kronor för ett besök i köpcentrumet eller på
            stan? Vem har råd att betala både den egna och ledsagarens konsert-
            eller teaterbiljett plus kostnaden för ledsagningen?
          </note>
          <note>
            Vissa kommuner låter den som behöver stöd för att delta i olika
            aktiviteter betala både resor och eventuella inträden för såväl
            sig själv som ledsagaren, och det är rent ut sagt oanständigt.
          </note>
          <note>
            Det här betyder att man måste ha bra ekonomi för att kunna vara
            delaktig i samhället. Här behöver vi sätta ned foten ordentligt.
          </note>
          <note>
            I svaret har statsrådet hänvisat till lagen om valfrihet, vilket
            statsrådet ofta gör. Det svarar dock inte på någon av frågorna:
            Hur ska vi komma till rätta med begränsningar som inte har stöd
            i lagen eller som ibland är alldeles orimliga? Hur ska vi komma
            till rätta med att en del kommuner sätter avgifter som i sig blir
            en begränsning av ekonomisk art?
          </note>
          <note>
            Vi har haft aktiva förslag om att titta på nationella riktlinjer
            och om att utreda frågan om avgifterna.
          </note>
          <note>
            Räcker det att tala med SKL eller är statsrådet beredd att sätta
            ned foten ordentligt? Vi vet att många funktionsnedsatta inte
            har så bra ekonomi. Många har lägre inkomster och svårare att
            få jobb än andra. Ska man dessutom vara isolerad i sitt hem för
            att man inte har råd med ledsagning? Borde vi inte kunna vara
            överens om att ändra på det?
          </note>
          <note type="speaker">
            Anf. 185 Statsrådet MARIA LARSSON (KD):
          </note>
          <note>
            Herr talman! När vi av Socialstyrelsen begärde en genomgång på
            detta område fick vi en första rapport 2011. Det kan dock vara
            svårt att identifiera trender, och man kan behöva få saker belysta
            över något längre tid. Det är anledningen till att vi har inväntat
            lägesrapporten. Den understryker det som var synligt i rapporten
            2011. Det har skett förändringar, och det görs väldigt olika bedömningar
            i olika kommuner.
          </note>
          <note>
            Jag tror dock att vi även fortsättningsvis behöver två typer
            av ledsagarservice, för även om man inte ingår i LSS-kretsen kan
            man ha behov av ledsagning. Att ledsagning också kan ges via socialtjänstlagen
            kommer nog att vara en nödvändighet också i framtiden.
          </note>
          <note>
            Det är fyra kommuner av tio som har en avgiftsfri ledsagarservice,
            precis som Eva Olofsson nämner. Att prissättningen ser ut så har
            att göra med att vi har kommunalt självstyre. Det gäller alla
            taxor och avgifter.
          </note>
          <note>
            Jag vet inte om Eva Olofsson avser att sätta sig över det och
            säga att staten ska ta över eller vad som ligger i Eva Olofssons
            frågeställning. Det tror inte jag på. Jag tror på att man strävar
            efter en större enhetlighet också när det gäller taxesättning.
          </note>
          <note>
            Vänsterpartiet och Kristdemokraterna finns representerade i nästan
            varenda kommun i Sverige och har därigenom stora möjligheter att
            påverka prissättningen och lägga den på en rimlig och överkomlig
            nivå.
          </note>
          <note>
            Lösningen på alla problem är inte alltid att staten ska överta
            ansvaret från kommunerna. Det kommunala självstyret är överenskommet
            sedan lång tid tillbaka och värnas av många, och då måste vi också
            beakta att det finns en viss självständighet när det gäller taxesättning.
            Här finns det dock möjligheter för oss som partier att verka och
            dessutom slå följe med andra partier. Jag tycker inte att man
            ska försumma att inse att det finns påverkansarenor på olika nivåer.
          </note>
          <note>
            Jag har redan svarat på frågan om jag avser att verka för en
            mer enhetlig och likvärdig tillämpning. Det gör jag. Jag tycker
            att det är bekymmersamt att det är så stora olikheter och att
            begränsningarna för ledsagning enligt LSS har kommit in i nästan
            hälften av Sveriges kommuner. När vi är klara med vår analys är
            det självklart att vi måste titta på vad som är det mest effektiva
            vi kan göra för att få förändringar till stånd. Jag tror att en
            del i detta kommer att vara att föra samtal med SKL som ju också
            har uppmärksammat problemet.
          </note>
          <note>
            En faktor som jag vill nämna och som kan vara viktig att ta hänsyn
            till när man diskuterar enhetlighet och säkerhet i kommunernas
            beslut är handläggarnas kompetens. Socialstyrelsen har pekat på
            det. LSS-handläggarna är ofta ensamma i sin roll. De kan ha svårt
            att få stöd i sitt arbete och de kan ha svårt att göra lagtolkningar.
            Det finns handböcker, men ibland finns de inte hos LSS-handläggarna.
          </note>
          <note>
            Det råder en kompetensbrist på många ställen. Det finns skäl
            att titta på om det är där problemet ligger när det gäller att
            bedömningarna blir så olika.
          </note>
          <note type="speaker">
            Anf. 186 EVA OLOFSSON (V):
          </note>
          <note>
            Herr talman! Det vore intressant att höra vad det är mer konkret
            som står i lägesrapporten. Jag har tittat i den. Jag tycker att
            det står mycket mindre i den än i den omfattande kartläggningen.
          </note>
          <note>
            Socialstyrelsen har skrivit tydligt i sin sammanfattning i kartläggningen
            att ledsagning är en betydelsefull och ofta avgörande insats för
            ökad delaktighet i samhället för människor med funktionsnedsättning.
            Man skriver också att det borde vara en självklarhet för kommuner
            att erbjuda individuellt utformad ledsagning av god kvalitet.
            Vidare skriver man: För att kunna erbjuda individuellt utformad
            ledsagning på lika villkor med god kvalitet oavsett kommun bör
            större enhetlighet mellan kommunerna eftersträvas. Det håller
            ju Maria Larsson med om. Det är bra.
          </note>
          <note>
            Jag tycker inte att det är rimligt att kommunerna sätter så olika
            avgifter när det är helt avgörande att man får hjälp av ledsagning
            för att man inte ska bli isolerad, sittande hemma utestängd från
            samhället. Annars får man sitta där eller bli beroende av anhöriga
            eller vänner.
          </note>
          <note>
            Vi har möjlighet att fundera över om det ska vara fri avgiftssättning
            eller inte. Vänsterpartiet har föreslagit ett tak när det gäller
            hemtjänsttimmar på 100 kronor. Det går att sätta ett tak här också.
            Det finns en maxtaxa, men 1 700 kronor i månaden är väldigt mycket
            för att man ska kunna röra sig ute i samhället, promenera och
            hälsa på vänner.
          </note>
          <note>
            Det borde gå att fatta beslut om att man inte får tvinga folk
            att betala även ledsagarens resor och entréavgifter. Jag tycker
            att det finns nationella saker att göra och att det inte räcker
            med att säga att vi ska prata med SKL om detta.
          </note>
          <note>
            Är Maria Larsson beredd att göra något på nationell nivå?
          </note>
          <note type="speaker">
            Anf. 187 Statsrådet MARIA LARSSON (KD):
          </note>
          <note>
            Herr talman! Låt mig först säga att LSS-lagstiftningen är unik
            i ett internationellt perspektiv. Det är en lagstiftning som vi
            ska vara stolta över och som vi ska vårda. Den kom till under
            den tidigare borgerliga regeringen. Det är en lagstiftning som
            vi har all anledning att värna och vårda. Ledsagning är en av
            tio delar av LSS.
          </note>
          <note>
            Frågan är mycket angelägen för mig. Vi har nu ett underlag från
            Socialstyrelsen som måste föranleda oss att analysera vad som
            är effektiva åtgärder att ta till.
          </note>
          <note>
            Mycket av problematiken ligger hos Sveriges kommuner. Man kan
            alltid fundera över om statlig reglering är det bästa sättet eller
            om man ska flytta uppgifter från den ena arenan till den andra.
            Jag tror inte att lösningen är att staten går in och tar ett tydligare
            ansvar just när det gäller detta.
          </note>
          <note>
            Vi kan stödja kommunerna i ett arbete där enhetligheten och rättssäkerheten
            blir större. Det vill jag försöka göra; det har jag uttryckt tydligt
            i den här debatten. Men jag kan inte i dag säga vilka som är de
            mest effektiva insatserna. Det ska vi titta på utifrån den rapport
            som vi fick för bara några veckor sedan. Jag ber att få återkomma.
            Det är det svar jag kan ge Eva Olofsson i dag. Med tanke på att
            lägesrapporten kom för bara några veckor sedan tror jag att det
            kan finnas förståelse för det. Tack för debatten.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2011/12:233 om regeringens relation
            till bankerna
          </note>
          <note type="speaker">
            Anf. 188 Statsrådet PETER NORMAN (M):
          </note>
          <note>
            Herr talman! Peter Persson har ställt frågor till finansministern
            som rör bankers verksamhet. Han har efterfrågat mer konkreta försök
            att påverka bo- och sparräntor men även efterlyst förslag till
            ny eller ändrad beskattning av den finansiella sektorn. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            Sverige har etablerat ett ramverk för att stärka förutsättningarna
            för finansiell stabilitet i det finansiella systemet. Detta ramverk
            inkluderar ett förbättrat regelverk för finanssektorn, effektiva
            tillsynsstrukturer, krishanteringssystem och insättningsgarantiskydd.
          </note>
          <note>
            De fyra storbankerna redovisade ett sammantaget rörelseresultat
            på 77,6 miljarder kronor för helåret 2011. Under samma period
            steg bolånemarginalen, som den beräknas av Riksbanken, från 0,7
            procentenheter i början av 2011 till 1,2 procentenheter i slutet
            av året. Slutsatsen ligger nära till hands att av bankernas kunder
            har inte minst bolånekunderna bidragit till bankernas goda vinster.
            De höga vinsterna visar att det hade varit möjligt att bygga buffertar
            som gör bankerna och det finansiella systemet mer robust utan
            att vältra över kostnaderna på kunden.
          </note>
          <note>
            Regeringen har ingen avsikt att direkt styra över marknadens
            prissättning, vare sig det gäller finansiella tjänster eller andra
            tjänster. Regeringen avser däremot att verka för en effektiv konkurrens,
            bland annat genom att stärka konsumenternas ställning på finansmarknaderna.
            På det området har regeringen genomfört en rad åtgärder. Under
            den återstående delen av mandatperioden avser regeringen att särskilt
            fokusera på bland annat ökad transparens om kostnader med mera
            samt en tydligare gränsdragning mellan försäljning och rådgivning.
          </note>
          <note>
            När det gäller frågan om beskattning är det riktigt att regeringen
            har ställt sig avvisande till förslaget om en finansiell transaktionsskatt.
            Regeringen anser att finanssektorn ska bära sin rättmätiga andel
            av kostnader och risker vid finansiella kriser. Att införa en
            finansiell transaktionsskatt är dock fel väg att gå, bland annat
            mot bakgrund av negativa effekter på den reala ekonomin. Det finns
            andra och bättre lämpade åtgärder för att hantera den finansiella
            sektorns risktagande och ansvar i samband med finansiella kriser.
            Regeringen har redan infört stabilitetsavgifter som betalas av
            bankerna och som innebär att bankerna själva bär kostnaderna för
            risker som de tar. Regeringen verkar även för att kapitaltäckningsreglerna
            ska få en utformning som säkerställer finansiell stabilitet, med
            hänsyn tagen till banksektorns storlek i förhållande till bnp
            och utan att försvåra gränsöverskridande tillsynssamarbete.
          </note>
          <note>
            Vi kan inte utesluta behovet av ytterligare åtgärder även på
            skatteområdet. Det kan mot bakgrund av finanskrisen och det senaste
            årets mycket stora vinster i banksektorn övervägas om det krävs
            ytterligare åtgärder för bättre stabilitet och mot överdrivet
            risktagande. Det kan även övervägas om det inte är rimligt att
            bankerna lämnar ytterligare bidrag till samhället. Regeringen
            följer noga den fortsatta utvecklingen.
          </note>
          <note type="speaker">
            Anf. 189 PETER PERSSON (S):
          </note>
          <note>
            Herr talman! Jag tackar Peter Norman för svaret. Interpellationen
            var ursprungligen ställd till finansminister Anders Borg, men
            jag har respekt för att Peter Norman har tagit över svaret.
          </note>
          <note>
            Skälet till att jag interpellerade Anders Borg är att man ibland
            får känslan av att Anders Borg uppträder med Bertolt Brechts dramatiska
            toner om banksektorn. Brecht sade: Vad är det största brottet
            att råna en bank eller att äga den?
          </note>
          <note>
            Många människor i vårt land har med rätta blivit djupt upprörda
            över att bankerna vägrar sänka främst bolåneräntorna när det finns
            marginaler och att det på lönekontot inte utgår någon ränta. Men
            till bankdirektörerna utgår flotta bonusar, fantasifulla konstruktioner
            för att fylla på lönekuvertet, omfattande lyxboende och andra
            excesser som vi alla har kunnat skåda.
          </note>
          <note>
            Nästan alltid rycker Anders Borg men också Peter Norman ut med
            en mycket radikal samhällskritik. Men sedan återvänder de till
            Finansdepartementet med alla de instrument som man förfogar över
            som regeringsmakt. Då blir det ingenting. Det blir bara prat rakt
            ut. Det enklaste är väl att byta bank, säger Peter Norman, och
            överlämnar ansvaret till konsumenten som ska ägna någon dag åt
            att göra jämförelser och ränna runt och förhandla.
          </note>
          <note>
            Peter Norman, du träffar de fyra storbankerna vid så kallade
            rundabordsträffar. Jag tycker att det skulle vara mycket intressant
            att få reda på vad ni säger där. Framför du den kritik som du
            och Anders Borg framför i den samhälleliga debatten? Vad svarar
            de? Vad drar du för slutsats av svaren? Tycker de om kritiken?
            Eller kan det möjligen vara så att de tackar snällt och säger:
            Vi förstår att ni måste skälla lite där ute. Men vi är väl sams
            här inne?
          </note>
          <note>
            Det skulle vara utomordentligt intressant att höra Peter Normans
            beskrivning av dessa konferenser och stämningsläget.
          </note>
          <note>
            Det skulle också vara intressant att höra om denna upprördhet
            över bankernas vinstmaximering är i överensstämmelse med möjlig
            handling. Skulle du kunna tänka dig att medverka till att uppmana
            och stödja andra bolagsformer än vinstmaximering inom banksektorn?
            Tycker du att det skulle vara en bra utveckling? Är du beredd
            att delta i den samhälleliga debatten för att inleda en sådan
            process mot någon annan styrning än en ren vinstmaximering för
            en sådan viktig samhällelig infrastruktur som bankerna utgör?
          </note>
          <note>
            Nu ska det bli mycket spännande att få en rapport från rundabordssamtalen.
          </note>
          <note type="speaker">
            Anf. 190 LARS JOHANSSON (S):
          </note>
          <note>
            Herr talman! Jag kan fortsätta på det spår som Peter Persson
            har i sin interpellation.
          </note>
          <note>
            Jag tänkte börja med frågan om kapitaltäckningsgraden som också
            varit uppe till diskussion. Det har framförts kritik från Anders
            Borg och Peter Norman mot att bankerna går fram för hårt och kräver
            ökad kapitaltäckningsgrad i stället för att göra någonting åt
            räntemarginalerna för bolånekunderna.
          </note>
          <note>
            Detta är ett stort problem, inte minst för småföretagen. Det
            har nämligen visat sig att det framför allt i glesbygd men också
            på andra hål har blivit allt svårare för småföretagare att låna
            pengar av bankerna. Bankerna har hänvisat till att de måste bygga
            upp sin egen kapitaltäckningsgrad i stället för att låna ut till
            företag.
          </note>
          <note>
            När man tittar vidare på hur det ser ut inom den statliga verksamheten
            kan jag konstatera att Fouriertransform, som är ett statligt ägt
            bolag med ungefär 3 miljarder, har till uppgift att låna ut pengar
            till småföretag. Det skapades i samband med fordonskrisen för
            några år sedan. Detta företag har enligt regeringens skrivelse
            till riksdagen ett avkastningskrav på 1015 procent på sitt kapital.
            Det är precis det som diskussionen har handlat om. Av de 3 miljarder
            som riksdagen ställde till förfogande har bolaget lånat ut ungefär
            300 miljoner kronor, och det har skett på sådana villkor som har
            gjort att företagen i många fall har sagt att de lika gärna kan
            gå till banken som att gå till denna fond eftersom de har ungefär
            samma villkor. Ibland har detta företag till och med ännu hårdare
            krav på återbetalning.
          </note>
          <note>
            Vad är då poängen med detta resonemang? För mig blir slutsatsen
            följande: Precis som Peter Persson säger har regeringens företrädare
            i dessa frågor utåt en agenda och kritiserar bankerna. Men där
            man själv har möjlighet att agera på ett annat sätt än vad bankerna
            gör så gör man inte det. Man ställer orimliga krav genom dessa
            höga avkastningskrav även på de egna företagen som har till uppgift
            att låna ut pengar som ska ge möjlighet att få fart på det svenska
            näringslivet och inte minst på småföretagen.
          </note>
          <note>
            Här borde regeringen använda sig av de instrument som man själv
            förfogar över och också tillse att man går före och visar på marknaden
            vad som ska göras för att få fart på Sverige i stället för att
            öka på kapitaltäckningsgraden till orimliga nivåer samtidigt som
            orimliga utdelningar görs, vilket de olika bankerna också gör
            inte minst till sina aktieägare, och det tycker jag att man ska
            kritisera hårt.
          </note>
          <note>
            Peter Norman säger i interpellationssvaret: De höga vinsterna
            visar att det hade varit möjligt att bygga buffertar som gör bankerna
            och det finansiella systemet mer robust utan att vältra över kostnaderna
            på kunden.
          </note>
          <note>
            Det är väl kunden som betalar, antingen genom en liten ränta
            på sina pengar eller genom hög ränta på det som man behöver låna?
            Det är alltså kunderna som får betala även det.
          </note>
          <note>
            Det skulle vara intressant att höra Peter Norman utveckla resonemanget
            om hur staten ska kunna gå före med de instrument som man förfogar
            över.
          </note>
          <note type="speaker">
            Anf. 191 HANS ROTHENBERG (M):
          </note>
          <note>
            Herr talman! Bankernas nyckelroll i det finansiella blodomloppet
            kan inte på något sätt förringas. Det ömsesidiga beroendeförhållandet
            mellan banker och deras omvärld ställer särskilt stora krav på
            ansvarstagande. Därför har alliansregeringen verkat aktivt för
            att skapa ett bättre regelverk i Sverige.
          </note>
          <note>
            Erfarenheten från den senaste krisen för några år sedan visar
            att bankerna inte hade tillräckliga kapitalbuffertar. Detta skapade
            en extra sårbarhet i den svenska ekonomin då Sverige har den tredje
            största finanssektorn i förhållande till bnp i Europeiska unionen.
            Man har dessutom flera stora banker som har gränsöverskridande
            verksamhet. Detta gör att Sveriges utsatta position ställer större
            krav på säkerhetsmarginaler för att säkra finansiell stabilitet.
          </note>
          <note>
            Riksdagen röstade därför för regeringens förslag om en skärpning
            av bankernas kapitaltäckningskrav. Detta ställer dock krav på
            att bankernas anpassning till de nya reglerna inte innebär en
            övervältring av kostnader på kunderna.
          </note>
          <note>
            En sak är säker, nämligen att alla kriser inte kommer att kunna
            upptäckas och förebyggas. Mycket tyder på att instabiliteten finns
            inbyggd i själva de finansiella systemen.
          </note>
          <note>
            Därför är min fundering med anledning av interpellationen vilka
            problem som Socialdemokraterna vill lösa genom ett införande av
            en EU-skatt på finansiella transaktioner.
          </note>
          <note>
            Dyrare och krångligare betalningar och transaktioner löser knappast
            de akuta och djupa problem som EU i dag står inför med stora budgetunderskott,
            stigande statsskulder och krympande konkurrenskraft. Högre skatter
            på investeringar leder till mindre investeringar och färre nya
            jobb i Europa.
          </note>
          <note>
            EU-kommissionen har i sina egna analyser konstaterat att skatten,
            om den skulle införas, kan komma att minska bnp i Europa med 12
            procent. Och högre kostnader för finansiella tjänster riskerar
            att föra kostnaden vidare in i alla andra sektorer och branscher.
            Det här begränsar konkurrenskraften. Det begränsar möjligheten
            till nya jobb. En sådan utveckling skulle vara olycklig för den
            sköra tillväxt som just nu råder i Europa.
          </note>
          <note>
            En EU-skatt riskerar att leda till att stora delar av de internationella
            transaktionerna och investeringskapitalet flyr bort från EU till
            länder som inte har någon liknande skatt. Utflyttad finanshandel
            leder inte till mindre spekulation, snarare tvärtom. Om transaktioner
            flyr från Europa kan de i stället flytta till delar av världsekonomin
            där transparens och regleringar är sämre än i vår del av världen.
          </note>
          <note>
            Då kan man undra: Vilken nytta har man av en sådan transaktionsskatt?
            Vad har man vunnit, utöver att barnet åkte ut med badvattnet?
          </note>
          <note type="speaker">
            Anf. 192 Statsrådet PETER NORMAN (M):
          </note>
          <note>
            Herr talman! Jag diskuterade ett mycket snarlikt ämne med Peter
            Persson för en vecka sedan här i kammaren. Då var temat från Peter
            Perssons sida att jag och finansministern skäller och pratar mycket
            men kommer inte med några konkreta förslag. Då ägnade jag mitt
            första interpellationsinlägg på fyra minuter åt att räkna upp
            28 förslag som var konkreta och aktiva. Sedan var tiden ute, och
            jag hann inte göra mer fast jag hade punkter kvar på listan.
          </note>
          <note>
            I och med att jag tycker att Peter Persson är en trevlig, jovialisk
            prick vill jag inte genera honom med att upprepa denna uppräkning.
            Jag nöjer mig med att säga att det går att titta i riksdagsprotokollet
            för att se åtminstone 28 förslag som vi har genomfört.
          </note>
          <note>
            När det gäller rundabordssamtalen tror jag att jag kommer att
            göra Peter Persson besviken. Jag har haft två rundabordssamtal
            under min tid som finansmarknadsminister. De är, tror jag, planlagda
            en gång i halvåret. På grund av sjukdom blev det inget första
            halvåret 2012, och två ägde rum 2011. De ägnas mest åt att diskutera
            rapporter som är beställda av undervegetationen, så att säga,
            som heter Finansmarknadskommittén.
          </note>
          <note>
            En rapport som har diskuterats är till exempel en analys av kreditvärderingsinstituten.
            Det har varit problem med rådgivare och försäljare i den finansiella
            sektorn. Just nu har de fått i uppdrag att utreda möjligheten
            att på ett konsumentvänligt sätt göra fondavgifterna mer begripliga
            för konsumenten. Det är den typen av frågor som behandlas allmänt
            vid runda bordet, så mer hemligt än så är det inte.
          </note>
          <note>
            Andra bolagsformer är en väldigt intressant fråga. Jag tror att
            det är värt att diskutera och eventuellt gräva lite i och analysera
            den fristående sparbanksfunktionen. Jag tror att det finns ett
            värde i lokal information för kreditgivning. Jag tycker att det
            är tråkigt att det finns allt färre fristående sparbanker i Sverige.
          </note>
          <note>
            Vad jag har fått förklarat för mig är att de ofta upplever en
            mycket stor administrativ börda i form av nya EU-bestämmelser,
            vilket gör att de får svårt att klara sig. Jag skulle gärna vilja
            forska lite mer i det där, för jag tycker att det är ett värde,
            som Peter Persson mycket riktigt säger, med fler typer av bolagsformer.
            Jag avvisar absolut inte det. Som ett exempel skulle det vara
            intressant att kontrollera vari själva problemet ligger, varför
            fristående sparbanker inte etablerar sig med tanke på att de är
            så få.
          </note>
          <note>
            Jag förstod inte riktigt Lars Johanssons synpunkt om kapitaltäckning.
            Vi har nu aviserat att dra upp kapitaltäckningen till i princip
            Europas högsta. Jag förstod inte om Lars Johansson tyckte att
            det var bra eller dåligt. Jag tycker att det är bra för stabiliteten,
            för annars står skattebetalarna för väldiga risker i det finansiella
            systemet.
          </note>
          <note>
            När det gäller Fouriertransform tycker jag att det ligger helt
            utanför den här debatten, som handlar om vårt förhållande till
            bankerna. Jag kan återkomma om detta, men det tarvar en debatt
            i sig.
          </note>
          <note>
            Sedan tror jag att Lars Johansson har läst fel i interpellationssvaret.
            Jag skriver: De höga vinsterna visar att det hade varit möjligt
            att bygga buffertar utan att vältra över kostnaderna på kunden.
            Kunden har ju fått betala, och det hade inte behövt hända. Det
            kanske var en dålig formulering i svaret. Jag tror att vi har
            samma uppfattning där.
          </note>
          <note>
            Jag förstod inte heller om Lars Johansson tycker att det är fel
            att vi kritiserar utdelningarna. Där tror jag också att vi har
            samma uppfattning. Jag tycker att det är bra att både jag och
            Lars Johansson, och andra, då och då är kritiska mot utdelningspolitiken.
          </note>
          <note type="speaker">
            Anf. 193 PETER PERSSON (S):
          </note>
          <note>
            Herr talman! Jag vill först uttrycka en djup tacksamhet till
            Peter Norman för att han inte ånyo läser upp de 40 punkterna,
            ty det hade varit en smula generande för honom att lösa bankkrisen
            genom att utbilda skolungdomar i ekonomi. Kanske skulle en del
            av utbildningsinsatserna ha satts in mot bankdirektörerna.
          </note>
          <note>
            Vid rundabordssamtalen tar man alltså bara emot rapporter. När
            man träffar de fyra bankerna som är nästan identiska i sin behandling
            av kunder, kostnader, räntor och marginaler hade det då inte varit
            ett utomordentligt tillfälle att tala med bankerna med samma tonläge
            som när Rapports eller Aktuellts kameror är på eller när Dagens
            Nyheters reporter är framme? Då sitter ni och tar emot rapporter.
            Ni säger till enskilda konsumenter av banktjänster i Jönköping
            eller Skillinge att de ska ta itu med bankerna. Men när landets
            finansmarknadsminister har dem på plats sitter han och tar emot
            rapporter.
          </note>
          <note>
            Dessutom säger han: Ja, det är intressant att få andra ägarinslag.
            Vi har ett samhälleligt ägarinslag, som är 100 procent i SBAB,
            och där kan staten genom ägardirektiv verka för att den banken
            ges en annan situation på konkurrensmarknaden. Det gör ni inte.
            Ni vill sälja ut den, fast ni har inte stöd i riksdagen. I Nordea
            har ni krympt ägarandelen så att det inte är samma kraft, men
            också där hade det kunnat vara ett annat skick än den rena vinstmaximeringen.
          </note>
          <note>
            Sedan har jag både läst och hört särskilt Anders Borg, men jag
            tror också Peter Norman, tala om att banksektorn är underbeskattad.
            I interpellationen ställer jag frågan som Peter Norman inte svarar
            på. Han värjer sig för en beskattning inte till EU utan en gemensam
            beskattning av kanske finansiell omsättning på europeisk nivå
            till medlemsländerna, som vi socialdemokrater är öppna för att
            diskutera. Helst skulle man naturligtvis ha det på global nivå.
            Det har tydligt framkommit här att det inte är aktuellt.
          </note>
          <note>
            Det skulle vara intressant att veta: Vad är det för typ av beskattning
            som Peter Norman kan tänka sig eftersom den finansiella sektorn,
            banksektorn, är underbeskattad? Det skulle vara utomordentligt
            fint att få ett sådant besked i dag, för annars fortsätter den
            här debatten. Då får vi mötas om 14 dagar igen och konstatera
            att Moderaterna bara pratar men visar ingen handling. Jag är outtröttlig,
            Peter Norman. Vi kan ses oavsett tidpunkt här var fjortonde dag
            till 2014, för sedan hoppas jag att det är slut.
          </note>
          <note type="speaker">
            Anf. 194 LARS JOHANSSON (S):
          </note>
          <note>
            Herr talman! Jag får väl se om jag ska interpellera finansmarknadsministern
            om Fouriertransform längre fram. Jag kan ändå konstatera, vilket
            var min poäng, att i och med att staten själv med sitt eget företag
            som sysslar med att låna ut pengar, riskvilligt kapital, har höga
            avkastningskrav ger det en bild av att bankerna väl också ska
            ha höga avkastningskrav. Det är den kopplingen jag menar att man
            kan göra när man resonerar kring de här frågorna.
          </note>
          <note>
            Vi är väl ändå överens om, vilket står i interpellationssvaret,
            att rörelseresultatet för de stora bankerna var väldigt gott under
            föregående år, över 77 miljarder kronor, och att det naturligtvis
            är kunderna som har skapat den vinsten genom att de har betalat
            räntor eller inte fått några räntor på sina pengar. Det är ju
            den marginalen som har skapat den stora vinsten i bankerna.
          </note>
          <note>
            Jag är självklart av uppfattningen att vi ska ha en bra kapitaltäckningsgrad.
            Men det jag ville peka på för finansmarknadsministern är att problem
            har uppstått.
          </note>
          <note>
            När man pratar med företagare runt om i landet får man veta att
            de har problem i dag. Bankerna ställer väldigt hårda krav på säkerhet
            när de ska låna ut pengar, framför allt i glesbygden, där fasta
            tillgångar har ett lägre värde än i till exempel Stockholm och
            andra storstadsregioner. Det innebär att de får svårigheter att
            klara de krav som ställs. Då har bland annat bankerna framfört
            just att vi har stora krav på att höja kapitaltäckningsgraden
            och att de därför inte har möjlighet att ta de riskerna.
          </note>
          <note>
            Det stoppar upp investeringsviljan i landet. Det är det problemet
            som detta skapar. Då får man också bedöma om det går för fort
            att lyfta upp kapitaltäckningsgraden i relation till de problem
            som uppstår på utlåningsmarknaden.
          </note>
          <note type="speaker">
            Anf. 195 HANS ROTHENBERG (M):
          </note>
          <note>
            Fru talman! Den här interpellationen och den efterföljande interpellationen,
            som rör kundernas ställning på bankmarknaden, går lite grann in
            i varandra. Det handlar i stor utsträckning om diskussionen att
            kunden ofta hamnar i ett underläge. Det är detta som ger anledning
            till både finansministern och finansmarknadsministern att höja
            tonläget.
          </note>
          <note>
            Det är något som man i möten med människor, i våra valkretsar,
            möter stor uppskattning för. Äntligen är det någon från regeringen
            som vågar höja rösten mot de aktörer som de flesta människor har
            en mer eller mindre frivillig relation till.
          </note>
          <note>
            Det är svårt att inte ha en bankrelation i dag. De flesta transaktioner
            sker inte genom kontanter utan sker via banksystemen. Den flexibilitet
            som kunden önskar finns inte alltid i de systemen. Det är väldigt
            lätt att ta ett snabblån, ett kortlån, men det är inte lika lätt
            att med samma bank byta leverantör.
          </note>
          <note>
            Det handlar väldigt mycket om en ömsesidig respekt som måste
            finnas. Bankerna måste ha respekt för kunden i livets alla cykler.
            Det är ett ansvar som bankerna behöver visa för att få den respekten
            tillbaka.
          </note>
          <note>
            Att finansmarknadsminister Peter Norman höjer rösten är ordets
            makt. Och ordets makt det vet vi som står i den här kammaren är
            understundom fantastiskt stor.
          </note>
          <note>
            Det handlar inte om någon dubbel agenda. Jag tycker snarare att
            man ska säga att agendan är att ha människan i fokus. Det är en
            ganska sympatiskt enkel agenda.
          </note>
          <note type="speaker">
            Anf. 196 Statsrådet PETER NORMAN (M):
          </note>
          <note>
            Fru talman! Till Peter Persson beträffande rundabordssamtalen
            som svar på din enkla fråga: Nej, det är ett dåligt forum för
            att diskutera med bankerna. Om man har talat till banker under
            ett antal år, som jag har gjort, vet man att när banker sitter
            i ett rum med andra banker, då säger de ingenting. De säger absolut
            ingenting, i och med att de är rädda för att säga något som kommer
            konkurrenten till del.
          </note>
          <note>
            Ska man tala med banker, då ska man tala med dem en och en. Jag
            kan lova Peter Persson att varken jag eller Anders Borg är speciellt
            populära hos bankcheferna. De håller inte med oss. De tycker att
            vi har en kritik som är orättvis och orättfärdig, att vi inte
            har med saken att göra och liknande.
          </note>
          <note>
            Rundabordssamtal är alltså inte bra. Ska man tala med banker,
            som ett litet råd på vägen: Ta dem var och en för sig! Ta dem
            inte i klump, för då kommer det inte att fungera!
          </note>
          <note>
            I mångt och mycket inbillar jag mig att vi är hyfsat överens
            om många saker inom banksektorn. Låt oss ta upp det som vi antagligen
            inte är överens om: SBAB och Nordea.
          </note>
          <note>
            Vi har gjort det Peter Persson vill att vi ska göra. Vi har sänkt
            avkastningskraven på SBAB, så de är nu ungefär mindre än hälften
            av avkastningskraven på affärsbankerna. Trots detta gör SBAB väldigt
            liten vinst. Min bedömning är att om SBAB skulle sänka sina räntor,
            då skulle man gå med ett minusresultat.
          </note>
          <note>
            Då kommer frågan: Hur ska vi förklara detta för EU, som kommer
            att säga att det är statsstödsubvention? Jag tror inte att det
            är på det sättet en bra bankmarknad utvecklas. En bra bankmarknad
            utvecklas genom att man ger goda konkurrensvillkor. Vår analys
            är att konkurrensen fungerar bristfälligt på grund av att kunden
            är i underläge.
          </note>
          <note>
            Det är vår analys. Därför försöker vi stärka kunden. Vi försöker
            tvinga säljaren, producenten, att vara mer transparent och försöker
            göra det lättare att byta bank.
          </note>
          <note>
            Vad gäller beskattningen: Finansiella tjänster är undantagna
            från moms. En transaktionsskatt skulle i praktiken innebära en
            skatt på pensioner som skulle överflyttas till Bryssel, i och
            med att pensionsfonderna är de i särklass mest aktiva på de finansiella
            marknaderna. Pensionärer skulle betala till byråkraterna i Bryssel.
            Det är ingen bra idé.
          </note>
          <note>
            Det finns andra skatteformer som är tänkvärda och möjliga, till
            exempel något som heter FAT, Financial Activities Tax, eller andra
            typer av skatter. Om vi ser att det fortfarande blir stora vinster
            till banksektorn måste vi naturligtvis överväga detta eller på
            andra sätt se till att marknaden fungerar bättre.
          </note>
          <note>
            Jag har varit väldigt tydlig med att jag tycker att Nordeas 15-procentiga
            avkastningsmål är orealistiskt. Det säger jag som finansmarknadsminister
            men också som företrädare för ägarandelen i Nordea. Jag har förklarat
            varför: Om man till exempel kommer till en ledning och säger Jag
            har ett projekt som jag tror ger 14 procents avkastning, då säger
            ledningen nej till det, eftersom det inte når upp till de avkastningskrav
            som finns.
          </note>
          <note>
            Här har jag varit mycket tydlig, vilket har gett stora reaktioner,
            inte bara från Nordea utan från andra ställen. Men här skulle
            jag vilja höra andra. Jag skulle gärna vilja ha med Peter Persson
            i debatten. Jag har aldrig hört Peter Persson säga att det är
            orättvist avkastningsmål. Jag skulle uppskatta om han sade det,
            om inte annat så i dag.
          </note>
          <note type="speaker">
            Anf. 197 PETER PERSSON (S):
          </note>
          <note>
            Fru talman! Peter Norman tycker att det är olämpligt att tala
            med företrädare för de fyra storbankerna när de sitter tillsammans,
            eftersom ingen säger något då. Säger ingen något, då kan ingen
            höra något heller. Men det verkar som om de har kapacitet att
            förmedla sig mellan varandra, eftersom villkoren nästan med exakthet
            överensstämmer ut mot kund.
          </note>
          <note>
            Då hade det väl rimligen varit möjligt för Sveriges finansmarknadsminister
            att föra en diskussion med sektorn. Men jag har tidigare konstaterat
            att Moderaterna försöker prata om samhällsproblem som man har
            full kapacitet att ta itu med.
          </note>
          <note>
            I ett eller ett och ett halvt års tid har jag hört framför allt
            Anders Borg och nu också Peter Norman säga: Banksektorn är underbeskattad.
            När får vi propositionen? När kommer förslaget till riksdagen?
          </note>
          <note>
            Sedan säger han att avkastningskravet för Nordea är orimligt
            och att han inte kan påverka det fullt ut. Då blir logiken att
            göra sig av med allt ägande.
          </note>
          <note>
            Det hänger inte ihop, Peter Norman. Det är så uppenbart. Ni står
            för en samhällsmodell och en samhällssyn där marknad och vinstmaximering
            är det logiska tillståndet. De människor som drabbas och påverkas
            tycker inte detsamma. Därför har ni en verbal formuleringskonst
            och kritik men en avsaknad av politik för innerst inne ogillar
            ni inte vad som händer.
          </note>
          <note type="speaker">
            Anf. 198 Statsrådet PETER NORMAN (M):
          </note>
          <note>
            Fru talman! Jag måste ägna en del av denna tid åt att svara på
            Lars Johanssons inlägg senast.
          </note>
          <note>
            Jag håller med om att en hög kapitaltäckning kan leda till problem
            och kreditåtstramning. Det aviserade vi också när vi lade fram
            vårt förslag om ny kapitaltäckning som vi gjorde i samarbete med
            Socialdemokraterna, vilket jag uppskattar mycket.
          </note>
          <note>
            Vi måste alltså se till att bankerna är bättre rustade för finansiella
            kriser. Det gör vi genom att lyfta kapitaltäckningen. Där var
            vi överens med Socialdemokraterna och Miljöpartiet.
          </note>
          <note>
            Vi sade då också att om detta leder till en kraftig kreditåtstramning
            så måste vi kunna diskutera att senarelägga starten av kapitaltäckningen.
            Jag är helt överens med Lars Johansson om att detta kan bli ett
            problem. Man kan hoppas och tro att om det blir ett kraftigt problem
            så kommer det att påverka Sverige i makroekonomisk mening, och
            då kommer förmodligen centralbanken, Riksbanken, att korrigera
            räntan av detta skäl. Jag håller dock med om att detta är ett
            problem.
          </note>
          <note>
            Sedan tycker jag att jag och Peter Persson har identifierat var
            vi är oense. Jag tycker att det är bättre att vi politiker försöker
            få marknaden att fungera. Peter Persson tycker att det är bättre
            att staten ska vara en aktör och gå före. Här kan vi tycka olika.
          </note>
          <note>
            Det finns ju ekonomiska system som har drivit det här långt.
            När man har tyckt att bilar inte fungerat särskilt bra eller varit
            dyra har man gjort egna bilar Trabant, Lada och vad de nu heter.
            De länder som har valt det systemet har det inte gått så bra för.
          </note>
          <note>
            Jag tror att det är bättre att vi hyllar en gammal hederlig svensk
            modell och ser till att marknaderna fungerar. Gör de inte det
            ska politiken användas för att i detta fall stärka konsumenten,
            göra producenten mer transparent och minska problemen med att
            byta bank.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2011/12:249 om kundernas ställning
            på bankmarknaden
          </note>
          <note type="speaker">
            Anf. 199 Statsrådet PETER NORMAN (M):
          </note>
          <note>
            Fru talman! Bo Bernhardsson har frågat mig vilka ytterligare
            åtgärder jag är beredd att vidta för att stärka allmänintresset
            och kundernas ställning på den svenska bankmarknaden.
          </note>
          <note>
            Konsumenten ska kunna känna sig trygg på bankmarknaden. Detta
            gäller i alla situationer när konsumenten kommer i kontakt med
            banker och andra finansiella företag, vare sig det handlar om
            att spara till en buffert, låna till en bostad eller planera inför
            pensionen. Ett grundläggande problem är dock att konsumenterna
            och de finansiella företagen möts på en ojämn spelplan. Konsumenterna
            befinner sig i ett underläge, och därför arbetar regeringen med
            att stärka deras ställning. Regeringen har till exempel gett Finansinspektionen
            ett kraftigt ökat anslag för övervakning och tillsyn av finansiella
            företag. Finansinspektionen och Konsumentverket ser också över
            marknaden för rådgivningstjänster inom ramen för sin löpande tillsyn,
            bland annat eftersom gränsdragningen mellan försäljning och rådgivning
            behöver bli tydligare.
          </note>
          <note>
            Regeringen har även inlett ett samarbete med branschen och forskare
            för att komma fram till hur information till kunderna, till exempel
            om avkastning, risk och avgifter, ska redovisas på ett tydligare
            och mer lättbegripligt sätt.
          </note>
          <note>
            För att stärka konsumenternas kunskaper om vad olika finansiella
            tjänster och produkter innebär satsar regeringen 5 miljoner kronor
            per år på utbildningssatsningar i Finansinspektionens regi. Det
            är också glädjande att området privatekonomi från och med hösten
            2011 har förtydligats i de nya läroplanerna för grundskolan och
            motsvarande skolformer samt i det ämnesinnehåll som alla elever
            i gymnasieskolan läser.
          </note>
          <note>
            För att stärka kundernas ställning på bankmarknaden är det också
            viktigt med ökad rörlighet. Det ska vara enkelt att byta bank,
            förvaltare och att välja bort dyra fonder och försäkringsprodukter.
            Ökad rörlighet pressar de finansiella företagen att erbjuda alla
            kunder bättre villkor och är ett led i att förbättra konkurrensen
            på finansmarknaden. Regeringen har som del i arbetet med att öka
            rörligheten bland annat tillsatt en utredning för att se över
            flytträtten av försäkringssparande. Betänkandet från den utredningen
            är planerat till juni.
          </note>
          <note>
            Låt mig också betona att regeringens hållning är att det är bankerna,
            inte skattebetalarna, som ska bära kostnaderna för de risker som
            bankerna tar. Det är således inte fråga om att riskerna har socialiserats,
            som interpellanten framställer det. Syftet med stabilitetsavgiften
            har varit just att eventuella stödåtgärder i första hand finansieras
            av kreditinstituten själva. Finanskriskommittén, som regeringen
            tillsatte förra året, kommer bland annat att föreslå ett system
            för hur denna avgift ska kunna riskdifferentieras. Detta är just
            för att avgiftens storlek ska avspegla hur stor risk det enskilda
            institutet tar.
          </note>
          <note>
            Regeringen har också föreslagit att kapitaltäckningskraven för
            de svenska storbankerna ska skärpas. Mer motståndskraftiga banker
            gör att systemet som helhet blir mer robust och att riskerna för
            bankernas ägare blir mindre och ägarnas vinstkrav kan sänkas.
            Det är därmed inte rimligt att bankerna använder förslaget om
            högre krav på kapitaltäckning som förevändning för att belasta
            sina kunder med exempelvis högre bolånemarginaler. Regeringen
            har gett Finansinspektionen i uppdrag att övervaka bankernas anpassning
            till de nya reglerna, däribland hur bolånemarginalerna utvecklas.
            Finansinspektionen kommer att publicera en första sådan rapport
            i mitten av maj.
          </note>
          <note>
            Regeringen vidtar alltså ett flertal åtgärder för att stärka
            konsumentens ställning på finansmarknaden och vi följer noga den
            fortsatta utvecklingen. Vi fortsätter att arbeta för att konsumenten
            ska känna sig trygg på finansmarknaden.
          </note>
          <note type="speaker">
            Anf. 200 BO BERNHARDSSON (S):
          </note>
          <note>
            Fru talman! Jag börjar med att tacka för svaret från statsrådet.
            Jag ska inledningsvis säga att vi är överens om ganska mycket.
            Jag kan inte ta ställning till huruvida vi är överens om de 28
            punkterna eller hur många av dem vi är överens om, men det är
            i varje fall en hel del som vi är överens om. Det gäller både
            avsikterna att förbättra informationen och att öka kapitaltäckningskraven
            på bankerna.
          </note>
          <note>
            Sedan är det en annan sak att vi inte vill att de ökade kraven
            ska vältras över på kunderna eller att det ska gå ut över utlåningen.
          </note>
          <note>
            Jag tror till och med att vi är överens om vad som ska hända
            om en systemviktig bank fallerar. Där är vi ganska ensamma i Europa
            om att tycka att staten i det läget ska kunna gå in och ta över
            banken till marknadspris.
          </note>
          <note>
            Allt är vi dock inte överens om, och det är därför vi har den
            här debatten. Det vi inte är överens om är var fokus i fortsättningen
            ska ligga. Regeringen och finansmarknadsministern uppehåller sig
            mycket vid att man ska rätta till obalansen på marknaden genom
            att stärka kunderna med hjälp av information och utbildning.
          </note>
          <note>
            Här finns det faktiskt en röd tråd från den tidigare finansmarknadsministern
            Mats Odell. Han och jag hade en interpellationsdebatt där han
            uppehöll sig mycket vid att vi skulle starta en folkbildningskampanj
            för att lära människor hur bankerna fungerar och att genomskåda
            avgifter och information. Detta är ett huvudnummer också på Peter
            Normans åtgärdslista. Det är kunderna som ska stärkas med hjälp
            av information och lära sig se igenom vad som är svårt att se
            igenom.
          </note>
          <note>
            Man ser framför sig hur dubbelarbetande ensamstående föräldrar
            med hjälp av studiecirklar och utbildning ska försöka sätta sig
            in i hur den här marknaden fungerar.
          </note>
          <note>
            Faktum är ju att den finanskris som vi nyligen har upplevt uppstod
            bland annat därför att inte ens de som ska begripa sig på finansmarknaden
            gjorde det. Inte ens bankdirektörerna visste i själva verket vad
            som pågick på deras banker. Detta var en av anledningarna till
            att vi fick finanskrisen. Man visste inte var riskerna fanns.
          </note>
          <note>
            Nu ska kraven ställas på medborgarna, på kunderna. Där är tyngdpunkten
            i regeringens agerande fel. Kunderna ska sätta sig in i hur bankernas
            produkter i själva verket ser ut och värdera de olika erbjudandena.
          </note>
          <note>
            Jag såg en diskussion i en morgonsoffa i tv för inte så länge
            sedan. Jag ska återkomma till den i nästa inlägg. Där sade Peter
            Norman att det gällde för kunderna att byta bank och använda sig
            av detta. Då sade reportern ungefär så här: Ska man ta ledigt
            en vecka för att sätta sig in i hur det fungerar och vilka erbjudanden
            som är bäst?
          </note>
          <note>
            Min bild av människors frihet eller vad vi vill åstadkomma är
            en annan. Vissa saker ska bara fungera. Det är politikernas uppgift
            att se till att strömmen kommer genom de två hålen i väggen och
            att bankerna är att lita på. Man ska inte lägga alltför mycket
            ansvar på medborgaren själv som ska lära sig välja och ägna massor
            av tid åt det. Jag tycker i stället att medborgarna ska kunna
            ägna tid åt sin familj, att åka skidor och att läsa romaner.
          </note>
          <note type="speaker">
            Anf. 201 Statsrådet PETER NORMAN (M):
          </note>
          <note>
            Fru talman! Låt mig börja så här. Det som jag tycker har byggt
            Sverige starkt är 1842 års folkskolereform och Gripenstedts insats
            som finansminister. Det är ABF i stor utsträckning och det är
            ansvarsfulla fackförenings- och arbetarrörelseledare som såg till
            att vi inte hade en massa konflikter i Sverige på 00- och 10-talet.
            Och så är det en utbildningstradition som har lett till vårt höga
            välstånd.
          </note>
          <note>
            Jag trodde aldrig att jag skulle få höra en hög företrädare för
            Socialdemokraterna ironisera över folkbildning i finansiella sektorn.
            Men så är det tydligen.
          </note>
          <note>
            Vi säger att det är tre spår. Kunden ska stärkas. Banken ska
            tvingas bli tydligare, och det ska vara enklare att byta bank.
          </note>
          <note>
            Vi har gett Finansinspektionen resurser som de inte kunnat drömma
            om för några år sedan, som i reala termer är nästan dubbelt så
            mycket som de fick under den tid som Socialdemokraterna satt i
            regeringen. Detta handlar om att stärka tillsynen och tilliten
            för att kunderna ska känna att bankerna är ordentliga institut.
            Det är precis det som Bo Bernhardsson själv föreslår.
          </note>
          <note>
            Sedan har vi sett till att bankerna ska ha högre kapitaltäckning
            än man i princip har i något annat land i Europa. Det handlar
            om att bankerna själva ska stå för en större del av kakan direkt
            genom att egna pengar ska gå åt när man får en finanskris.
          </note>
          <note>
            Detta måste väl ändå vara någonting som är bra. Jag delar inte
            synen att det är kunden som får bördan. Däremot är kunden viktig
            i en marknad, som bankmarknaden är.
          </note>
          <note>
            Vi kan läsa grundkurser i nationalekonomi eller företagsekonomi.
            Om marknaden ska fungera på ett bra sätt krävs det att säljare
            och köpare har ungefär samma information om produkten. Det är
            det som saknas, tycker jag, i finanssektorn.
          </note>
          <note>
            Finanssektorn är väldigt skicklig på att konstruera nya och mer
            komplicerade produkter, och kunden hinner inte riktigt med. Är
            det så kan det inte vara en strategi att kunden inte ska få hjälp
            att genomskåda produkterna, tvärtom. Jag tror att det här är en
            framtidsfråga för breda befolkningsgrupper. Man måste förstå och
            lära sig att genomskåda förslag i den finansiella sektorn. Det
            är möjligt att man inte behöver samma typ av utbildning eller
            kunskap när man köper andra produkter, men i finanssektorn tror
            jag att det är extra viktigt.
          </note>
          <note type="speaker">
            Anf. 202 BO BERNHARDSSON (S):
          </note>
          <note>
            Fru talman! Jag skulle inte drömma om att vara motståndare till
            folkbildning. Den har naturligtvis en stor och viktig roll i den
            demokratiska strukturen självklart. Men det finns områden där
            det är mer eller mindre lämpligt att förlita sig på folkbildningen.
          </note>
          <note>
            Det är klart att vi ska ha bättre information till kunderna.
            Det är klart att kunderna, så gott det går, ska sätta sig in i
            hur de här systemen fungerar och hur produkterna ser ut. Men vad
            jag säger är att regeringen har för mycket fokus på det och för
            lite på annat. Det är avvägningen och balansen i detta som jag
            vänder mig mot.
          </note>
          <note>
            Ni lägger en väldig börda på människor. Det gäller inte bara
            på det här området. Vi får ha den diskussionen en annan gång,
            men människor ska liksom ägna alltmer av sin tid åt att försöka
            genomskåda vad privata aktörer sysslar med och göra bra val. Jag
            menar att det i grunden är politikernas uppgift att just lägga
            en bra grund för detta, inte minst på bankmarknaden.
          </note>
          <note>
            För nästan ett år sedan hade jag en interpellationsdebatt med
            Peter Norman. Det handlade om privatiseringen av Nordea, eller
            utförsäljningen av aktier i Nordea. Det var en affär som Ebberöds
            bank hade kunnat vara ganska stolt över. Det var ingen bra affär,
            om jag säger så. Då svarade Norman mig så här: Frågeställaren
            antyder att staten genom att sälja bolag frånhänder sig möjligheten
            att styra utvecklingen på ett antal viktiga områden. I det här
            fallet var det bankmarknaden.
          </note>
          <note>
            Ja, jag inte bara antydde det, utan det var faktiskt vad jag
            påstod.
          </note>
          <note>
            Där skiljer vi oss också i uppfattning. Jag tror att man kan
            göra både och. Man kan agera både som en ägare och som en stark
            aktör och med andra medel förbättra marknadens funktionssätt.
          </note>
          <note>
            Men det som gjorde att jag ställde den här interpellationen var
            just debatten i morgonsoffan jag såg på tv. Där lät Peter Norman
            lite annorlunda än i interpellationsdebatten med mig för ett år
            sedan. Då fick Norman frågan: Varför inte använda bankerna, som
            staten ändå har ett ägande i? Peter Norman sade inte: Nej, det
            ska vi inte göra. Vi ska sälja ännu mer, eller vi ska sälja ut
            SBAB. Han sade: Vi är aktiva på Nordeas bolagsstämma, men vi äger
            bara 12 procent i Nordea och kan därför inte göra så mycket. Så
            var det. Dessutom sade Peter Norman: Vi ställer bara hälften så
            höga avkastningskrav på SBAB som privata ägare gör på sina banker.
          </note>
          <note>
            Jag uppfattar det som ett erkännande av möjligheten att faktiskt
            använda ett statligt ägande för att styra eller sätta en standard
            på bankmarknaden. Det gäller informationen också, att man kan
            ge bra information. Men det gäller inte bara information, utan
            det gäller även att man naturligtvis kan bidra till en bättre
            konkurrens och pressade räntemarginaler. Det innebär att man kan
            göra något i stället för att skälla på bonusarna hela tiden. I
            de företag man äger har man ju möjligheten att sätta en standard,
            att man inte ska ha bonusar. Eller hur?
          </note>
          <note>
            Jag uppfattade det som lite glädjande den där morgonen, som att
            Peter Norman hade flyttat sig i viss utsträckning när det gäller
            det här med att ägandet kan användas.
          </note>
          <note>
            Det är väl det som den här interpellationsdebatten från min sida
            går ut på. Vi är inte oense om att det är viktigt att förbättra
            informationen absolut inte. Men när det gäller balansen tycker
            jag att regeringens åtgärder är för mycket inriktade på att kunden
            måste ta sitt ansvar, folkbilda sig och så vidare och för lite
            inriktade på de andra möjligheterna.
          </note>
          <note type="speaker">
            Anf. 203 Statsrådet PETER NORMAN (M):
          </note>
          <note>
            Fru talman! Då förstår jag bättre, och jag har full respekt för
            den synpunkten.
          </note>
          <note>
            Jag vill ägna åtminstone en del av den här tiden till Nordea.
            Jag och Bo Bernhardsson har olika uppfattningar om huruvida staten
            ska äga Nordea eller inte och hur mycket. Det kan vi diskutera.
            Där är interpellationerna bra.
          </note>
          <note>
            Men den utförsäljning som gjordes av Nordea gjordes av opolitiska
            tjänstemän i Regeringskansliet de är ofta underbetalda jämfört
            med hur det är i den privata sektorn. De gjorde den utförsäljningen
            på absolut bästa sätt.
          </note>
          <note>
            De lyckades skruva ned de provisioner som investmentbankerna
            fick till en bråkdel jämfört med vad de haft tidigare. Den gick
            över natten i tre världsdelar. Sedan råkade det bli ett väldigt
            bra pris. Det har jag inga problem med att erkänna. När det gäller
            priset på en sådan transaktion tror jag inte att man kan tajma
            marknaden. Det råkade vara ett väldigt bra pris. De gjorde ett
            fantastiskt bra jobb.
          </note>
          <note>
            Sedan är det en så kallad finansanalytiker som har brett ut sig
            i tidningarna och tycker att det här var fel. Hans huvudsakliga
            argument är att man skulle ha sålt till en stor ägare som kunde
            ha gett ett bättre pris. Naturligtvis undersökte vi om det fanns
            en stor ägare som ville ha en stor del av kakan. Det fanns inte.
            Därför faller den kritiken till marken.
          </note>
          <note>
            Transaktionen genomfördes på ett ypperligt professionellt sätt.
            Jag och Bo Bernhardsson kan skälla på varandra eller diskutera
            om vi ska äga Nordea eller inte. Men den här transaktionen utfördes
            av de här opolitiska tjänstemännen, som är extremt professionella.
            De gjorde det på ett sådant sätt att vi fick hyllningsartiklar
            i Financial Times och i Wall Street Journal. När vi får det kan
            jag stå ut med att en svensk finansanalytiker har vaknat på fel
            sida.
          </note>
          <note>
            Jag vill stå upp för de här tjänstemännen. De gör ett fantastiskt
            jobb. Transaktionen var extremt professionell. Klaga inte på den,
            för det går inte att påstå att den var dåligt gjord! Vi kan hålla
            på och diskutera om vi ska ha aktieägare i Nordea eller inte,
            men jag vill hålla tjänstemännen om ryggen. De gör ett fantastiskt
            arbete.
          </note>
          <note>
            Det spelar ingen större roll om vi äger 12 procent eller 25 procent.
            Vi ska över 50 procent för att vara ordentliga ägare i Nordea.
            Men vi försöker ändå använda vår röst, framför allt på bolagsstämmorna,
            genom att försöka få med andra ägare på den linje som vi själva
            har. De senaste två åren har det handlat om minskad utdelning
            och ett mindre ambitiöst bonusprogram.
          </note>
          <note>
            Här har vi inte lyckats. Men vi tog den chansen på arenan, på
            Nordeas bolagsstämma, och var väldigt tydliga med vad vi ville.
            Vi har lagt ut anförandet av statssekreteraren på nätet, så att
            alla kan läsa det. Det gav eko både i Nordea och på andra ställen.
          </note>
          <note>
            Jag kan notera att under den tid som Socialdemokraterna var vid
            makten var man inte på bolagsstämman och höll några anföranden.
            Man valde inte att använda arenan. Det här med mycket väsen för
            lite ull tycker jag därför går tillbaka som en liten bumerang.
          </note>
          <note type="speaker">
            Anf. 204 BO BERNHARDSSON (S):
          </note>
          <note>
            Fru talman! Min kritik riktar sig definitivt inte mot tjänstemännen
            på Regeringskansliet. Den riktar sig mot regeringen. Det är ni
            som har sagt att ni ska sälja ut. Det är inte tjänstemännen. De
            har säkert skött sitt jobb utifrån de förutsättningar de har fått.
          </note>
          <note>
            När jag säger Ebberöds bank är det inte för att tjänstemännen
            gjorde ett dåligt jobb utan därför att motivet för att sälja var
            att man skulle kunna betala av på statsskulden. Som Peter Norman
            sade: Man ska inte ha så stor balansräkning.
          </note>
          <note>
            Där ger en beräkning vid handen att man fick nu reserverar jag
            mig lite för de exakta siffrorna 400 miljoner mindre om året i
            ränteutbetalningar genom att betala av på statsskulden och tappade
            fyra eller fem gånger så mycket i avkastning från banken. Det
            är Ebberöds bank.
          </note>
          <note>
            Nu är inte min poäng att vi ska ha banker bara för att de ska
            ge avkastning, vilket ju har framgått. Jag vill också att vi ska
            ha dem för att kunna sätta en standard på bankmarknaden. Det är
            det andra motivet. Det är det vi diskuterar. Jag tror inte på
            bara den här folkbildningen. Jag tror inte ens i huvudsak på den,
            utan jag tror på att man måste ha regelverk och också vara en
            aktör som sätter standarden. Det har man möjlighet att göra.
          </note>
          <note>
            Jag blev rätt road när jag kom hem efter den förra interpellationsdebatten.
            Det glömde jag säga här, men nu ska jag säga det. När Peter Norman
            säger att staten ska ha en liten balansräkning slog det mig: Tänk
            om jag skulle säga det till de fattiga i Sverige och de blir ju
            fler och fler att ni ska vara glada för att ni i alla fall inte
            har så stor balansräkning. Det är inget särskilt bra argument.
            Frågan är varför man har ett ägande, vad det ger för intäkter
            och vad man kan styra med hjälp av det ägandet.
          </note>
          <note>
            Jag skulle vilja ha ett löfte av finansmarknadsministern: Ta
            bort SBAB från privatiseringslistan, även om det bara är en önskelista
            som det ser ut i riksdagen i dag.
          </note>
          <note type="speaker">
            Anf. 205 Statsrådet PETER NORMAN (M):
          </note>
          <note>
            Fru talman! Stor eller liten balansräkning fråga folket i Grekland!
            Var de glada för den stora balansräkningen? Fråga dem på Irland
            eller på Island! Var de glada över den stora balansräkningen?
            Jag tror att de skulle säga att de hade varit glada om de hade
            haft en balansräkning av vår storlek.
          </note>
          <note>
            När det gäller Ebberöds bank är det väl bra att vi är överens
            om att transaktionen i sig skedde på ett professionellt sätt.
            Det är så jag tolkar Bo Bernhardsson. Om Ebberöds bank är ett
            argument att ta på allvar borde man köpa mer i Nordea än vad man
            har. Man borde köpa mer i SE-banken. Man borde köpa mer i Telia.
            Man borde köpa mer i ABB, Astra Zeneca, SKF, Sandvik, hela börsen,
            om det är det som är argumentet. Som jag sade i den förra interpellationsdebatten
            har det inte gått så bra för de länder som har valt vägen att
            låta staten köpa upp hela näringslivet. Jag tror att den svenska
            modellen är att föredra.
          </note>
          <note>
            Om vi ska vara starka som reglerare i banksektorn kan vi bara
            vara starka om vi själva inte är spelare på marknaden. Det blir
            konstiga roller annars. Det är därför man inte har spelare och
            domare på samma lag i en fotbollsmatch. Man har en neutral domare.
          </note>
          <note>
            Jag tror att vi kan vara mycket tuffare mot banksektorn, vi kan
            vara mycket besvärligare, sätta upp mycket tuffare regler och
            heller inte anklagas för att gynna vår egen bank om vi inte är
            där. Här tycker vi uppenbarligen olika. Jag tror att den här marknaden
            fungerar bättre utan statlig inverkan, med en stark stat som står
            för regleringar. Bo Bernhardsson tror på ägandet. Här skiljer
            vi oss åt.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2011/12:259 om nytt kommunalt utjämningssystem
          </note>
          <note type="speaker">
            Anf. 206 Statsrådet PETER NORMAN (M):
          </note>
          <note>
            Fru talman! Mats Pertoft har frågat mig när jag avser att lägga
            en proposition om det kommunala utjämningssystemet på riksdagens
            bord.
          </note>
          <note>
            Att kommunerna och landstingen behöver långsiktiga och stabila
            planeringsförutsättningar är något jag tror att vi alla är eniga
            om. Detta innefattar även systemet för kommunalekonomisk utjämning.
          </note>
          <note>
            I betänkandet Likvärdiga förutsättningar Översyn av den kommunala
            utjämningen (SOU 2011:39) föreslås att vissa modifieringar och
            uppdateringar görs i dagens utjämningssystem. Det är alltså inte
            fråga om att införa ett nytt system.
          </note>
          <note>
            Även om flertalet remissinstanser i huvudsak är positiva till
            förslagen har det i remissvaren framförts en hel del synpunkter
            på och även invändningar mot vissa av förslagen. Regeringen värderar
            alltid de synpunkter som har lämnats i samband med remittering
            i den fortsatta beredningen av olika förslag. Beredningen i det
            aktuella ärendet är ännu inte avslutad.
          </note>
          <note>
            Jag är mycket väl medveten om att kommunerna och landstingen
            väntar på besked. Jag avser därför att återkomma i dessa frågor
            så snart som möjligt.
          </note>
          <note>
            Då Mats Pertoft, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Helena Leander i stället fick delta i överläggningen.
          </note>
          <note type="speaker">
            Anf. 207 HELENA LEANDER (MP):
          </note>
          <note>
            Fru talman! Tack för svaret! Jag ska fatta mig ungefär lika kort
            och kärnfullt, eftersom jag fick hoppa in lite hastigt och lustigt
            i den här debatten.
          </note>
          <note>
            För kommunerna är det väldigt viktigt att veta vad man har att
            spela med. I den här utredningen, där alla partier var eniga,
            föreslog man att förändringarna i utjämningssystemet skulle träda
            i kraft 2013. Det är ju inte så vansinnigt långt borta. Det är
            många som sitter i sina kommuner nu och funderar: Vad kommer vi
            att ha för ekonomiska förhållanden när vi ska lägga fram vår budget
            för nästa år? Man är lite nyfiken på att få svar på om de här
            förändringarna kommer att hinna träda i kraft till 2013 eller
            inte.
          </note>
          <note>
            Jag förstår att saker och ting ska beredas. Det är självklart
            och det är väldigt viktigt. Men jag tror att det skulle vara bättre
            för kommunerna om man i så fall sade att det här kommer att ta
            jättelång tid, vi kommer inte att lägga fram det förrän det datumet.
            Då vet de i alla fall. Hellre att veta att det ligger en bit bort
            än att som nu sväva i ovisshet och inte ha en aning om när det
            här kan träda i kraft. Det försvårar verkligen planeringsförutsättningarna.
          </note>
          <note>
            Sedan tror jag också att det kanske även för regeringens beredning
            kan vara en fördel att ha en liten deadline att sikta på. Det
            brukar göra att man till slut kommer till skott.
          </note>
          <note type="speaker">
            Anf. 208 LEIF JAKOBSSON (S):
          </note>
          <note>
            Fru talman! Jag vill tacka Mats Pertoft, även om han inte är
            här, för att han har gett möjlighet till den här diskussionen.
            Det är naturligtvis också så att jag instämmer med i stort sett
            hela Kommunsverige som bara undrar vad det är som händer. Varför
            kommer inte propositionen?
          </note>
          <note>
            Jag satt själv i den här utredningen, och för att vara en skatteutjämningsutredning
            var den rejält annorlunda. Den präglades från första stund av
            en vilja att komma överens över alla partigränser om en syn på
            både inkomstutjämning och kostnadsutjämning. Vi lyckades också
            med det ned till sista stavelsen. Det finns inga särskilda yttranden.
            Det finns inga reservationer. Alla partier är överens.
          </note>
          <note>
            Det som är så väsentligt är att vi med den utredningen kunde
            gräva ned stridsyxan och konstatera att ska vi ha ett kommunalt
            självstyre i det här landet måste det till en långtgående både
            inkomst- och kostnadsutjämning.
          </note>
          <note>
            Det kanske allra viktigaste var att den myt om Stockholmsregionen
            som nettobetalare till systemet vederlades. Genom den vetenskap
            som fanns till utredningens förfogande kunde vi konstatera att
            så inte var fallet. Det betyder väldigt mycket för den kommande
            debatten att det inte är på det sättet.
          </note>
          <note>
            Den kanske allra väsentligaste av de förändringar som föreslås
            är en väldig modernisering av synen på barnomsorgen. I det gamla
            systemet handlade utjämningen på barnomsorgsområdet om att man
            förutsatte att det bara var barn vars föräldrar arbetade som hade
            barnomsorg, vilket betydde att storstäderna på sätt och vis blev
            gynnade. Nu har vi tack och lov en syn i hela landet att det är
            en rättighetsfråga med barnomsorg. Det innebär också att väldigt
            många mindre kommuner nu har lika stora utgifter som storstadskommunerna
            hade när det gamla systemet kom till.
          </note>
          <note>
            De förslag som utredningen har kommit fram till handlar om att
            modernisera. Det handlar faktiskt om en gemensam syn på behovet
            av utjämning av både inkomster och kostnader.
          </note>
          <note type="speaker">
            Anf. 209 Statsrådet PETER NORMAN (M):
          </note>
          <note>
            Fru talman! Låt mig först säga att det här är en viktig och svår
            fråga. Det brukar vara så att 50 procent tycker att ett sådant
            förslag är bra och 50 procent tycker att det är dåligt med tanke
            på att hälften gynnas och hälften missgynnas. Nu verkar det vara
            80 procent som tycker att förslaget är bra och 20 procent tycker
            att det är dåligt. I och med att det är en matematisk truism att
            summan är noll eftersom det är fråga om ett nollsummespel, innebär
            det att de 80 procent som tycker att förslaget är bra tycker att
            det är lite bättre och de 20 procent som tycker att förslaget
            är dåligt tycker att det är mycket sämre.
          </note>
          <note>
            Låt mig svara på Leif Jakobssons fråga rakt upp och ned. Jag
            har försökt att läsa ett stort antal av remissförslagen. Det är
            över 300 som har kommit in. Det är 290 från kommuner och landsting,
            och sedan är det från SKL och andra. Från kommuner och landsting
            kan man ändå spåra att de som vinner tycker att förslaget är bra
            och de som förlorar tycker att det är dåligt. Men ett remissinslag
            som jag har försökt att borra ned mig i ordentligt är från Statskontoret.
          </note>
          <note>
            Statskontoret tar inte ställning och drabbas inte över huvud
            taget. De har försökt att göra en noggrann och rigorös analys.
            Av Statskontorets remissvar framgår följande.
          </note>
          <note>
            Statskontoret anser att enskilda kommuner och landsting inte
            ska kunna påverka sina bidrag eller avgifter i utjämningssystemet.
            Enligt Statskontoret har inte kommittén varit helt konsekvent
            i denna fråga. Statskontoret anser vidare att kommittén borde
            ha lagt mer vikt vid att arbeta för att förenkla modellerna, vilket
            också var ett av direktiven till kommittén.
          </note>
          <note>
            Vidare framgår av Statskontorets text att i direktivet anges
            att kommittén ska utreda alternativa metoder för inkomstutjämning
            i syfte att identifiera om det i den nuvarande utjämningen finns
            tillväxthämmande faktorer och i så fall föreslå hur dessa kan
            undanröjas samt hur incitamentet för tillväxt och ökad sysselsättning
            kan stärkas. Statskontoret anser inte att kommittén har levt upp
            till direktivet på denna punkt. Någon analys av den målkonflikt
            som finns mellan å ena sidan att utjämna skillnader mellan landets
            kommuner och å andra sidan att skapa tillväxt redovisas inte i
            kommitténs betänkande. Som en konsekvens av detta redovisas inte
            heller några alternativa utjämningsmodeller.
          </note>
          <note>
            Det är just detta som är kärnan i vår beredning, det vill säga
            att vi inte är övertygade om att utredningen har grävt tillräckligt
            djupt i tillväxtfrågorna som är avgörande inte bara för enskilda
            kommuner utan för hela vårt land.
          </note>
          <note type="speaker">
            Anf. 210 HELENA LEANDER (MP):
          </note>
          <note>
            Fru talman! Ibland får man inte det svar man har önskat. Ibland
            frågar man om en sak, man har en bild av ungefär vad man tror
            att man ska få för svar, men sedan sitter människor i en utredning,
            gräver i en fråga och kommer fram till något helt annat. Det behöver
            inte innebära att de har gjort ett dåligt jobb. Tvärtom kan de
            ha gjort ett bra jobb.
          </note>
          <note>
            Här har vi haft representanter från olika partier, olika delar
            av landet, alla möjliga olika intressen, som har lyckats enas
            i förslaget. Det är en bedrift i sig som borde borga för att det
            finns någon form av kvalitet i det hela.
          </note>
          <note>
            Visst finns det alltid saker som kan bli bättre. Säkert finns
            det fog för synpunkter från många remissinstanser. När jag nu
            lyssnar på Peter Norman låter det dock som att man vill göra om
            hela utredningen. Det är i så fall ett besked som Sveriges kommuner
            vill ha snart. Då är det plötsligt helt andra förutsättningar
            som gäller om förslaget ska komma fram hyfsat snabbt. Om det är
            en helt ny utredning på gång är det läge att komma fram med den
            nu.
          </note>
          <note type="speaker">
            Anf. 211 LEIF JAKOBSSON (S):
          </note>
          <note>
            Fru talman! Det var intressant att få svar på var skon klämmer.
          </note>
          <note>
            Den fråga som handlar om beteendet att kanske gilla ett förslag
            som gynnar en och inte gilla ett förslag som missgynnar en är
            vi väl medvetna om. Regeringens uppgift måste vara att se till
            hur verkligheten har förändrats. Det handlar framför allt om barnomsorgen.
            Om vi vänder på steken kan vi se att såsom det är i dag övergynnas
            de kommuner som nu anser sig bli missgynnade av att barnomsorgsbegreppet
            införs i enlighet med den rättighetslagstiftning vi har och den
            utbredning som barnomsorgen numera har. Skillnaden var så enormt
            stor när systemet sattes in. I dag finns nästan ingen skillnad.
          </note>
          <note>
            De kommuner som tidigt byggde ut barnomsorgen lever gott på det
            även i dag. Det måste rättas till. Det är inte så förvånande med
            den typen av remissvar. De får ha den tyngd som det innebär.
          </note>
          <note>
            Frågan om tillväxthämmande inslag i kostnadsutjämningen oroar
            mig rejält. Det var själva huvudpoängen för utredningen. Man har
            tydligt kommit överens om att det inte finns sådana inslag. Däremot
            pekar utredningen på ett par områden där regeringen skulle kunna
            gynna tillväxten, bland annat genom att inte ställa krav på medfinansiering
            i infrastrukturen och medverka för att få fart på bostadsbyggandet.
          </note>
          <note type="speaker">
            Anf. 212 Statsrådet PETER NORMAN (M):
          </note>
          <note>
            Fru talman! Jag håller med Helena Leander om att det finns ett
            värde i att vara överens. Vad jag vet är detta den första produkten
            av detta slag där man är överens. Det finns ett egenvärde i detta.
            Det är bra.
          </note>
          <note>
            Vi satte inte upp någon proposition i propositionsförteckningen
            för vårriksdagen därför att det är, har jag har lärt mig, besvärligare
            att ta bort en produkt som finns på propositionslistan än att
            föra upp en ny. Än så länge har vi sagt att antingen kommer propositionen
            till våren eller så kommer det en del av betänkandet i form av
            en proposition under våren.
          </note>
          <note>
            Arbetet med att analysera frågan fortsätter. Det är inte bara
            Statskontoret som har uttryckt farhågor för tillväxten. Jag vet
            att man i utredningen är övertygad om att man har utrett tillväxtfrågan,
            men Statskontoret, delar av Regeringskansliet och även andra experter
            uttrycker en stor farhåga för att detta kan bli tillväxthämmande
            för både kommuner och regioner. Det skulle drabba Sverige illa.
            Vi vill inte hamna i det problemet.
          </note>
          <note>
            Det här är genuint svårt. Arbetet fortgår. Jag lovar att vi arbetar
            så fort vi kan, men vi kan inte nonchalera de varningsklockor
            som kommer från Statskontoret och andra om att tillväxtfrågan
            inte är tillräckligt utredd.
          </note>
          <note type="speaker">
            Anf. 213 HELENA LEANDER (MP):
          </note>
          <note>
            Fru talman! Antingen kommer en proposition eller inte, eller
            så kommer en liten proposition. Det är inte ett tydligt besked,
            men det är i alla fall någonting att hoppas på. Då kan vi hålla
            tummarna för att det åtminstone kommer en liten proposition eller
            kanske en stor och gärna så fort som möjligt. Jag låter mig nöja
            med det och håller tummarna.
          </note>
          <note type="speaker">
            Anf. 214 Statsrådet PETER NORMAN (M):
          </note>
          <note>
            Fru talman! Regeringen tar frågan om kommunal utjämning på största
            allvar. Jag har själv talat med ordföranden i kommittén, och jag
            har talat med flera kommittéledamöter. Jag har diskuterat frågan
            med SKL, senast för några veckor sedan. Jag har diskuterat frågan
            med Statskontoret, oberoende akademiker samt naturligtvis även
            våra egna tjänstemän.
          </note>
          <note>
            Jag delar Helena Leanders och Leif Jakobssons vånda över att
            vi inte har blivit färdiga än. Jag kan bara lova att vi jobbar
            så fort vi kan. Vi tar det på största allvar, och jag hoppas att
            vi kan komma med mer besked inom en snar framtid.
          </note>
          <note>
            Överläggningen var härmed avslutad.
          </note>
          <note>
            25 § Bordläggning
          </note>
          <note>
            Anmäldes och bordlades
          </note>
          <note>
            26 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 1 mars
          </note>
          <note>
            Katarina Köhler
          </note>
          <note>
            Helene Petersson
          </note>
          <note>
            Shadiye Heydari
          </note>
          <note>
            Maryam Yazdanfar
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 mars.
          </note>
          <note>
            27 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 1 mars
          </note>
          <note>
            Gustav Fridolin
          </note>
          <note>
            Per-Ingvar Johnsson
          </note>
          <note>
            Robert Halef
          </note>
          <note>
            Peter Hultqvist
          </note>
          <note>
            Jonas Gunnarsson
          </note>
          <note>
            Lars Mejern Larsson
          </note>
          <note>
            Gunilla Svantorp
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note>
            28 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 1 mars
          </note>
          <note>
            Allan Widman
          </note>
          <note>
            Emma Wallrup
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Jens Holm
          </note>
          <note>
            Hans Linde
          </note>
          <note>
            Ann-Kristine Johansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note>
            29 § Kammaren åtskildes kl. 20.50.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
