<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--42</head>
          <docDate when="2011-12-06">2011-12-06</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:42
          </note>
          <note>
            Tisdagen den 6 december
          </note>
          <note>
            Kl. 13:00 - 19:12
          </note>
          <note>
            1 § Justering av protokoll
          </note>
          <note>
            Justerades protokollen för den 29 och 30 november.
          </note>
          <note>
            2 § Nya ledamöter i Europaparlamentet
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för nya ledamöter och nya ersättare
            i Europaparlamentet
          </note>
          <note>
            Till Valprövningsnämnden har från Valmyndigheten inkommit beslut
            om fördelning av ytterligare två mandat i Europaparlamentet och
            fastställande av vilka kandidater som har valts till ledamöter
            och ersättare samt bevis om att
          </note>
          <note>
            Amelia Andersdotter, Piratpartiet, utsetts till ledamot i Europaparlamentet
            fr.o.m. den 1 december 2011,
          </note>
          <note>
            Jens Nilsson (S) utsetts till ledamot i Europaparlamentet fr.o.m.
            den 1 december 2011,
          </note>
          <note>
            Anna Troberg, Piratpartiet, utsetts till ersättare i Europaparlamentet
            fr.o.m. den 1 december 2011,
          </note>
          <note>
            Monika Theodorsson (S) och Niklas Karlsson (S) utsetts till ersättare
            i Europaparlamentet fr.o.m. den 1 december 2011.
          </note>
          <note>
            Valprövningsnämnden har denna dag granskat bevisen för de nya
            ledamöterna och nya ersättarna i Europaparlamentet och därvid
            funnit att bevisen blivit utfärdade i enlighet med 14 kap. 28
            § vallagen (2005:837).
          </note>
          <note>
            Marianne Eliason
          </note>
          <note>
            Kerstin Siverby
          </note>
          <note>
            3 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 8 december kl. 14.00 skulle följande statsråd närvara:
          </note>
          <note>
            Socialminister Göran Hägglund (KD), justitieminister Beatrice
            Ask (M), landsbygdsminister Eskil Erlandsson (C), statsrådet Gunilla
            Carlsson (M) och statsrådet Birgitta Ohlsson (FP).
          </note>
          <note>
            4 § Meddelande om information från regeringen
          </note>
          <note>
            Förste vice talmannen meddelade att tisdagen den 13 december
            kl. 13.00 skulle statsminister Fredrik Reinfeldt (M) lämna information
            från Europeiska rådets möte den 8 och 9 december.
          </note>
          <note>
            5 § Meddelande om aktuell debatt
          </note>
          <note>
            Förste vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om äldrevården
            anordnas fredagen den 16 december kl. 9.00 .
          </note>
          <note>
            Från regeringen skulle statsrådet Maria Larsson (KD) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt om äldreomsorgen
          </note>
          <u>
            <seg>
              Uppgifterna i flera medier om missförhållandena i äldreomsorgen
              har upprört många. Det handlar om en offentlig verksamhet som
              i de rapporterade fallen drivs under osäkra och ovärdiga former.
            </seg>
          </u>
          <u>
            <seg>
              Detta väcker många frågor där väljarna kräver svar från sina
              politiska företrädare. Det gäller frågor om ansvar, finansiering,
              regelverk, organisation och mycket annat. Det är inte överdrivet
              att tala om att vi står inför en akut förtroendekris för den offentligt
              finansierade äldreomsorgen.
            </seg>
          </u>
          <u>
            <seg>
              Mot bakgrund av detta begär Miljöpartiet de gröna en aktuell
              debatt om äldreomsorgen.
            </seg>
          </u>
          <u>
            <seg>
              Gustav Fridolin
            </seg>
          </u>
          <note>
            6 § Anmälan om inkommet protokollsutdrag från utskott
          </note>
          <note>
            Förste vice talmannen anmälde att ett utdrag ur prot. 2011/12:11
            för torsdagen den 1 december i ärende om subsidiaritetsprövning
            av EU-förslag inkommit från försvarsutskottet.
          </note>
          <note>
            7 § Anmälan om inkomna uppteckningar från EU-nämndssammanträden
          </note>
          <note>
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note>
            8 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:139
          </note>
          <note>
            Interpellation 2011/12:139 Konkurrenssituationen i transportbranschen
          </note>
          <note>
            Interpellationen kommer att besvaras tisdagen den 13 december
            2011.
          </note>
          <u>
            <seg>
              Skälet till dröjsmålet är inbokade arrangemang och resor.
            </seg>
          </u>
          <note>
            Fredrik Ahlén
          </note>
          <note>
            Interpellation 2011/12:140
          </note>
          <note>
            Interpellation 2011/12:140 Kontroll av enskilda företag som anlitats
            för att utföra tjänster
          </note>
          <note>
            Interpellationen kommer att besvaras onsdagen den 21 december
            2011.
          </note>
          <u>
            <seg>
              Skälet till dröjsmålet är inbokade arrangemang och resor.
            </seg>
          </u>
          <note>
            Fredrik Ahlén
          </note>
          <note>
            Interpellation 2011/12:141
          </note>
          <note>
            Interpellation 2011/12:141 Åtgärder med anledning av Säporapport
          </note>
          <note>
            Interpellationen kommer att besvaras torsdagen den 26 januari
            2012.
          </note>
          <u>
            <seg>
              Skälet till dröjsmålet är inbokade arrangemang och resor.
            </seg>
          </u>
          <note>
            Fredrik Ahlén
          </note>
          <note>
            9 § Förnyad bordläggning
          </note>
          <note>
            Föredrogs och bordlades åter
          </note>
          <note>
            10 § Svar på interpellation 2011/12:148 om laxfiskets framtid
          </note>
          <note type="speaker">
            Anf. 1 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Peter Jeppsson har frågat mig om jag avser att vidta
              åtgärder så att laxfiske med drivlina kommer att ha en fortsatt
              livskraftig framtid i Sverige.
            </seg>
          </u>
          <u>
            <seg>
              Som svar på Peter Jeppssons fråga, fru talman, vill jag börja
              med att försäkra att jag vill se en levande svensk skärgård och
              ett lönsamt fiske i de svenska vattnen. Jag vill, i enlighet med
              min vision om att bruka utan att förbruka, att vi även i kommande
              generationer ska kunna nyttja den fantastiska resurs som laxen
              är.
            </seg>
          </u>
          <u>
            <seg>
              Med detta sagt vill jag beröra laxens beståndssituation. Vi har
              sett en negativ trend för beståndet de senaste åren, och enligt
              Internationella havsforskningsinstitutet, Ices, finns det en risk
              att inte någon av vildlaxälvarna vid Östersjön kommer att nå det
              uppsatta målet för reproduktion av lax. Enligt de mätningar som
              Ices gör är det för få laxar som vandrar upp i älvarna. För att
              få ett hållbart laxfiske, som bedrivs enligt principerna för ett
              maximalt hållbart uttag, behöver denna siffra öka betydligt, och
              då behöver fler laxar nå upp i älvarna för att para sig. Det är
              för mig tydligt att vi nu behöver minska uttaget av denna resurs
              om vi ska ha möjlighet att kunna fiska lax även i framtiden. Grunden
              i en ansvarsfull fiskeripolitik är att vi fattar beslut som stärker
              bestånden när de är hotade för att ge möjligheter till ett lönsamt
              fiske i flera generationer. Den minskning av laxkvoten för 2012
              som beslutades av ministerrådet i oktober är ett led i det arbetet.
              För Sveriges del innebar det att laxkvoten minskade för nästa
              år med 51 procent jämfört med 2011.
            </seg>
          </u>
          <u>
            <seg>
              Det är Havs- och vattenmyndigheten som är ansvarig myndighet
              för bevarandet och det hållbara nyttjandet av fiskeresurserna
              i Sverige. I relation till det beslut som togs på ministerrådet
              i oktober har Havs- och vattenmyndigheten presenterat det förslag
              vilket Peter Jeppsson refererar till och som nu är ute på remiss.
              Förslaget innebär en uppdelning av laxkvoten i enlighet med Sveriges
              skyldigheter gentemot Europeiska unionen där varje medlemsstat
              ska besluta om hur den nationella kvoten ska fördelas mellan nationens
              fiskefartyg. Förslaget innebär även att allt fiske med drivlinor
              ska fasas ut till januari 2013 samt att fiske med förankrade flytnät
              efter lax förbjuds i hela Östersjön från den 1 januari 2012. Myndigheten
              anför att anledningen till att man lagt fram förslaget är att
              om det ska vara möjligt att återuppbygga och skydda svaga laxförande
              vattendrag krävs åtgärder i nära anslutning till de enskilda laxförande
              vattendragen. Det är i ett fiske med fasta fällor möjligt att
              i större utsträckning anpassa fisketrycket och fångsten till varje
              enskild älvs bevarandestatus och skyddsvärde. Att fånga laxen
              vid kusten i stället för i havet påverkar också den totala fångstvikten,
              detta eftersom laxen i drivlinefisket fångas under uppväxtfasen
              i havet. Genom att minska fisket med drivlinor och i stället fånga
              laxen vid kusten kan man således ge laxen ökad möjlighet att växa
              sig större.
            </seg>
          </u>
          <u>
            <seg>
              Remissvaren ska vara Havs- och vattenmyndigheten till handa senast
              den 9 december. I dag är det den 6 december, och jag kan därför
              inte gå händelserna i förväg. Men jag vill vara tydlig med att
              det för mig är ett hållbart och lönsamt fiske i framtiden och
              för framtida generationer som är målet.
            </seg>
          </u>
          <note type="speaker">
            Anf. 2 PETER JEPPSSON (S):
          </note>
          <u>
            <seg>
              Fru talman! Tack, minister Erlandsson, för svaret!
            </seg>
          </u>
          <u>
            <seg>
              Landsbygdsministern har läst upp delar av min interpellation,
              men för att ge helhetsbilden läser jag härmed upp hela.
            </seg>
          </u>
          <note>
            Havs- och vattenmyndigheten har för avsikt att helt stoppa och
            förbjuda laxfisket med drivlinor i södra Östersjön enligt myndighetens
            remiss avseende laxfisket i Östersjön år 2012. I sin motivering
            till förslaget menar myndigheten att fisket med drivlinor bör
            fasas ut till förmån för att nyttja den svenska kvoten genom ett
            fiske med fasta fällor utmed kusten och företrädesvis Norrlandskusten.
          </note>
          <u>
            <seg>
              Detta förefaller vara en otillåten diskriminering av vissa företagare
              i ett enskilt EU-land, eftersom drivlinor är ett tillåtet redskap
              i EU:s förordning om fisket i Östersjön, och dessutom förekommer
              liknande fiske från övriga EU-länder.
            </seg>
          </u>
          <u>
            <seg>
              Att en svensk myndighet är beredd att diskriminera företagare
              inom det egna landet är minst sagt anmärkningsvärt. Det är faktiskt
              det som blir resultatet om myndighetens förslag blir verklighet.
              En yrkeskår får sitt viktiga ben avsågat.
            </seg>
          </u>
          <note>
            17 § regeringsformen säger: Begränsningar i rätten att driva
            näring eller utöva yrke får införas endast för att skydda angelägna
            allmänna intressen och aldrig i syfte enbart att ekonomiskt gynna
            vissa personer eller företag.
          </note>
          <u>
            <seg>
              För att förhindra att myndigheten driver igenom felaktiga förändringar
              som kan gå helt emot den grundlagsskyddade näringsfriheten och
              att myndigheten i stället ser fisket som en resurs för Sverige,
              vore det inte då klokast att Havs- och vattenmyndigheten skjuter
              på beslutet om laxfisket och under tiden presenterar en väl genomtänkt
              plan för utvecklingen av det lokala fisket längs södra Östersjöns
              kuster?
            </seg>
          </u>
          <u>
            <seg>
              Det finns ju ett tydligt ansvar inom ramen för miljömålet Hav
              i balans samt levande kust och skärgård, och myndigheten har sedan
              den 1 juli i år ett huvudansvar för detta miljömål.
            </seg>
          </u>
          <u>
            <seg>
              Jag vill med anledning av detta fråga landsbygdsministern om
              han avser att vidta några åtgärder så att laxfisket med drivlina
              kommer att ha en fortsatt livskraftig framtid i Sverige.
            </seg>
          </u>
          <u>
            <seg>
              Fru talman! I sitt svar på min interpellation nämnde landsbygdsministern
              inte något om den diskriminering som kommer att bli resultatet
              om Havs- och vattenmyndighetens förslag blir verklighet.
            </seg>
          </u>
          <u>
            <seg>
              Ministern nämnde inte heller något om den grundlagsskyddade näringsfriheten
              eller vad regeringsformen säger om begränsningar i rätten att
              driva näring.
            </seg>
          </u>
          <u>
            <seg>
              Jag vet inte om ministern hunnit läsa de olika remissinstansernas
              svar. Men jag har haft både tid och möjlighet till det. Bland
              annat länsstyrelsen i Blekinge har lämnat följande yttrande till
              myndigheten:
            </seg>
          </u>
          <note>
            I avvaktan på ett bättre beslutsunderlag föreslår länsstyrelsen
            att laxfisket under 2012 fördelas med 50 % av kvoten till fisket
            med drivlinor i södra Östersjön och 50 % till kustfisket med fasta
            redskap.
          </note>
          <u>
            <seg>
              Här kommer en viktig punkt:
            </seg>
          </u>
          <u>
            <seg>
              Länsstyrelsen menar att den gemensamma fiskepolitiken inte ger
              Havs- och vattenmyndigheten mandat att reglera redskapsanvändningen
              för svenska fiskare utanför territorialvattengränsen.
            </seg>
          </u>
          <u>
            <seg>
              Vi är med i EU och ska därmed följa regler och avtal som är skrivna.
              Det kan väl inte vara acceptabelt att myndigheten går utanför
              sina befogenheter.
            </seg>
          </u>
          <u>
            <seg>
              Med anledning av detta, fru talman, vill jag därför fråga om
              Havs- och vattenmyndigheten har fått klartecken från ministern
              att agera på detta sätt.
            </seg>
          </u>
          <note type="speaker">
            Anf. 3 RUNE WIKSTRÖM (M):
          </note>
          <u>
            <seg>
              Fru talman! Jag delar naturligtvis myndighetens oro för laxbeståndet
              som onekligen minskat ganska kraftigt de senaste åren. Det vet
              jag av egen erfarenhet.
            </seg>
          </u>
          <u>
            <seg>
              Man talar ofta och varmt om det kustnära fisket. Men russin efter
              russin plockas tyvärr ur den kaka som kustfiskaren har att leva
              av. Ju fler fiskare som försvinner, desto mer dör skärgården ut.
              Matlandet Sverige får sig tyvärr också en knäck för varje fiskare
              som tvingas sluta.
            </seg>
          </u>
          <u>
            <seg>
              Den remiss som vi nu pratar om talar för att fisket måste ställas
              om. Men frågan är till vad fisket ska ställas om.
            </seg>
          </u>
          <u>
            <seg>
              Sälens härjningar blir bara värre och värre. Det är näst intill
              omöjligt att längre kunna bedriva ett vettigt nätfiske.
            </seg>
          </u>
          <u>
            <seg>
              En uppdelning av laxfisket är helt på sin plats. Man ska kunna
              ha fiske både uppe i norr och nere i söder. Men tycker inte ministern
              att samma spelregler ska gälla för alla stater, utan att Sverige
              ensidigt ska ha egna regler medan andra stater fortsätter att
              fiska precis som förut?
            </seg>
          </u>
          <note type="speaker">
            Anf. 4 SUZANNE SVENSSON (S):
          </note>
          <u>
            <seg>
              Fru talman! Jag vill tacka Peter Jeppsson för att han tagit upp
              denna viktiga fråga i sin interpellation.
            </seg>
          </u>
          <u>
            <seg>
              Frågan om laxfiskets vara eller icke vara tenderar att bli en
              never ending story. Denna gång handlar det om ett totalförbud
              i södra Östersjön. I samband med tidigare interpellationer angående
              fisket av lax har jag ändå tyckt att minister Eskil Erlandsson
              tagit till sig de synpunkter som funnits. Enligt min mening har
              vi fått till ett för fisket bra beslut.
            </seg>
          </u>
          <u>
            <seg>
              Min personliga inställning är naturligtvis att vi ska ha ett
              hållbart fiske. Jag anser också att fisket ska vara en gemensam
              resurs. Yrkesfisket är viktigt genom att det skapar arbetstillfällen
              på landsbygden inte bara för fiskarna utan också för fiskeindustrin,
              rökerier, restauranger, affärer ja, listan kan göras lång. Inte
              minst från folkhälsosynpunkt är yrkesfisket viktigt. Det är tack
              vara yrkesfisket som vi kan ha fisk på våra middagsbord.
            </seg>
          </u>
          <u>
            <seg>
              Nu gäller det den nya Havs- och vattenmyndighetens förslag till
              beslut avseende laxfisket i Östersjön. Myndigheten föreslår att
              den svenska kvoten i första hand går till fiske med fällor nära
              älvarnas utlopp, framför allt i Norrland. Samtidigt är det meningen
              att laxfisket ska fasas ut i södra Östersjön.
            </seg>
          </u>
          <u>
            <seg>
              För att göra en återblick bara på de senaste åren: År 2008 kom
              ett förbud mot drivgarnsfiske av lax. Nu har vi också fattat beslut
              om öringförbud innanför tremeterskurvan, från norska gränsen och
              ned till Listershuvud. Vad som finns kvar av laxfisket är det
              krokfiske som vi nu diskuterar. Nu vill Havs- och vattenmyndigheten
              ta bort den möjligheten också i södra Sverige.
            </seg>
          </u>
          <u>
            <seg>
              Fru talman! Havs- och vattenmyndigheten skickade ut sitt förslag
              på remiss den 17 november. Svar ska vara åter den 9 december.
              Att ha så kort remisstid i en för många så viktig och komplicerad
              fråga är arrogant, om jag får uttrycka mig så. Mig säger det att
              man inte är det minsta intresserad av att få in några svar.
            </seg>
          </u>
          <u>
            <seg>
              Som jag sagt tycker jag att vi ska ha ett hållbart fiske. Med
              all respekt för Havs- och vattenmyndigheten undrar jag ändå hur
              EU kunnat fastlägga de kvoter som fastlagts. Jag utgår från att
              man när man fattat sitt beslut använt sig av all tillgänglig kunskap
              om hur laxstammen kan stärkas. För Sveriges del har kvoten mer
              än halverats. 51 procent har dragits bort. Kanske kan ministern
              ge ett svar. Räcker inte denna minskning?
            </seg>
          </u>
          <u>
            <seg>
              Den signal jag får är att det finns ett annat land, Polen, som
              tar upp betydligt mer än sin kvot faktiskt mer än Sveriges hela
              kvot i dag. Man tar upp över 70 000 laxar utöver den egna kvoten
              och anmäler fisken som laxöring. Jag tycker att vi därmed är inne
              på kollektiv bestraffning av alla länderna runt Östersjön.
            </seg>
          </u>
          <u>
            <seg>
              Jag måste säga att jag personligen är emot kollektiv bestraffning.
              Jag tycker också att man måste ha så mycket civilkurage att man
              tar länder som bryter mot ingångna avtal i örat om jag får uttrycka
              mig så och rättar till det hela.
            </seg>
          </u>
          <u>
            <seg>
              Jag tycker mig se vissa likheter med torskfisket, vilket i vissa
              zoner ändå blivit bra när var stat tagit sitt ansvar.
            </seg>
          </u>
          <u>
            <seg>
              Precis som Rune Wikström var inne på undrar jag om Sverige verkligen
              ensidigt kan fatta ett beslut av det slag som nu föreslås. Det
              finns ju inga andra stater runt Östersjön i alla fall enligt de
              indikationer jag fått som kommer att fatta ett sådant beslut.
            </seg>
          </u>
          <note>
            Bara i Blekinge berörs ca 22 fiskare av stoppet.
          </note>
          <note type="speaker">
            Anf. 5 ANNICKA ENGBLOM (M):
          </note>
          <u>
            <seg>
              Fru talman! En levande skärgård är för oss som bor intill denna
              och som verkar utifrån denna mycket mer än en vacker tavla. För
              oss är den i högsta grad en realitet. Den är en del av vår själ,
              en del av vårt kulturarv och en starkt bidragande orsak till vår
              landskapsbild och vår turism och därmed också till företagande.
              Detta kräver ständig omvårdnad för att överleva och bygger på
              hårt arbete varje dag.
            </seg>
          </u>
          <u>
            <seg>
              I generationer har fiskare burit detta kulturarv på sina axlar.
              När jag på allvar engagerade mig i fiskepolitiken för några år
              sedan jag är rätt ny, till skillnad från Suzanne som kommer från
              en fiskarfamilj och Rune som är aktiv fiskare gjorde jag det för
              det första för att jag inte för mitt liv kunde förstå hur man
              kunde sönderreglera en yrkeskår som yrkesfiskarna. Det måste självklart
              finnas balans i detta. Jag är moderat; jag vill finna balans mellan
              ett hållbart fiske och en hållbar tillväxt, samt även balans mellan
              yrkesfiske, sportfiske och husbehovsfiske.
            </seg>
          </u>
          <u>
            <seg>
              Mot bakgrund av detta bildade jag och några till ett fiskeråd
              i Blekinge för några år sedan, för att samla alla kring samma
              bord. Där finns politiker, länsstyrelse, yrkesfiskare, sportfiskare
              och medier samlade kring samma bord för att föra denna fråga framåt.
              Hur ska vi få generationsväxling? Hur ska vi kunna få det jag
              vet att landsbygdsministern brinner så för, Matlandet Sverige,
              att leva också inom fisket? Närodlat och närfiskat hur ska vi
              få balans så att barnen ska kunna äta närfiskat i sina skolmatsalar
              och att vi ska kunna finna det även på restauranger?
            </seg>
          </u>
          <u>
            <seg>
              Det handlar om lokal företagsamhet, och det handlar självklart
              om tillväxt. För detta måste vi få bort en hel del hinder. För
              att ta interpellantens fråga till landsbygdsministern om det förslag
              som den myndighet som bara varit verksam i ett halvår, sedan den
              1 juli 2011, har kommit med är det så att inverkan för Blekingefiskarna
              blir stor och avgörande om man går på detta beslut. Jag stämmer
              in i det föregående talare sagt om den korta remisstiden. Den
              är enbart tre veckor, vilket inte belyser så avgörande faktorer
              som just alternativfiske. För Blekingefiskarna är nämligen lax
              alternativfiske, med de torskstopp som råder.
            </seg>
          </u>
          <u>
            <seg>
              Vi har inte heller tagit hänsyn till problematiken kring skarv
              och säl, som flyttat ned till våra områden och som egentligen
              står för det största uttaget större än yrkesfiskarnas av det som
              så småningom vandrar upp och sedan ska lägga rom i de norrländska
              fiskarna. Det talas inte heller om socioekonomiska faktorer. Ett
              sådant här stopp är definitivt inte ett gynnande av generationsväxling.
            </seg>
          </u>
          <u>
            <seg>
              Fru talman! Med tanke på de faktorer jag lyft fram, framför allt
              den korta remisstiden och att det inte ger en helhetsbild men
              kan ge ett stort slag för en hel yrkeskår och en hel landsdel,
              vill jag säga att man kanske för det första ska förlänga remisstiden.
              Kanske ska man till och med invänta de förhandlingar som sker
              i EU när det gäller Common Fisheries Policy. Jag tycker att vi
              måste se över detta så att vi inte får en motsättning i frågan
              utan verkligen gynnar Matlandet Sverige. Vi ska inte ställa norr
              mot söder eller sportfiske mot yrkesfiske.
            </seg>
          </u>
          <note type="speaker">
            Anf. 6 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Låt mig inleda med två principiella uttalanden från
              min sida.
            </seg>
          </u>
          <u>
            <seg>
              Det ena uttalandet är och då upprepar jag mig att det är Havs-
              och vattenmyndigheten som är ansvarig myndighet för bevarandet
              och det hållbara nyttjandet av fiskeresursen i vårt land. De har
              just nu ute på remiss ett förslag från sin sida. Det är för mig
              omöjligt att påverka vare sig myndigheten eller den tid de ställer
              till remissinstansernas förfogande för att avlämna synpunkter
              på det förslag som myndigheten har lämnat ifrån sig. Gör jag det
              gör jag mig skyldig till det som brukar kallas ministerstyre.
            </seg>
          </u>
          <u>
            <seg>
              Det andra principiella uttalandet jag vill göra är att vi utan
              rikliga fiskbestånd i våra hav inte behöver några fiskare, och
              då kan fisket inte utövas. Det har varit min utgångspunkt i alla
              de diskussioner vi har omkring det hållbara nyttjandet av fiskeresursen
              i våra vatten och de vatten vi är med och påverkar genom den europeiska
              unionen att vi ska ha rikliga fiskbestånd och att vi där vi inte
              har det ska försöka återställa dem så att de blir rikliga och
              möjliga att nyttja, till gagn för oss som konsumenter och för
              de fiskare som har detta som en del av sin näringsverksamhet.
            </seg>
          </u>
          <u>
            <seg>
              I det fall vi nu diskuterar är det två saker som fordras. Den
              första handlar om att få bort det tjuvfiske som bedrivs. Det måste
              vara punkt ett att vi genom aktiva beslut, kontroller och också
              sanktioner mot dem som bryter mot de gemensamma regler vi har
              kommit överens om får bort det som inte är överenskommelser eller
              inom de överenskommelser vi kommer fram till. Den andra saken
              är att vi försöker återuppbygga bestånden så att de blir fiskbara
              på det sätt vi vill ha dem allesammans ni och jag.
            </seg>
          </u>
          <u>
            <seg>
              I den första delen har vi från svensk sida både i detta och tidigare
              fall varit mycket hårda och konsekventa i våra påtryckningar gentemot
              kommissionen och gentemot de fiskare och fiskenationer som bryter
              mot ingångna avtal. Så är det även i detta fall. Det är punkt
              ett: att få bort det som är olovligt, olagligt eller inte överenskommet.
            </seg>
          </u>
          <u>
            <seg>
              När det gäller punkt två, att bygga upp fiskbestånden, är det
              på det sättet att Ices hade föreslagit minus 79 procent för uttaget
              av lax i Östersjön inför det kommande året. Minskningen förhandlades
              så att säga ned, så att den blev 51 procent. Det gör förmodligen
              att återhämtningen kommer att dröja ytterligare lite grann mot
              vad som var meningen från Ices sida, som precis som vi vill ha
              rikligt med fisk i haven så att vi kan ha en riklig fiskeverksamhet
              i alla delar av vårt land så även i Blekinge.
            </seg>
          </u>
          <note type="speaker">
            Anf. 7 PETER JEPPSSON (S):
          </note>
          <u>
            <seg>
              Fru talman! Tack, ministern, för svaret! Jag delar ministerns
              syn på tjuvfiske, olovligt fiske, sanktioner med mera. Det är
              dock inte detta det är frågan om här, i denna debatt.
            </seg>
          </u>
          <u>
            <seg>
              Ministern säger att man om man bryter mot avtal också ska bli
              straffad för det. Det är helt rätt, men vi har faktiskt tilldelade
              kvoter. Sverige har fått sin tilldelade kvot, Finland har fått
              sin tilldelade kvot, Danmark har fått sin tilldelade kvot etcetera.
              Rune Wikström tog upp en viktig poäng, tycker jag: Regler ska
              gälla för alla. Det ska vara lika regler i unionen och staterna
              runt Östersjön. Annars kan vi ju slopa reglerna. Vi behöver inte
              ha några gemensamma regler över huvud taget inom unionen när vi
              kör ett eget språng på det hela. Det kan inte vara rimligt.
            </seg>
          </u>
          <u>
            <seg>
              I ministerns svar på min interpellation nämner ministern visionen
              Matlandet Sverige, och den brukar också komma upp i debatter.
              Ministern pratar om visionen att bruka utan att förbruka. Det
              blir dock bara en klyscha här i dag, när ministern tyvärr gör
              tvärtom i många andra frågor. Ta ålfisket som exempel, eller det
              småskaliga fisket vid kusten! Det gäller även stoppet för att
              fiska öring innanför tremetersgränsen, alltså djupkurvan, mellan
              norska gränsen och Listershuvud etcetera.
            </seg>
          </u>
          <u>
            <seg>
              Fru talman! Visionen låter bra. Jag måste säga, utan att jag,
              vill jag poängtera, på något sätt vill vara sarkastisk, att visionen
              är väldigt bra där statsrådet själv har sin erfarenhet, inom lantbruket,
              men detta gäller tyvärr tydligen inte fisket eftersom den visionen
              innehåller stopp och förbud.
            </seg>
          </u>
          <u>
            <seg>
              Det kommer inte att finnas något yrkesfiske kvar om de här förslagen,
              som gång efter annan levereras från Havs- och vattenmyndigheten
              och kommer som på räls, går igenom. Vi kan se det framför oss
              och vi kan prata hur mycket som helst om att vi ska bevara ett
              bestånd så att det ska finnas fiske framöver för yrkesfisket.
              Men det kommer det inte att finnas, fru talman. Det kommer att
              bli stopp. Det kommer inte att finnas en enda fiskare kvar, och
              jag vill se dem i våra fiskebyar. Det kommer att bli museer. Båtarna
              kommer att ligga stilla. Det kommer att bli spindelnät på dem.
              De kommer inte att kunna gå ut. De får inte gå ut och fiska. Det
              är inte den visionen som jag hoppas att vi får se framför oss,
              men det blir följden av de förslag som läggs fram gång efter annan
              från myndighetshåll.
            </seg>
          </u>
          <u>
            <seg>
              Därför blir jag förundrad, fru talman, när ministern säger att
              ansvaret ligger hos myndigheten och att han inget kan göra, för
              då blir det ministerstyre. Men är det över huvud taget acceptabelt
              att en myndighet skriver ett förslag som går ut på remiss daterat
              den 17 november med sista svarsdatum den 9 december och förslaget
              ska börja gälla den 1 januari 2012? Anser ministern att det är
              acceptabelt med de här veckorna för den svenska yrkesfiskekåren?
            </seg>
          </u>
          <u>
            <seg>
              Jag vet att det är många som följer debatten här i dag om yrkesfisket.
              Jag vet också att de ser fram emot ett svar på detta.
            </seg>
          </u>
          <note type="speaker">
            Anf. 8 RUNE WIKSTRÖM (M):
          </note>
          <u>
            <seg>
              Fru talman! Jag är mycket väl medveten om att ministern inte
              kan gå in och peta i vad Havs- och vattenmyndigheten gör. Men
              ministern måste förstå den stora oro som jag och många med mig
              känner för kustfisket.
            </seg>
          </u>
          <u>
            <seg>
              Man säger att vi ska ha kraftiga fiskbestånd så att kommande
              generationer har någonting att fiska på. Ja, det vill vi alla.
              Men den stora olyckan är bara att när den generation som jag tillhör
              dör ut finns det ingen som kan lära upp en kommande generation
              till att bli fiskare, för fiskare är någonting som man inte bara
              kan slänga sig på och tro att man ska bli. Fiskare är man, och
              det är väldigt svårt att hinna lära upp sig för att bli det.
            </seg>
          </u>
          <u>
            <seg>
              Som sagt: Att spelreglerna ska vara lika runt hela Östersjön
              tycker jag är en självklarhet.
            </seg>
          </u>
          <note type="speaker">
            Anf. 9 SUZANNE SVENSSON (S):
          </note>
          <u>
            <seg>
              Fru talman! Jag ska fortsätta där jag slutade. Bara i Blekinge
              är det ungefär 22 fiskare som berörs av torskfiskestoppet. Och
              i Blekinge är det, precis som Annicka Engblom sade, inte lätt
              att gå över till något annat fiske eftersom det redan finns ett
              antal förbud, och sälen omöjliggör torskfiske nära kusten.
            </seg>
          </u>
          <note>
            År 2010 utgjorde laxfisket 36 procent av det småskaliga fisket,
            och i år, från den 1 januari till den 30 juni, utgjorde det hela
            63 procent. Frågan är vad de som är yrkesfiskare ska göra för
            något.
          </note>
          <u>
            <seg>
              Jag tycker också att det är viktigt att veta att det aldrig har
              varit tillåtet att bedriva fiske i lekområdena eller där laxen
              är på väg upp i åar eller älvar. Jag ställer mig då frågande till
              varför man ska börja tillåta fällor nu. Det kanske ministern kan
              svara på.
            </seg>
          </u>
          <u>
            <seg>
              Precis som Annicka Engblom tycker också jag att det är viktigt
              med ett hållbart fiske. Då tycker jag att det krävs en konsekvensanalys
              av vad detta innebär ekonomiskt, socialt och miljömässigt, och
              det tror jag inte att man har gjort.
            </seg>
          </u>
          <u>
            <seg>
              Avslutningsvis, fru talman, pratar man om levande skärgård. Vad
              ska alla som verkar och bor i skärgården försörja sig på?
            </seg>
          </u>
          <u>
            <seg>
              Vi vill att turismen ska blomstra och skapa arbetstillfällen.
              Närfiskat är också ett ord som man använder sig av. Landsbygdsverket
              har stått bakom utvecklingen av det nya märket ekonomiskt och
              stöttat det. Underrubriken är: Svenskt, godkänt och spårbart.
            </seg>
          </u>
          <u>
            <seg>
              När det gäller Matlandet Sverige, landsbygdsprogrammet och fiskeprogrammet
              arbetar Landsbygdsdepartementet för att driva arbetet med visionen
              framåt, och man har ansvaret för ekonomiskt stöd till projekt
              för att utveckla landsbygd och fiske.
            </seg>
          </u>
          <u>
            <seg>
              Återigen jag har ställt frågan tidigare till ministern undrar
              jag: Kommunicerar man mellan de olika verken? Visserligen sade
              ministern i sitt förra inlägg att det gör man, men det verkar
              som att man uppfattar budskapen olika i verken.
            </seg>
          </u>
          <note type="speaker">
            Anf. 10 ANNICKA ENGBLOM (M):
          </note>
          <u>
            <seg>
              Fru talman! Ingen kan mer än jag dela insikten om och vurmen
              för att vi definitivt ska ha en hållbar återväxt och tillväxt
              av våra fiskbestånd i Östersjön. Det är inte bara fisket att ta
              tag i utan hela situationen med den allt ökande oljetrafiken och
              de miljöutsläpp som därmed sker och om inte annat dräneringen
              från jordbruken runt om Östersjön. Det finns mycket att ta tag
              i vad gäller hela den situationen.
            </seg>
          </u>
          <u>
            <seg>
              Det är trots allt ett remissförfarande från en myndighet, som
              landsbygdsministern påpekar och som vi diskuterar här. Men det
              är bra att vi i detta skede belyser saker som inte bara oroar
              utan faktiskt gör en hel yrkeskår och många runt om som är berörda
              av detta minst sagt förtvivlade. Det är redan nu en svår situation
              med regelverk som är svårgenomträngliga, till och med för yrkesfiskarna
              själva, och svåra att förstå sig på. De kommer slag i slag.
            </seg>
          </u>
          <u>
            <seg>
              Landsbygdsministern var delaktig i diskussionerna om bland annat
              dioxinhalten och bevarandet av surströmmingen för ett tag sedan.
              Vi ska inte göra en ytterligare vurpa vad gäller detta.
            </seg>
          </u>
          <u>
            <seg>
              Fisken känner inga territorialvattengränser. Och vi ska inte
              binda ris åt egen rygg, för det här är en resurs som vi ska samarbeta
              med de andra länderna om. Vi ska inte gå före i detta, vilket
              jag måste vara av uppfattningen att Havs- och vattenmyndigheten
              gör.
            </seg>
          </u>
          <u>
            <seg>
              Jag tycker att det är viktigt att i debatten belysa och medvetandegöra
              och att inte göra fort, för då kan man ofta göra fel.
            </seg>
          </u>
          <note type="speaker">
            Anf. 11 JAN-OLOF LARSSON (S):
          </note>
          <u>
            <seg>
              Fru talman! Den här kammaren brukar uttala sitt fulla stöd och
              i all enighet för kustfisket i Sverige och den betydelse det har
              för landsbygden och en levande skärgård. Trots det kommer det
              förslag på förslag som innebär inskränkningar i möjligheten att
              bedriva ett kustnära fiske. Nu senast är det bristen på lax och
              avsaknaden av bra laxbestånd, och det är ju rätt och riktigt.
            </seg>
          </u>
          <u>
            <seg>
              Det har också varit en avsaknad av en förvaltningsplan för laxen
              under många år, och Sverige har ett väldigt stort ansvar för att
              vi inte har fått igenom en sådan. Det har lett till att vi har
              hotade bestånd i dag.
            </seg>
          </u>
          <u>
            <seg>
              När jag hör den här diskussionen och debatten kommer jag att
              tänka på ett mindre trevligt förslag som kom 2002 om ett ensidigt
              torskfiskestopp för Sverige. Frågan överklagades till EU som prövade
              den och konstaterade att svenska fiskare också är EU-medborgare
              och att svenska fiskare har lika stor rätt som alla andra fiskare
              i EU att fiska på de vatten som ligger utanför tolvmilsgränsen.
              Det borde väl gälla även för lax och inte bara för torsk.
            </seg>
          </u>
          <u>
            <seg>
              Då undrar jag: Anser ministern också att svenska fiskare är EU-medborgare?
              Även om ministern inte ska styra Havs- och vattenmyndigheten pågår
              det väl ett samtal mellan departement och Havs- och vattenmyndigheten,
              hoppas jag, där man tar upp frågan som avgjordes på våren 2003,
              att svenska fiskare är EU-medborgare. Det kunde vara intressant
              att få reda på det.
            </seg>
          </u>
          <u>
            <seg>
              Vi har nu fått ordning på torskbestånden. Ministern brukar stå
              här och tala om att det grejade han genom att åka ned till Polen,
              slå näven i bordet och sätta stopp för svartfisket det klarade
              han nästan själv. Och Polen fick betala detta genom minskade fiskemöjligheter
              på torsk. Det är rätt och riktigt. Så ska det vara.
            </seg>
          </u>
          <u>
            <seg>
              När man skulle ha laxförhandlingar sade vi också att nedskärningen
              ska ske på Polens fiskemöjligheter. Eftersom det är Polen som
              har överfiskat lax är det också de som ska stå för nedskärningen.
            </seg>
          </u>
          <u>
            <seg>
              Det är punkt ett, säger Eskil Erlandsson. Men så blir inte fallet.
              Punkt ett blir att vi ska lägga ned svenskt kustfiske i Blekinge
              och södra Sverige.
            </seg>
          </u>
          <u>
            <seg>
              Vad är ministerns ambition när det gäller att Polen ska ta matchen
              och stå för kostnaden som det innebär att dra ned fisket? Det
              skulle vara intressant att få reda på.
            </seg>
          </u>
          <u>
            <seg>
              Jag vill också ha ett tydligt svar från ministern på om svenska
              fiskare är EU-medborgare och får fiska på EU:s internationella
              vatten.
            </seg>
          </u>
          <u>
            <seg>
              Anser ministern att det är Polen som ska stå för neddragningen
              eftersom det är de som har överfiskat 70 000 laxar?
            </seg>
          </u>
          <note type="speaker">
            Anf. 12 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Jag skulle bli glad och lycklig om debattörerna i
              denna debatt i sitt sista inlägg kunde bekräfta det jag har sagt
              flera gånger, nämligen att vi måste ha fisk i havet för att ha
              fiskare. Vi måste ha fisk i havet för att det ska vara lönsamt
              att vara fiskare, för att få en nyrekrytering till yrket och för
              att vi ska få levande kustsamhällen.
            </seg>
          </u>
          <u>
            <seg>
              Det arbete som vi bedriver på Landsbygdsdepartementet men också
              det arbete vi bedriver tillsammans i den europeiska gemenskapen
              går ut på att vi ska återställa bestånd så att de blir fiskbara
              i den utsträckning som de en gång varit. Detta inkluderar laxen.
            </seg>
          </u>
          <u>
            <seg>
              Gör vi detta på ett sätt som på något sätt missgynnar eller diskriminerar
              svenska fiskare? Nej, vad jag förstår är det förslag som är ute
              på remiss, och som jag måste påpeka för kammaren inte på något
              vis är fastställt ännu, också ett förslag för att återställa bestånden
              till de storlekar vi vill ha dem i haven. Den torsk, lax och så
              vidare som vi ska plocka upp ska vara så stor som möjligt och
              ska helst ha hunnit leka innan vi plockar upp den och använder
              den för konsumtion i humanledet.
            </seg>
          </u>
          <u>
            <seg>
              Detta åstadkommer man bland annat genom att föreslå det som är
              föreslaget och ligger ute på remiss hos berörda.
            </seg>
          </u>
          <u>
            <seg>
              Vad är skälet till att förslaget är ute just nu? Jo, skälet är
              att ministerrådet alltid fastställer kvoten under oktober månad.
              Det är inte så lätt att skicka ut något innan ministerrådet har
              bestämt hur det ska vara.
            </seg>
          </u>
          <u>
            <seg>
              Kan man inte vänta? En väntan innebär bara att ingen kan fiska
              förrän reglerna finns. Så har det alltid varit, och så kommer
              det förmodligen att vara framöver också.
            </seg>
          </u>
          <u>
            <seg>
              Gör vi något åt tjuvfisket? Ja, vi gör mycket. Jag hoppas att
              det inte existerar i vårt land. Där tjuvfiske existerar måste
              det beivras av ansvariga myndigheter som har att ta hand om detta
              i vårt land och i andra delar av Europa där sådant förekommer.
              Det inkluderar det land som nämndes i debatten.
            </seg>
          </u>
          <u>
            <seg>
              Diskrimineras svenska fiskare? Nej, jag kan inte se att de gör
              det i detta fall. Vi har vår kvot, och i motsats till vad den
              socialdemokratiska regeringen föreslog och till och med beslutade
              om 2003 och som domstolen sade nej till får de facto svenska fiskare
              fiska den lax som vi gemensamt har kommit överens om i det europeiska
              ministerrådet på detta område. Svenska fiskare är alltså inte
              diskriminerade.
            </seg>
          </u>
          <note type="speaker">
            Anf. 13 PETER JEPPSSON (S):
          </note>
          <u>
            <seg>
              Fru talman! Svenska fiskare i södra Östersjön kommer definitivt
              att bli diskriminerade. Det kommer att gälla älvarna, företrädesvis
              Norrlandsdelen. På något annat sätt kan inte jag och förmodligen
              de som tittar och lyssnar på debatten se det.
            </seg>
          </u>
          <u>
            <seg>
              Ministern nämner älvarna i sitt tal, fru talman. Ministern säger
              att det finns risk att inte någon av våra vildlaxälvar i Östersjön
              kommer att leva upp till målet för reproduktion av lax. Det stämmer
              dock inte riktigt i sak. De största älvarna lever upp till målen
              med råge och har gjort det de senaste tio åren, ministern. Det
              som har hänt är att målsättningarna har gjorts mer och mer ambitiösa.
              Jag måste därför tyvärr säga att ministern har fel på denna punkt.
            </seg>
          </u>
          <u>
            <seg>
              Varför inte i stället förbjuda fiske på lekande lax i älvarna?
              Produceras det inga nya laxar spelar den mest välarbetade plan
              inte någon roll. Det handlar trots allt om grundläggande biologi.
              Om inte laxen får göra det den är bra på i sin lekande natur spelar
              det ingen roll vilka planer man har för övrigt för fisket, fru
              talman.
            </seg>
          </u>
          <u>
            <seg>
              Sälen och skarven har tagits upp tidigare. Vi verkar ha en oförmåga
              att agera avseende detta, och jag kan inte förstå det. Det är
              ett klart och tydligt dokumenterat problem. Det finns rapporter
              från såväl finska som svenska myndigheter om problemet med den
              ökande stammen.
            </seg>
          </u>
          <u>
            <seg>
              Det finns 24 000 sälar i Östersjön. De äter ungefär 2 ½ kilo
              lax. Det är 60 000 kilo per dag. Det är 21 900 000 kilo per år.
              Men det är enklare, fru talman, att gå på yrkesfisket.
            </seg>
          </u>
          <note type="speaker">
            Anf. 14 JAN-OLOF LARSSON (S):
          </note>
          <u>
            <seg>
              Fru talman! Ja, vi måste ha fisk i havet. Ja, vi måste återställa
              bestånden. Det är vi överens om, ministern. Men Sverige diskriminerar
              svenska fiskare; så är det i dag. De har inte samma rättigheter
              att fiska med de redskap som man har i de övriga EU-länderna,
              och då diskrimineras svenska fiskare.
            </seg>
          </u>
          <u>
            <seg>
              Med detta förslag dör laxfisket i södra Sverige. Rimligtvis borde
              man dela upp den kvot som man har fått så att det ger en överlevnadsmöjlighet
              för fisket även i södra Sverige.
            </seg>
          </u>
          <u>
            <seg>
              Det är Polen som ska betala för svartfisket. Det är Polen som
              har svartfiskat, och det är de som skulle ha fått en neddragning
              med 70 000 laxar. Det skulle inte läggas på Sverige att betala
              den delen.
            </seg>
          </u>
          <u>
            <seg>
              Sist men inte minst: Laxen parar sig inte; den är inget däggdjur.
              Den leker; det är en fisk.
            </seg>
          </u>
          <note type="speaker">
            Anf. 15 Landsbygdsminister ESKIL ERLANDSSON (C):
          </note>
          <u>
            <seg>
              Fru talman! Enligt de upplysningar jag har finns det fällfiske
              efter lax också i södra delen av Sverige. Detta säger jag till
              kammaren utifrån den information som jag har fått mig till del
              och apropå det som har sagts i debatten så här långt.
            </seg>
          </u>
          <u>
            <seg>
              Jag vill avslutningsvis, fru talman, ändå påpeka att laxens beståndssituation
              är alarmerande. Vi har sett en nedåtgående beståndstrend under
              de senaste åren. Enligt Ices senaste rådgivning finns det risk
              att ingen vildlax kommer att uppnå det uppsatta målet för ett
              maximalt hållbart uttag inom den tidsram som vi har varit överens
              om i Europeiska unionen och också i denna kammare.
            </seg>
          </u>
          <u>
            <seg>
              Jag hoppas att kammaren även fortsättningsvis är beredd att hjälpa
              till i arbetet med att återställa inte bara laxen utan också andra
              arter till de bestånd vi vill ha och som möjliggör ett hållbart
              uttag av de fiskarter som vi vill ha dels i våra vatten, dels
              för konsumtionen bland vår befolkning. Jag hoppas att kammaren
              också fortsättningsvis ställer upp på det eftersom det är den
              målsättning jag arbetar efter och som jag har upplevt att jag
              har haft kammarens stöd för under de år som jag har haft ansvar
              för frågorna.
            </seg>
          </u>
          <u>
            <seg>
              Jag vill ha levande kustsamhällen och jag vill ha fiskeföretagare
              i alla delar av vårt land, men jag vill också ha den goda fisken
              på våra matbord.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:133 om filmavtalet
          </note>
          <note type="speaker">
            Anf. 16 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Berit Högman har frågat mig vilka initiativ jag avser
              att ta för att understödja en utveckling som leder till ett filmavtal.
            </seg>
          </u>
          <u>
            <seg>
              Regeringen har givit koncernchef Lennart Foss mandat att till
              och med utgången av 2011 leda förhandlingarna om en ny branschsamverkan
              för film. Jag följer givetvis hans arbete, men det är inte min
              roll att kommentera de pågående förhandlingarna.
            </seg>
          </u>
          <u>
            <seg>
              Berit Högman har även frågat vad jag avser att göra om ett nytt
              avtal inte nås.
            </seg>
          </u>
          <u>
            <seg>
              Regeringens målsättning är tydlig: att i god tid före den 31
              december 2012 få till stånd en långsiktig lösning för svensk film.
              Parallellt överväger regeringen andra, alternativa, lösningar
              men tills förhandlarens mandat går ut vid årsskiftet är ett nytt
              avtal vår huvudlinje.
            </seg>
          </u>
          <u>
            <seg>
              Avslutningsvis har Berit Högman frågat mig vilken beredskap jag
              har för att göra andra insatser för att säkerställa att svensk
              film kan utvecklas och stöttas.
            </seg>
          </u>
          <u>
            <seg>
              Utveckling för svensk film är viktig. Därför tar regeringen ett
              helhetsansvar för filmpolitiken och avsätter, förutom bidraget
              till filmavtalet, medel till ett antal olika ändamål på filmområdet.
              Utöver 185 miljoner kronor till filmavtalet avsätts drygt 121
              miljoner kronor till filmkulturella ändamål. Därutöver kan nämnas
              satsningarna under mandatperioden på digitalisering av biografer
              med totalt 60 miljoner kronor och på jämställdhetsinsatser med
              8 miljoner kronor.
            </seg>
          </u>
          <note type="speaker">
            Anf. 17 BERIT HÖGMAN (S):
          </note>
          <u>
            <seg>
              Fru talman! Jag tackar kulturministern för svaret. Det är snart
              50 år sedan Harry Schein kom på den geniala idén att vi skulle
              ha filmavtal. När vi ser i backspegeln får vi säga att det har
              varit framgångsrikt. Men som på alla vägar kommer man någonstans
              till vägskäl där man måste göra rejäla vägval.
            </seg>
          </u>
          <u>
            <seg>
              I svaret beskriver statsrådet att Lennart Foss har fått mandatet.
              Jag undrar hur det ser ut. Mig veterligen är det första gången
              som en regering anlitar en extern förhandlare till ett sådant
              avtal en förhandlare som har liten eller ingen koppling till departement
              vare sig det handlar om Kulturdepartementet eller Finansdepartementet.
            </seg>
          </u>
          <u>
            <seg>
              Om det nu är sant att it-leverantörerna har hoppat av och att
              de varken är villiga att vara med och betala i filmavtalet eller
              vidta åtgärder mot den illegala nedladdningen, som egentligen
              är det största hotet mot en vit filmkonsumtion i vårt land, är
              en viktig part för framtidens filmavtal borta.
            </seg>
          </u>
          <u>
            <seg>
              Om jag minns rätt säger statistiken att vi ser minst 60 filmer
              per år och person i Sverige, men bara två på bio. Resten ser vi
              i andra fönster. It-leverantörer och bredbandsleverantörer är
              de som uppenbarligen tjänar bra på vår filmkonsumtion och vårt
              mediemönster. Comhem gör enorma vinster. Det är lite Caremastuk
              över mediebranschen, skulle jag vilja säga.
            </seg>
          </u>
          <u>
            <seg>
              Om vi därtill lägger den mediekoncentration som exempelvis SF:s
              övertagande Klarabiografen i Kulturhuset nu får stå som en symbol
              för blir det ganska dramatiskt när vi har det mål som jag har:
              att människor i Sverige ska få tillgång till bra svensk kvalitetsfilm.
            </seg>
          </u>
          <u>
            <seg>
              Det är förstås bra att regeringen satsar på digitalisering av
              biografer. Om regeringen hade lyssnat på oss socialdemokrater
              hade det nu funnits 100 miljoner för dessa insatser i stället
              för 60. Det tycker jag är synd. Om regeringen hade lyssnat på
              oss hade det också från nästa år funnits 30 miljoner till svensk
              barnfilm. Det är välkomna pengar, för barn är aldrig lönsamma
              för investerare i svensk filmproduktion.
            </seg>
          </u>
          <u>
            <seg>
              Skälen är många och starka för att ha en tydlig strategi för
              hur svensk film ska utvecklas. Det gäller att inte bara ha en
              strategi för hur vi ska visa ett svenskt historiskt filmarkiv,
              som nog i sig kan vara värdefullt.
            </seg>
          </u>
          <u>
            <seg>
              Av svaret, som jag inte tycker är särskilt långt och uttömmande,
              att döma läser jag ändå på något sätt att inte ens kulturministern
              själv tror att förhandlingarna kommer att gå i lås. Men kulturministern
              är hemlighetsfull när det gäller hur en alternativ lösning ser
              ut.
            </seg>
          </u>
          <u>
            <seg>
              Jag vill ställa frågan: Skulle kulturministern kunna tänka sig
              att överväga andra modeller sådana som finns i exempelvis Polen
              eller Frankrike där bredbandsleverantörerna på lite olika sätt
              bidrar till filmproduktion? Men det förutsätter politiska krafttag
              från regeringar.
            </seg>
          </u>
          <note type="speaker">
            Anf. 18 HANS WALLMARK (M):
          </note>
          <u>
            <seg>
              Fru talman, kulturministern och Berit Högman! Vi är några stycken
              som tycker att det är trevligt att svensk film diskuteras, inte
              minst när det sker härifrån riksdagens talarstolar.
            </seg>
          </u>
          <u>
            <seg>
              Jag satt själv med som Moderaternas representant i den politiska
              referensgrupp som Mats Svegfors använde sig av i sin filmutredning,
              som är den senaste vi har. Då kom vi också att diskutera en hel
              del av dessa frågor. Några av dem har delvis berörts både i svaret
              och i frågan. Det gäller bland annat finansieringsmodellen.
            </seg>
          </u>
          <u>
            <seg>
              När det gäller synen på förhandlingsman tillhör jag dem som tycker
              att det är rätt bra att regeringar ibland kan använda sig av förhandlingsman.
              Så har gjorts i andra sammanhang, till exempel när det gäller
              infrastruktur. Man försöker hitta olika parter för att se om det
              går att finna någon form av samsyn. Jag tror nog att det är klokt
              att man just i det här fallet har haft en förhandlingsman som
              står i ett oberoende till de olika aktörerna för att se om det
              finns förutsättningar på en fortsättning på ett filmavtal.
            </seg>
          </u>
          <u>
            <seg>
              Däremot är det intressant att vi, precis som Berit Högman påpekar,
              har de så kallade internetoperatörerna och att de tjänar bra på
              att det finns film tillgänglig också via nätet. Som Berit Högman
              också påpekade är det fler och fler som ser film på andra sätt
              än via den traditionella biografen.
            </seg>
          </u>
          <u>
            <seg>
              Jag sitter inte med i förhandlingen, men jag har förstått att
              det som har varit en stor stötesten under de senaste åren har
              gällt synen på upphovsrätt på å ena sidan de som producerar och
              investerar i film, å andra sidan internetleverantörer.
            </seg>
          </u>
          <u>
            <seg>
              Fru talman! Jag tillhör dem som är tydliga med att alla människor
              som ligger bakom en film regissörer, producenter, manusförfattare,
              inspicienter, de som tillverkar kostymer och ägnar sig åt att
              maskera de olika personerna har en rimlig anledning att också
              kunna få skörda frukterna av sitt arbete. Då tror jag, fru talman,
              att upphovsrätten är viktig.
            </seg>
          </u>
          <u>
            <seg>
              När man för sådana här diskussioner tror jag också att det är
              viktigt att man inte slarvar med synen på upphovsrätt. Av medierapporteringen
              att döma har jag uppfattat att det har funnits lite olika synpunkter
              på det.
            </seg>
          </u>
          <u>
            <seg>
              Den fråga man måste rikta tillbaka till Berit Högman är: Vilken
              är den grundläggande syn som Socialdemokraterna har på upphovsrätt?
              Mitt intryck är att de har stått relativt starka i frågan. Men
              om det skulle bli ett regeringsskifte måste de luta sig mot andra
              partier. Då har vi till exempel Vänsterpartiet, som har varit
              tydliga med att de ifrågasätter upphovsrätten på nätet, som i
              så fall måste bli en bärande part i ett samarbete med Socialdemokraterna.
              Om Berit Högman vill vara tydlig mot svensk film har hon all möjlighet
              att utnyttja talarstolen här för att beskriva Socialdemokraternas
              syn på upphovsrätt i kombination med att de måste luta sig mot
              Vänsterpartiet.
            </seg>
          </u>
          <u>
            <seg>
              Fru talman! Berit Högman nämner också att det finns sådana som
              tjänar pengar på detta och nämner ett företag, Comhem; man kan
              nämna flera företag. Hon nämner också att man hittat andra lösningar
              i andra länder. Man ska vara lite tydligare och nämna länderna
              vid namn, som Polen. Vad vill man åstadkomma? Är det en bredbandsskatt
              man vill ha? Är det någon form av generellt uttag som drabbar
              alla? Det är en fråga som delvis diskuterades när Mats Svegfors
              hade sin utredning. Tidigare har det också funnits utredningar
              om det. Mitt intryck, fru talman, är att man har varit rätt tydlig
              från partierna om att man avvisar tanken på en bredbandsskatt.
              Men Berit Högman och Socialdemokraterna kan vara tydliga även
              i den här frågan. Är det en direkt bredbandsskatt man efterlyser
              när man nu står här i talarstolen och talar?
            </seg>
          </u>
          <u>
            <seg>
              Det är viktigt att vi alla på olika sätt värnar svensk film.
              Jag tror inte att ifrågasättande av upphovsrätten är ett sätt
              att värna svensk film. Jag tror inte att bredbandsskatt är ett
              sätt att värna svensk film. Men Socialdemokraterna kan utveckla
              sin synpunkt.
            </seg>
          </u>
          <note type="speaker">
            Anf. 19 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Jag välkomnar Hans Wallmark till debatten. Han har
              ett stort engagemang i filmfrågorna.
            </seg>
          </u>
          <u>
            <seg>
              Interpellanten tog i sitt första inlägg upp valet av förhandlingsman.
              Jag har ingen annan uppfattning än Hans Wallmark. Det är utmärkt
              att man ibland tar en utomstående person. Sedan vill jag säga
              att staten finns med i förhandlingarna. Vi är en part i filmavtalet,
              och våra tjänstemän deltar också i förhandlingarna. Intresset
              är väl tillgodosett.
            </seg>
          </u>
          <u>
            <seg>
              När det handlar om operatörerna är det upp till förhandlingsmannen
              Lennart Foss att avgöra vilka han kallar till förhandlingen. Vi
              ser naturligtvis gärna att operatörerna är med. Vi tror och hoppas
              fortfarande på ett avtal.
            </seg>
          </u>
          <u>
            <seg>
              Berit Högman tyckte att mitt svar var en smula magert och inte
              så uttömmande. Må så vara! Det har att göra med den situation
              vi har. Förhandlingarna pågår ytterligare några veckor. Då ska
              jag inte in och kommentera det. Däremot diskuterar jag gärna det
              och är tacksam för att Berit Högman tog upp hoten mot filmen,
              det vill säga den illegala nedladdningen. Det handlar om en princip,
              och det handlar inte bara om film utan om väldigt många andra
              kulturyttringar också, inte minst musik, dataspel och böcker som
              finns tillgängliga på nätet. Men nu pratar vi om filmen.
            </seg>
          </u>
          <u>
            <seg>
              Senast i går såg jag Jägarna 2 och förde samtal i samband med
              det, dels med regissören Kjell Sundvall, dels med producenten
              Peter Possne. De var djupt bekymrade. Filmen går bra, och det
              är väldigt roligt, för detta är en stor satsning. Men redan två
              dagar efter biopremiären fanns filmen ute på nätet. Drygt 500
              000 personer har sett filmen och betalat för att se den. Men det
              har gjorts 1,3 miljoner illegala nedladdningar. Det är inte säkert
              att 1,3 miljoner hade gått till en biograf och löst biljett. Men
              låt oss säga att en tiondel hade gjort det. Då hade ytterligare
              130 000 personer betalat, som nu på något sätt ändå har stulit
              andra personers verk. Det hade givit mycket pengar. Det är ändå
              alltid en risk att sätta upp en film. De berättade också för mig
              att runt 400 personer har varit delaktiga i skapandet av Jägarna
              2 . Det är många människor som har intresse av och utkomst av
              det här.
            </seg>
          </u>
          <u>
            <seg>
              Detta är ett mycket allvarligt problem. Staten har gjort mycket
              för att stävja detta. Vi kan kanske komma in på detaljer också.
              Men jag är glad att Berit Högman lyfter fram frågan och ser gärna
              att den diskuteras i en mycket bredare krets.
            </seg>
          </u>
          <note type="speaker">
            Anf. 20 BERIT HÖGMAN (S):
          </note>
          <u>
            <seg>
              Fru talman! Både till Hans Wallmark och till kulturministern
              vill jag säga att mitt primära intresse är att vara en konstruktiv
              medspelare för en bra kulturpolitik. Det blir ingen kulturpolitik
              och ingen kultur utan kulturskapare, och upphovsrätten är en central
              fråga för kulturskapare, oavsett om vi pratar om böcker, film
              eller kreativa näringar, dit vi kan räkna tv-spel och annat. Detta
              måste vi ta krafttag kring. Det är också därför jag har tagit
              upp det i denna interpellation.
            </seg>
          </u>
          <u>
            <seg>
              Däremot känner jag inte att vi har en regering som riktigt tar
              på allvar att den är en minoritetsregering. Kulturministern kan
              känna att man har ett kulturutskott och en konstruktiv opposition
              som är beredd att vara med och finna lösningar. Då känns det ibland
              som en väldigt lång väg att formulera frågor i en interpellation
              för att skapa konkret politik som leder kulturen vidare. För mig
              blir det på något sätt så att det just nu saknas en vision och
              en stark vilja för svensk filmpolitik. Det beklagar jag.
            </seg>
          </u>
          <u>
            <seg>
              Jag var och såg en annan film i söndags kväll, Tysta leken .
              Det är en fantastiskt bra film. Svenska Filminstitutet har också
              snabbt gjort en filmhandledning till den. Det tror jag är nödvändigt
              och bra. Kanske är den filmen ett resultat av jämställdhetssatsningen,
              vilket i så fall också är välkommet.
            </seg>
          </u>
          <u>
            <seg>
              Över huvud taget är det nog många filmer som på grund av bristande
              resurser inte blir gjorda i vårt land. De filmer som blir gjorda
              blir det i mycket tack vare filmavtalet, Filminstitutets resurser
              och duktiga filmkonsulenter men också de regionala filmcentren.
            </seg>
          </u>
          <u>
            <seg>
              Filmen är kanske den kulturyttring som bäst beskriver vår samtid.
              Jag tycker att regeringens kulturpolitik kantrar mycket åt dåtid.
              Därför är det hög tid för framtid och nutid.
            </seg>
          </u>
          <u>
            <seg>
              Filmen är en kulturyttring som attraherar unga människor, de
              som kanske har minst klasskillnader i sin konsumtion. De yngre
              är både skapare och konsumenter av film. Filmen borde lätt kunna
              nå ut i hela landet.
            </seg>
          </u>
          <u>
            <seg>
              Jag fick höra på Kulturnyheterna att kulturministern inte var
              särskilt angelägen om att kvalitetsfilm kunde nå våra mindre städer.
              Jag tycker precis tvärtom. Det är också därför vi har lagt mer
              resurser till digitaliseringen av biografer.
            </seg>
          </u>
          <u>
            <seg>
              Vid sidan av förhandlingarna arbetar regeringen med alternativ,
              står det ungefär i svaret. Då måste jag fråga: Finns det någon
              möjlighet för riksdagens övriga partier att få ta del av dessa
              diskussioner?
            </seg>
          </u>
          <u>
            <seg>
              Det står också i svaret att vi i god tid före den 31 december
              ska få besked. I dag skriver vi den 7 december, och jag tror att
              riksdagen är ganska mån om att få gå på julledighet någon gång
              före julafton och inte efter.
            </seg>
          </u>
          <u>
            <seg>
              Om avtalet havererar, vilket jag tyvärr tror att det gör, är
              det inte så väldigt gott om tid, med tanke på när ett nytt avtal
              måste finnas på plats. Att skapa filmpolitik och resurser till
              film är ingen quick fix. Det är ganska lite på kulturens område
              som är quick fix. Det kräver en långsiktig strategi och en långsiktig
              planering från idé till verklig film.
            </seg>
          </u>
          <note type="speaker">
            Anf. 21 HANS WALLMARK (M):
          </note>
          <u>
            <seg>
              Fru talman! Trots Berit Högmans goda intention att vara en konstruktiv
              medspelare, vilket jag verkligen uppskattar, liksom att Socialdemokraterna
              inte bara i kulturutskottet utan även på andra håll försöker vara
              en konstruktiv opposition, måste jag dock rätta ett par fel hos
              henne. För det första är det inte den 7 december i dag, utan den
              6 december, Finlands självständighetsdag, som vi alla på olika
              sätt kan fira. Jag kommer att komma in på de gravare politiska
              felen om en liten stund.
            </seg>
          </u>
          <u>
            <seg>
              Jag tycker också att det är oerhört glädjande att Berit Högman
              är så tydlig när det gäller upphovsrätten som en central fråga
              för film och även precis som kulturministern pekade på musik och
              böcker. Det som blir Berit Högmans problem är att man om man ska
              ha ett regeringsskifte måste luta sig mot ett eller flera andra
              partier till vänster. De är väldigt tydliga när det gäller upphovsrätten:
              De ifrågasätter den. Där har Alliansen under de senaste fem åren
              fört en gemensam och tydlig politik som har varit till upphovsrättens
              fördel.
            </seg>
          </u>
          <u>
            <seg>
              Det är väldigt vackra formuleringar som Berit Högman och Socialdemokraterna
              för fram om filmpolitiken. Men det är väldigt svårt att se exakt
              de konkreta förslagen utöver att man lovar lite pengar här och
              där.
            </seg>
          </u>
          <u>
            <seg>
              Jag vill också komplicera bilden som Berit Högman beskriver av
              till exempel digitaliseringen. De säger att de har varit för en
              snabbare digitalisering än vad regeringen varit. Det man bör tänka
              på är: Hade det nödvändigtvis varit bra att vi hade gjort detta
              snabbare?
            </seg>
          </u>
          <u>
            <seg>
              Det har för det första funnits en oklarhet om vilken teknik man
              ska använda när det gäller utrustningen. Därmed hade man kunnat
              riskera att kasta pengar i sjön. Jag tror att det är en del Folkets
              Hus-föreningar som dess värre har investerat i fel teknik.
            </seg>
          </u>
          <u>
            <seg>
              Detta är för det andra väldigt USA-drivet. Det är amerikanska
              stora, mycket multinationella bolag som har krävt teknikskiftet.
              Ska svenska skattebetalare vara med och betala det?
            </seg>
          </u>
          <u>
            <seg>
              Det är för det tredje några som redan investerat i ny teknik
              som dessutom kanske har framtiden för sig. Ska de då stå hela
              sin kostnad medan Socialdemokraterna här kommer efter med bidrag?
            </seg>
          </u>
          <u>
            <seg>
              Det finns skäl att rätta en del av felen. Några var uppenbara,
              som dagens datum, men det finns också politiska.
            </seg>
          </u>
          <note type="speaker">
            Anf. 22 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Det var intressant att Berit Högman beskrev sig själv
              och sina partikamrater som en konstruktiv opposition. Jag tror
              inte att frågan har varit uppe en enda gång i riksdagen under
              perioden sedan sommaren, inte en enda gång har man lyft frågan
              om filmavtalet eller filmfrågorna.
            </seg>
          </u>
          <u>
            <seg>
              Vi har diskuterat digitaliseringen och den satsning som regeringen
              nu gör. Jag vill gärna se i skrift att jag skulle vara motståndare
              till kvalitetsfilm på mindre orter. Det stämmer icke. Det tror
              jag också att Berit Högman vet.
            </seg>
          </u>
          <u>
            <seg>
              Vår vision har varit väldigt tydlig. Vi tycker att det finns
              en fördel i att många parter är med och finansierar svensk film.
              De som tjänar pengar på film ska vara med och bidra på olika sätt.
              Det kan vara med pengar men det kan också vara med konstruktiva
              idéer.
            </seg>
          </u>
          <u>
            <seg>
              Sedan må den tanken ha en 50-årig historia. Men det finns långt
              fler förslag, tankar och idéer som är äldre än så men som är gångbara
              än i dag. Det var en bra princip, och jag tycker fortfarande att
              det är en bra princip.
            </seg>
          </u>
          <u>
            <seg>
              Jag tror fortfarande att det är möjligt att få till ett filmavtal.
              Det är vår absoluta förhoppning och tro. Men skulle det vara så
              illa att det inte skulle bli av kommer jag självfallet återigen
              till kulturutskottet. Jag är där tämligen ofta för att diskutera
              de frågor som utskottets ledamöter vill tala med mig om.
            </seg>
          </u>
          <u>
            <seg>
              Jag vill också gärna ha ett svar på frågan: Vari består oppositionens
              och Socialdemokraternas förslag? Är det denna bredbandsskatt som
              Hans Wallmark var inne på? När man tittar på hur en del länder,
              bland annat Polen, har löst det är det just det att alla får bidra.
              Där är vi inte. Jag tror heller inte att det är en god idé. Men
              om Berit Högman tycker det får hon gärna säga det.
            </seg>
          </u>
          <u>
            <seg>
              När det handlar om framtiden gäller avtalet nu över 2012. Vi
              har goda förhoppningar att få till ett avtal. Det är heller inte
              ett avtalslöst tillstånd som inträder efter årsskiftet. Det nuvarande
              avtalet gäller. Naturligtvis måste vi också fundera på alternativa
              lösningar. Något annat vore inte ansvarsfullt.
            </seg>
          </u>
          <u>
            <seg>
              En lösning som har förts fram av filmutredare Mats Svegfors är
              att man ska ta bort den låga momsen på biobiljetter och införa
              en 25-procentig moms. Det är ett förslag som har funnits i diskussionen.
              Staten ligger kvar med våra pengar. Men vi tycker att det är en
              väldigt god idé för svensk film för att man ska ha möjlighet att
              kunna producera inte bara breda publikfilmer utan också smalare
              filmer att det finns flera som bidrar med pengar och idéer.
            </seg>
          </u>
          <u>
            <seg>
              Men det handlar också om att man kommer åt den ytterst allvarliga
              frågan att kulturskapare måste få betalt för sitt arbete. Det
              gäller att vi värnar upphovsrätten och att vi på olika sätt försöker
              stävja den illegala nedladdningen av svensk film.
            </seg>
          </u>
          <note type="speaker">
            Anf. 23 BERIT HÖGMAN (S):
          </note>
          <u>
            <seg>
              Fru talman! Det är väldigt bra att det bara är den 6 december
              i dag. Då har regeringen en dag till på sig att få fram avtalet.
            </seg>
          </u>
          <u>
            <seg>
              Jag fick uppfattningen att syftet med att bredda inför filmavtalet
              var att få bredbandsleverantörerna att vara med och bekosta utvecklingen
              av svensk film. När jag påstår att jag inte tror att det händer
              verkar vare sig Hans Wallmark eller kulturministern vara särskilt
              bekymrade över det. De är mer bekymrade över att jag lyfter frågan:
              Hur ska vi få med dem som uppenbarligen tjänar väldigt mycket
              pengar på att distribuera film? Det blir plötsligt mitt problem
              och inte regeringens problem.
            </seg>
          </u>
          <u>
            <seg>
              I stället verkar det som en mer attraktiv tanke att biobesökarna
              ska betala mer. Nu var det så att på bio såg vi bara två av de
              60 filmerna. Då kvarstår: Hur gör vi lösningen för att mediet
              där filmen kommer också är med och skapar ny film? Det är huvudanledningen
              till att jag har ställt frågan.
            </seg>
          </u>
          <u>
            <seg>
              Hela ditt resonemang, Hans Wallmark, bygger på att vi har en
              cementerad organisation. Jag tror att Hans Wallmark skulle vara
              glad om han satt i kulturutskottet. Den här veckan har vi två
              tillkännagivanden och en bakläxa som vi har lyckats uppnå i politisk
              enighet. Det har vi gjort genom att vara väldigt tydliga om målet
              en bättre kulturpolitik.
            </seg>
          </u>
          <u>
            <seg>
              Det finns också de som pläderar för en helstatlig filmpolitik.
              En sak är jag väldigt säker på. Svensk film kan aldrig överlåtas
              åt marknadskrafter rakt igenom. Det är min fasta övertygelse.
              Jag utgår ifrån att kulturministern också delar den uppfattningen.
            </seg>
          </u>
          <u>
            <seg>
              Filmsverige längtar efter strategier och visioner för svensk
              film. Jag har ett tips. Åk gärna till vårt grannland Norge med
              en S-styrd regering! Deras tydliga satsning visar redan resultat.
              Jag kan varmt rekommendera filmen Oslo 31 augusti .
            </seg>
          </u>
          <note type="speaker">
            Anf. 24 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Jag tror inte att vi kommer så väldigt mycket längre
              i dag. Nu avvaktar vi fortfarande filmförhandlaren Lennart Foss
              arbete. Jag vet att det är fler möten inbokade under december.
            </seg>
          </u>
          <u>
            <seg>
              Vi ser naturligtvis att så många parter som möjligt är med. När
              diskussionen dök upp om att bredbandsoperatörerna också ville
              vara med i förhandlingarna tyckte vi att det var alldeles utmärkt.
              Det är precis som Berit Högman säger. De tjänar också pengar på
              svensk film. Därmed hade de också kunnat vara eller är en part
              i detta.
            </seg>
          </u>
          <u>
            <seg>
              Det är riktigt att man behöver se över en del i filmavtalet.
              De diskussionerna pågår också. Det handlar bland annat om biografens
              roll som ett första visningsfönster. Precis som vi vet sedan tidigare
              och som också utredaren lyfte fram ser vi mycket film. Film är
              en viktig kulturyttring. Men det är ett fåtal filmer som vi ser
              på biograf. Många ser film i andra så kallade visningsfönster
              och till och med i mobilen. Det måste man också ta hänsyn till
              när man ger stöd till svensk film.
            </seg>
          </u>
          <u>
            <seg>
              Fram till dess att Lennart Foss kan lämna ett förhoppningsvis
              positivt besked att han har lyckats samla parterna till ny förhandling
              avvaktar jag med ytterligare kommentarer. Men jag kommer i alla
              sammanhang jag får en chans att tala om vikten av att många är
              med och finansierar svensk film, att vi har hög kvalitet i svensk
              film och hur viktigt det är att vi motarbetar den illegala nedladdningen
              av film.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:134 om digital radio
          </note>
          <note type="speaker">
            Anf. 25 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Berit Högman har frågat mig vilken strategi som finns
              bakom mitt och regeringens agerande beträffande införande av digital
              radio.
            </seg>
          </u>
          <note>
            I och med den nya radio- och tv-lagen, som trädde i kraft i augusti
            2010, infördes nya regler om digitala kommersiella radiosändningar.
            Enligt lagen beslutar regeringen om vilket sändningsutrymme som
            får upplåtas för digital kommersiell radio. Myndigheten för radio
            och tv fördelar därefter tillstånd efter ett ansökningsförfarande.
            Regeringen beslutade i oktober 2010 om sändningsutrymme för kommersiell
            digital radio i hela landet. Myndigheten för radio och tv förbereder
            nu en tillståndsprocess med anledning av regeringens beslut.
          </note>
          <u>
            <seg>
              Regeringen tillsatte vidare i juni i år en utredning om radio
              och tv i allmänhetens tjänst inför nästa tillståndsperiod, Public
              service-kommittén. I kommitténs uppdrag ingår bland annat att
              ta ställning till en eventuell övergång från FM till digital radio.
              Kommittén ska bedöma och lämna förslag om när och hur en sådan
              övergång i så fall ska genomföras och hur den ska finansieras
              samt bedöma om Sveriges Radios roll i digitaliseringen av radiomediet
              behöver tydliggöras. Bedömningarna ska ha ett lyssnarperspektiv.
              Kommittén ska följa det arbete som Myndigheten för radio och tv
              utför när det gäller tillståndsgivning för digital kommersiell
              radio. Kommittén ska redovisa sitt uppdrag senast den 1 september
              2012, och förslagen kommer därefter att beredas i sedvanlig ordning.
            </seg>
          </u>
          <u>
            <seg>
              Det beslut om sändningsutrymme som regeringen fattat och den
              tillståndsprocess för digital kommersiell radio som Myndigheten
              för radio och tv förbereder syftar inte till att fastställa ett
              slutdatum för FM-sändningarna. Utgångspunkten för denna process
              är att de digitala ljudradiosändningarna ska bedrivas parallellt
              med och komplettera de analoga ljudradiosändningarna. FM-nätet
              är i dag fullt utnyttjat, och digitala ljudradiosändningar erbjuder
              en möjlighet att få fler radiokanaler i hela landet, vilket den
              kommersiella radion har efterfrågat. När det gäller den långsiktiga
              frågan om en eventuell övergång från FM till digital radio och
              frågan om SR:s roll i digitaliseringen kommer Public service-kommitténs
              arbete att utgöra en del av underlaget för regeringens fortsatta
              överväganden.
            </seg>
          </u>
          <u>
            <seg>
              Regeringen har i flera sammanhang uttalat att utvecklingen av
              marksänd digital ljudradio bör vara marknadsdriven. Detta innebär
              att de kommersiella aktörerna på radiomarknaden deltar och att
              parterna samverkar bland annat beträffande val av teknisk standard.
              Sveriges Radio bör inte ensamt driva utvecklingen av digitala
              ljudradiosändningar. Mervärdet av digital marksänd radio måste
              också klart framgå för konsumenten. De mått och steg som regeringen
              hittills vidtagit när det gäller utvecklingen av digital radio
              är ett uttryck för detta synsätt.
            </seg>
          </u>
          <note type="speaker">
            Anf. 26 BERIT HÖGMAN (S):
          </note>
          <u>
            <seg>
              Fru talman! Tack, ministern, för svaret!
            </seg>
          </u>
          <u>
            <seg>
              För mer än ett år sedan beslutade regeringen om sändningsutrymme
              för digital kommersiell radio. Regeringen har varit tydlig med
              att utbyggnaden av digitalradio ska var marknadsdriven och att
              Sveriges Radio och kommersiell radio bör samverka vid val av teknisk
              standard.
            </seg>
          </u>
          <u>
            <seg>
              Det är där knepigheterna kommer in. Precis som kulturministern
              säger ska det när det gäller Sveriges Radio hanteras i Public
              service-utredningen. I juni fastställde Myndigheten för radio
              och tv en strategi för den kommersiella radion. I november hade
              vi den värsta snabba hanteringen från radio- och tv-myndigheten.
              På fyra dagar, från torsdag till måndag, fick intressenterna möjlighet
              att yttra sig i den här frågan till radio- och tv-myndigheten.
              Det handlade om utkast till verkställighetsföreskrifter och konsekvensanalys.
              Avsikten var, enligt vad som stod på Myndigheten för radio och
              tv:s hemsida, att utlysning av tillstånd skulle ske i december
              i år. Redan där uppstår en otakt mellan public service och kommersiell
              radio.
            </seg>
          </u>
          <u>
            <seg>
              Konkurrensverket och Post- och telestyrelsen hade ingenting att
              erinra. Det hade däremot hela radiobranschen och Sveriges Radio.
              De svarar ungefär så här: Nu går det i otakt. Vi behöver ha en
              gemensam plan för detta arbete.
            </seg>
          </u>
          <u>
            <seg>
              Om jag har förstått det rätt meddelade Myndigheten för radio
              och tv för en vecka sedan att det inte blir någon utlysning ens
              för den kommersiella radion. Det väcker många funderingar. Det
              kunde väl Myndigheten för radio och tv ha räknat ut innan, med
              tanke på att det var känt att radiobranschen och Sveriges Radio
              hade sin ståndpunkt om en önskvärd armkrok redan från början när
              det gäller teknikval och en önskan att regeringen skulle ha en
              tydlig strategi för hur det skulle gå till.
            </seg>
          </u>
          <u>
            <seg>
              Kulturministern måste väl inse poängen med en gemensam strategi.
              Vad är motsatsen till det? Jag kan inte se hur vi ska få fram
              en marknadsdriven utveckling av digitalradio om det inte finns
              en gemensam strategi. Vad är det för budskap konsumenterna ska
              få? Måste man bestämma om man vill lyssna på Sveriges Radio eller
              på kommersiell radio vid inköp av radioapparat? Ska vi ha två
              radioapparater hemma och två i bilen? För konsumenterna, för den
              kommersiella radion och för Sveriges Radio är det önskvärt med
              en gemensam strategi. Kommer det efter denna spännande höst att
              bli en mer gemensam strategi?
            </seg>
          </u>
          <note type="speaker">
            Anf. 27 FINN BENGTSSON (M):
          </note>
          <u>
            <seg>
              Fru talman! Jag vill tacka interpellanten för en interpellation
              som är intressant eftersom den handlar om ett viktigt medium,
              nämligen radio. Jag vill också tacka ministern för ett uttömmande
              svar på den tekniska ingången som interpellanten har valt för
              att diskutera utvecklingen av radions framtid.
            </seg>
          </u>
          <u>
            <seg>
              I ministerns svar läser jag till min glädje att man lyfter fram
              att utvecklingen av marksänd digital ljudradio bör vara marknadsdriven.
              Det får mig att påpeka att det finns en intressant historik när
              det handlar om radion.
            </seg>
          </u>
          <u>
            <seg>
              Vi kan backa ganska exakt 50 år tillbaka, nämligen till 1961.
              Då etablerades en radiosändning, Radio Nord, från en båt på internationellt
              vatten. Det är intressant att reflektera över. På den tiden hade
              vi ett radio- och tv-monopol som underhölls av framför allt den
              dåvarande socialdemokratiska regeringen eftersom man var rädd
              för mångfald. Det är glädjande att höra att interpellanten och
              ministern nu snarare diskuterar hur man ska kunna öppna för fler
              alternativ. Utvecklingen av det tekniska kunnandet gör att man
              får möjlighet till fler utsändningarna.
            </seg>
          </u>
          <u>
            <seg>
              Vid den tiden, 1961, bedrev regeringen bokstavligt talat och
              på alla fronter ett krig mot entreprenörer som försökte etablera
              ett enda alternativ till den enda statliga radioutsändningen som
              medborgarna hade att lyssna till. Efter ett år lyckades man tyvärr
              skriva in i lagen att det var förbjudet att bedriva alternativa
              radioutsändningar.
            </seg>
          </u>
          <u>
            <seg>
              Detta är den viktiga frågan att diskutera när det gäller strategi:
              Vilken ideologi ska ligga bakom det som vi arbetar för? Jag hoppas
              att man i denna kammare kan enas över partigränser och blockgränser
              om att det handlar om mångfald och inte om den enfald som förevar
              för 50 år sedan.
            </seg>
          </u>
          <u>
            <seg>
              Inom det socialistiska blocket finns det tyvärr en fäbless för
              att vilja ifrågasätta en mångfald av entreprenörer inom radio
              och tv. I början av 80-talet hade vi fortfarande ett monopol.
              Då kom hotet från rymden, ansåg den dåvarande socialdemokratiska
              regeringen. Med Maj Britt Theorin i spetsen ville man förbjuda
              paraboler för privat bruk. Kan ni som lyssnar på den här debatten
              tänka er att ledande socialdemokrater så sent som i början av
              80-talet förespråkade ett förbud mot att äga paraboler och ta
              emot sändningar från rymden?
            </seg>
          </u>
          <u>
            <seg>
              Debatten har blivit alltmer liberal och gått allianspartiernas
              väg. Socialdemokraterna uttalar inte längre något kramande av
              monopolet.
            </seg>
          </u>
          <u>
            <seg>
              Tekniken har ju vällt över oss i vågor. Den senaste diskussionen
              om digitalisering handlade om tv-nätet. Det är intressant att
              läsa protokollet från debatten här i kammaren riksåret 1996/97
              om kulturutskottets betänkande nr 17. Från borgerligt håll lyfte
              man fram värdet av mångfald. Enligt min tolkning av protokollet
              hade Socialdemokraterna då insett betydelsen av mångfald, medan
              vänsterpartisterna fortfarande ifrågasatte mångfald och ville
              ha en statlig kontroll över såväl tv som radio.
            </seg>
          </u>
          <u>
            <seg>
              Jag hoppas att vi genom detta inlägg kan få en historik som lyfter
              fram och betonar värdet av den viktiga diskussionen. Det handlar
              om hur ideologin styr strategin för att utveckla såväl radio-
              som tv-medier. Det måste naturligtvis handla om att öppna för
              en mångfald i stället för att öppna för en enfald.
            </seg>
          </u>
          <note type="speaker">
            Anf. 28 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Jag tycker att det är roligt att Finn Bengtsson också
              kommer in i debatten och påminner om ett skäl till att jag en
              gång valde att engagera mig politiskt, det vill säga att vi ville
              bryta det statliga radio- och tv-monopolet. Jag tycker att konkurrens
              alltid är att föredra.
            </seg>
          </u>
          <u>
            <seg>
              Jag var inte så gammal när Radio Nord sände, men jag kommer trots
              allt ihåg delar av diskussionen. Man skickade till och med ut
              militär på vattnet för att stoppa Radio Nord. Det utdömdes också
              hårda straff för dem som låg bakom de här sändningarna. Jag tycker
              att det är roligt att Socialdemokraterna även i denna fråga har
              närmat sig oss borgerliga.
            </seg>
          </u>
          <u>
            <seg>
              Sedan kan vi glädjas åt att radion har ett starkt förtroende
              hos lyssnarna och att man också vinner nya lyssnargrupper. Jag
              vet att den kommersiella radion och Sveriges Radio har ett samarbete
              inte bara när det handlar om att diskutera standard för en eventuell
              digitalisering utan också när det gäller hur man ska kunna behålla
              de unga lyssnarna.
            </seg>
          </u>
          <u>
            <seg>
              Vi i regeringen har också gjort en hel del för att underlätta
              för den kommersiella radion. Vi har sänkt koncessionsavgifterna,
              som har varit höga. Den kommersiella radion tycker fortfarande
              att de är höga, men vi har trots allt sänkt dem. Vi har underlättat
              deras verksamhet genom att gå dem till mötes, bland annat när
              det gäller önskemål om sponsring och innehåll som har varit hårt
              reglerat tidigare genom en kulturminister som hade en annan politisk
              färg än jag har.
            </seg>
          </u>
          <u>
            <seg>
              Jag står fast vid att den här utvecklingen bör vara marknadsdriven.
              Den verksamhet som bland annat Sveriges Radio har haft har varit
              mycket kostsam och inte fått det intresse hos radiolyssnarna som
              man kanske hade hoppats på. Redan i dag lägger svenska hushåll
              ned mycket pengar på medier. Det är mycket bra, men det är, och
              det var också Berit Högman inne på, förenat med höjda kostnader
              att helt och hållet byta teknik.
            </seg>
          </u>
          <u>
            <seg>
              Jag ska inte kommentera hur en av våra myndigheter har agerat.
              Det har hänt mer än en gång att det kommit hot från bland annat
              Berit Högmans parti om att anmäla mig till konstitutionsutskottet
              om jag yppar den minsta lilla synpunkt på vad någon av myndigheterna
              gör.
            </seg>
          </u>
          <u>
            <seg>
              Jag har noterat att man också har haft en dialog med den kommersiella
              radion. Man har lyssnat på den kommersiella radion och skjutit
              fram denna process så att man inte behöver ha in svaren förrän
              efter det att Public service-kommittén har lagt fram sitt betänkande.
              Det tycker jag är bra.
            </seg>
          </u>
          <note type="speaker">
            Anf. 29 BERIT HÖGMAN (S):
          </note>
          <u>
            <seg>
              Fru talman! Jag tror inte att Finn Bengtsson och jag har samtalat
              här i kammaren tidigare. Jag är en stark public service-vän. Jag
              tror att det finns skäl till att det är ett public service-företag
              som kammar hem de bästa placeringarna vare sig det gäller tillit
              och förtroende eller journalistpris. Det förhindrar mig dock inte
              att se möjligheterna i en digitalisering av radion, och det finns
              många skäl till det.
            </seg>
          </u>
          <u>
            <seg>
              Men jag försöker däremot se det i ett konsument- och medborgarperspektiv.
              Jag kan inte ens efter den här debatten förstå hur den marknadsdrivna
              utvecklingen ska gå till och hur den ska se ut, särskilt inte
              när man inte tidsätter hur långa de parallella processerna ska
              vara. Hur länge ska vi ha dubbla system? Hur mycket kommer det
              att kosta? Vilket ansvar tar staten och regeringen för att göra
              systemen hanterbara och genomskinliga såväl för kommersiella intressen
              som för public service? Och framför allt: Vad kommer det att kosta?
            </seg>
          </u>
          <u>
            <seg>
              Jag får nöja mig med de svar som jag har fått i dag. Jag har
              mina frågor kvar. Vi får hoppas att vi kan återkomma till detta
              när Public service-utredningen lägger fram sitt betänkande. Jag
              har förstått av det kulturministern har sagt att det med all sannolik
              inte händer någonting i den här frågan förrän dess. Och skulle
              det göra det har jag möjlighet att lämna en ny interpellation.
            </seg>
          </u>
          <note type="speaker">
            Anf. 30 FINN BENGTSSON (M):
          </note>
          <u>
            <seg>
              Fru talman! Jag är glad att höra Berit Högmans intresse för att
              expandera med ny teknik på radions område. Vi ska dock komma ihåg
              att under 90-talet när man valde att digitalisera tv-utsändningarna
              var det inte helt utan födslovåndor och en hel del barnsjukdomar
              innan allt detta kom på plats. Jag tror att det förslag som regeringen
              har, och som ministern ger i sitt svar, på den tekniska lösningen
              med olika parallella processer, givet att man noga bevakar att
              man får en marknadsdriven utveckling på lyssnarnas villkor, ligger
              till grund för att det är, enligt mitt sätt att se det, den mest
              omdömesgilla strategin.
            </seg>
          </u>
          <u>
            <seg>
              Låt mig lite kort ta upp det som Berit Högman säger när det gäller
              ideologin. Jag är också en stor vän av public service. Jag lyssnar
              nästan enbart på radions kanal 1, men man ska komma ihåg att Radio
              Nords sändningar ledde fram till att melodiradion skapades. På
              den tiden, för 50 år sedan, var Sverige hjälplöst efter. Vi var
              ett stenåldersland när det gällde radion. Ungdomar fick lyssna
              på en eller två nya musiklåtar i veckan. Att de spelade skvalmusik
              på Radio Nord ledde fram till att melodiradion sedan skapades.
            </seg>
          </u>
          <u>
            <seg>
              Vi kan också konstatera att frihet i etern skapar ett utrymme
              för ett viktigt snabbare flöde av information. När vi hade radiomonopol
              i Sverige var Radio Nord den första som rapporterade om ryssen
              Gagarins rymdfärd. Det var också den första radiokanalen som upplyste
              oss om invasionen vid Grisbukten på Kuba och även om Dag Hammarskjölds
              död.
            </seg>
          </u>
          <u>
            <seg>
              Jag tror att det är viktigt att slå fast i en sådan här debatt,
              även om den handlar om teknik, att tekniken aldrig får sättas
              över det ideologiskt viktiga med att mångfald sprider kunskap
              fortare och är en garant för demokratin. Den får aldrig motarbetas
              eller ge styrkeförhållanden där inte samtliga kommer till tals
              på lika villkor.
            </seg>
          </u>
          <note type="speaker">
            Anf. 31 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Jag tolkade Berit Högman så att det var hennes sista
              replik. Jag kan konstatera att vi alla välkomnar ny teknik och
              allt som kan ge radiolyssnarna större möjligheter och en större
              mångfald. Det är också möjligt genom det nya frekvensutrymme som
              finns och som än så länge är oanvänt. Det finns naturligtvis ett
              intresse inte bara från de kommersiella bolagen utan också från
              Myndigheten för radio och tv att använda detta frekvensutrymme
              innan andra får upp ögonen för det.
            </seg>
          </u>
          <u>
            <seg>
              Det är inte statens eller regeringens uppgift att detaljstyra.
              Jag hoppas att den här debatten fortsätter inte bara här i kammaren
              utan framför allt bland radiolyssnarna och allmänheten. Hur vill
              de att radion ska fungera? Har de intresse av den nya tekniken?
              Är de beredda att betala för den? Jag hoppas det eftersom det
              finns många fördelar med det digitala.
            </seg>
          </u>
          <u>
            <seg>
              Det Berit Högman var ute efter i sin interpellation var just
              att Myndigheten för radio och tv och de kommersiella bolagen där
              skulle gå i takt med Public service-kommittén. Jag tolkar beskedet
              från Myndigheten för radio och tv så att man nu också gör det
              och att det får bli en samlad strategi.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:135 om Kulturarvslyftet
          </note>
          <note type="speaker">
            Anf. 32 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Berit Högman har frågat arbetsmarknadsministern vilken
              beredskap det finns för att korrigera planerna och regelverket
              för Kulturarvslyftet så att det verkligen kan bli bra arbetstillfällen
              inom kulturarvssektorn samtidigt som nödvändiga och viktiga uppgifter
              blir utförda.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              De medel och regelverk som är avsedda för Kulturarvslyftet kommer
              att finnas på plats vid årsskiftet. I början av 2012 kommer verksamheterna
              att vara i ett planerings- och uppbyggnadsskede. De kommer därefter
              att byggas upp successivt under året. Att institutionerna inte
              räknar med att ha projekt i gång redan i början på året är därför
              en rimlig bedömning. Jag kommer däremot att följa utvecklingen
              noga.
            </seg>
          </u>
          <u>
            <seg>
              Regeringskansliet har redan under hösten haft en nära dialog
              med såväl Riksantikvarieämbetet som Arbetsförmedlingen. Min bild
              är att myndigheterna arbetar aktivt tillsammans för att satsningen
              ska slå väl ut. Om verksamheten får en mindre omfattning än vad
              vi bedömt kommer vi givetvis att analysera vilka hindren är och
              mot bakgrund av det överväga eventuella förändringar.
            </seg>
          </u>
          <note type="speaker">
            Anf. 33 BERIT HÖGMAN (S):
          </note>
          <u>
            <seg>
              Fru talman! Jag tackar kulturministern för svaret på interpellationen.
            </seg>
          </u>
          <u>
            <seg>
              Anledningen till att jag ursprungligen ställde interpellationen
              till arbetsmarknadsminister Hillevi Engström var att kulturministern
              vid frågestunden för två tre veckor sedan svarade på en fråga,
              dock inte från mig, där kulturministern sade att hon hade förtroende
              för arbetsmarknadsministern och Arbetsförmedlingens sätt att hantera
              frågan.
            </seg>
          </u>
          <u>
            <seg>
              Efter att ha hört svaret är jag inte helt övertygad om att vi
              är på rätt väg i fråga om Kulturarvslyftet. Det är inte första
              gången som kultursektorn möter arbetsmarknadspolitiken. Det har
              funnits ett antal projekt genom åren, och vi socialdemokrater
              har tagit ansvar för en del av dem. Det har varit Sesam och, inte
              minst, Access.
            </seg>
          </u>
          <u>
            <seg>
              Det var på initiativ av Socialdemokraterna, som i våras väckte
              en motion, som ett enigt kulturutskott gjorde ett tillkännagivande
              som handlade om att använda arbetsmarknadspolitiken för att utveckla
              kulturarvsfrågorna. Det som skiljer den här satsningen från de
              tidigare är att man valt att ha en väl definierad målgrupp för
              arbetsmarknadsinsatserna.
            </seg>
          </u>
          <u>
            <seg>
              Tidigare har det funnits ett uttalat syfte att stärka arbetsmarknaden
              inom kultursektorn; så var det beträffande Accessjobben. Här handlar
              det om personer som har en funktionsnedsättning som medför nedsatt
              arbetsförmåga och som därmed har svårare att konkurrera på arbetsmarknaden.
              Det är målgruppen för Kulturarvslyftet. Det ställer vi upp på,
              men det kräver samtidigt att man från regeringens sida inser vad
              man faktiskt gör och vad man fattar för beslut.
            </seg>
          </u>
          <u>
            <seg>
              Utifrån detta tycker jag mig redan ha hört att det finns för
              lite pengar till utbildningsinsatser. Med tanke på vad som kan
              krävas både av blivande arbetstagare och inte minst av blivande
              arbetsgivare behövs utbildningsinsatser för att det ska bli ett
              riktigt arbete, ett kvalitativt bra jobb. Varje människa som får
              ett kulturlyftsjobb ska känna att det är ett bra jobb och också
              känna sig stolt över att gå till det jobbet.
            </seg>
          </u>
          <u>
            <seg>
              Av samma skäl kan det behövas fler handledare. Det är viktigt
              att vi ser detta som en kvalitativ insats med ett tydligt mål,
              nämligen att det ska förbättra och förstärka kulturarvet. Handlar
              det om digitalisering, måste det finnas system för det, och det
              måste ske val av teknik. Dessutom måste det finnas ett tydligt
              mål med digitaliseringen; den ska syfta till att göra kulturarvet
              visningsbart. Tyvärr kan vi inte säga att det blivit riktigt på
              det sättet vad gäller tidigare insatser.
            </seg>
          </u>
          <u>
            <seg>
              Min främsta kritik, kulturministern, handlar om regeringens räkneexempel
              beträffande hur många jobb det skulle ge över 4 000 jobb. Jag
              tycker att det bygger på synen släng in och släng ut arbetskraft
              som om det vore fråga om springvikarier i servicesektorn. Vår
              ambition när motionen skrevs och när kulturutskottet gjorde tillkännagivandet
              var ett annat. Därför vill jag fråga: Hur mycket är statsrådet
              beredd att korrigera planerna när vi redan nu ser att det inte
              kommer att bli ett 2012 såsom det är skrivet i propositionen?
              Kan det bli längre anställningar och därmed färre personer? Kan
              exempelvis lönebidraget bli högre?
            </seg>
          </u>
          <note type="speaker">
            Anf. 34 FINN BENGTSSON (M):
          </note>
          <u>
            <seg>
              Fru talman! Jag vill tacka Berit Högman för en viktig interpellation.
              Den lyfter fram ett mycket viktigt område. Jag som socialpolitiker
              med intresse för kultur välkomnar verkligen Kulturarvslyftets
              grundutgångspunkter. Å ena sidan ser man ett jätteproblem med
              dem som står allra längst från arbetsmarknaden. Å andra sidan
              värnar man om att investera i vårt kulturarv på ett sunt sätt.
              Att gifta samman dessa två egenskaper i en höstbudget, som den
              nu aktuella, är enligt min mening mycket förtjänstfullt.
            </seg>
          </u>
          <u>
            <seg>
              Vad gäller den tekniska diskussionen om de 800 miljoner som avsätts
              kan man konstatera att en tredjedel går till handledarutveckling
              samtidigt som det återstår en stor resurs till dem som ofta står
              långt från arbetsmarknaden och behöver allt stöd för att kunna
              komma in på den. Därför är det kanske lite cyniskt att tala om
              springvikarier i servicesektorn när vi talar om en mycket utsatt
              grupp människor. Det handlar om individer som på alla sätt behöver
              arbetsträna och få stöd för det och som behöver ha anpassade arbetsplatser
              utifrån det funktionshinder de har för att kunna göra en samhällsinsats.
              Vad kan vara viktigare än att dessa individer får möjlighet att
              göra en samhällsinsats genom att stärka vårt kulturarv?
            </seg>
          </u>
          <u>
            <seg>
              När det gäller arbetsgivarsidan är det naturligtvis viktigt även
              för kulturarbetare att få ett statligt stöd för att lära sig att
              hantera inte vilken arbetskraft som helst utan människor med olika
              funktionshinder. Det måste anpassas till den verksamhet som de
              behärskar, nämligen kulturen och kulturens plats i vårt samhälle.
              Jag tycker därför, fru talman, att man kan konstatera att detta
              är en stor satsning inom kulturbudgeten i år, men det är också
              en mycket viktig insats i vår socialbudget, inte minst ur socialförsäkringssynpunkt.
              När vi har arbetat med sjukförsäkringsreformens förbättringar
              har vi insett att det är den grupp som kommit att bli den som
              kanske tjänar allra mest på de insatser som görs för att förbättra
              sjukförsäkringen.
            </seg>
          </u>
          <u>
            <seg>
              Det är viktigt att i grunden tänka på denna yrkeskategori människor
              som vi i ett inkluderande samhälle i framtiden måste värna om
              och anpassa arbetsplatser för, så att de slutligen får en fast
              anställning där. Om det finns människor med olika slags funktionshinder
              och vi inte anpassar arbetsplatserna för dem och därmed låter
              såväl arbetstagaren som arbetsgivaren genom det stöd som ges i
              denna proposition känna en tillfredsställelse i att möta varandra,
              är det naivt att tro att vi kommer framåt på den vägen.
            </seg>
          </u>
          <u>
            <seg>
              I förlängningen tror jag att samhället dessutom måste åstadkomma
              en attitydförändring på arbetsgivarsidan när det gäller att anställa
              funktionshindrade. Där måste staten ta sitt ansvar och hjälpa
              till så att såväl den anställda som arbetsgivaren ersätts för
              de extra intrång det kan innebära att anpassa en arbetsplats.
              Det ska leda till att man ser det som en av de kanske finaste
              insatser man från arbetsgivarhåll kan göra, att ställa upp för
              den grupp som tyvärr oftast står allra längst från arbetslivet.
            </seg>
          </u>
          <u>
            <seg>
              Sammanfattningsvis skulle jag vilja säga att Kulturarvslyftet
              är en viktig start, och det är viktigt att regeringen följer upp
              den. Precis som ministern sade kommer man också att göra det,
              och därmed tycker jag att Berit Högmans kloka frågeställningar
              i princip har besvarats. Att följa upp en viktig reform har alltid
              varit alliansregeringens ambition.
            </seg>
          </u>
          <note type="speaker">
            Anf. 35 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Det är roligt att även Finn Bengtsson deltar i debatten.
              Det är alltid roligt när det är fler än endast interpellanten
              och statsrådet som diskuterar.
            </seg>
          </u>
          <u>
            <seg>
              Det här är en viktig fråga. Kulturarvet och vården av det är
              en av regeringens tydligaste prioriteringar på kulturområdet.
              Därför var jag mycket glad över att vi kunde göra satsningen tillsammans
              med Arbetsmarknadsdepartementet.
            </seg>
          </u>
          <u>
            <seg>
              Jag vill inte på något sätt ta äran av kulturutskottet som varit
              enigt och lyft fram behovet av arbetsmarknadsinsatser på kulturområdet,
              men det finns faktiskt en förhistoria. Arbetsmarknadsminister
              Hillevi Engström och jag har nämligen tidigare talat om möjligheten
              att göra någonting gemensamt, inte minst efter de besök som vi
              gjort på Arbetsförmedlingen Kultur. Det skedde långt innan utskottet
              reagerade. Icke desto mindre tycker jag att det är mycket bra
              att ett enigt utskott står bakom detta.
            </seg>
          </u>
          <u>
            <seg>
              Här finns en tydlig koppling till arbetslinjen. Det är viktigt
              att människor får känna att de kan hitta betydelsefulla och meningsfulla
              jobb. De jobb som behöver göras inom kulturarvet är efterfrågade,
              nödvändiga och riktiga jobb.
            </seg>
          </u>
          <u>
            <seg>
              Det finns ett enormt behov av att bygga upp kunskap, inte minst
              har det blivit möjligt genom den digitalisering som nu sker. Access
              var ett tvåårigt projekt som infördes av den socialdemokratiska
              regeringen, vilket vi också stödde från moderat håll. Projektet
              har betytt mycket för museer, arkiv och bibliotek. Den här regeringen
              förlängde satsningen med två år och 100 miljoner så att arbetet
              skulle kunna slutföras. Jag vill minnas att enligt de utvärderingar
              jag har sett har det skapats många permanenta jobb i sektorn efter
              det att Accessprojektet avslutades. Det finns absolut mycket gott
              att lära av samarbetet och skäl att följa det arbete som nu ska
              sätta i gång.
            </seg>
          </u>
          <u>
            <seg>
              Ibland springer vi före vår tid. Budgeten presenterades i september
              det är några månader sedan och vi ska komma ihåg att budgeten
              fortfarande inte är antagen och klubbad i riksdagen. Frågan behandlas
              som om den är historia, och nu väntar man på nästa insats.
            </seg>
          </u>
          <u>
            <seg>
              Jag har varit tydlig i mina kontakter med hela kulturarvssektorn
              redan från det att beskedet kom att man ville göra satsningen.
              Jag har sagt att de ska förbereda sig eftersom det här med största
              sannolikhet kommer att få riksdagens gillande. Från årsskiftet
              finns möjligheterna.
            </seg>
          </u>
          <u>
            <seg>
              Jag har också mött många positiva reaktioner från de olika intressenter
              som finns med. Nu är det här en satsning som kan gälla många,
              inte bara de statliga, regionala och kommunala institutionerna
              som arbetar med vårt rika kulturarv. Det är också den stora ideella
              sektorn, och det är något helt nytt.
            </seg>
          </u>
          <u>
            <seg>
              Hembygdsrörelsen är en viktig del i arbetet för det svenska kulturarvet
              med närmare en halv miljon medlemmar. Det finns runt 2 000 arbetslivsmuseer.
              Hur många jobb det så småningom kommer att ge upphov till är naturligtvis
              svårt att beräkna exakt, men vår tro och bedömning efter de diskussioner
              vi har haft med Arbetsmarknadsdepartementet och Kulturdepartementet
              är att det kan vara möjligt att få i gång 1 200 jobb under 2012.
              Jag kommer att göra mitt yttersta för att det också blir så.
            </seg>
          </u>
          <note type="speaker">
            Anf. 36 BERIT HÖGMAN (S):
          </note>
          <u>
            <seg>
              Fru talman! Budgeten är inte antagen, och förberedelserna pågår.
              Den ska gälla inte bara institutionerna utan också kulturarvet
              i ett brett perspektiv. Det är alldeles riktigt. Även där vet
              vi att Hembygdsförbundet och hembygdsrörelsen hade önskat mer
              utbildningsinsatser. Det kräver ännu mer av förberedelser av det
              skälet att de ska vara fler än institutionerna. Det ska vara fler
              som kan använda sig av dessa krafter. Då krävs det ännu bättre
              utbildningsinsatser av både arbetsgivare och arbetstagare.
            </seg>
          </u>
          <u>
            <seg>
              Jag pratade, Finn Bengtsson, om de korta anställningstiderna.
              Det är ett utslag av ett slags cynism. Jag tror att när man väl
              har fått ett jobb tar det ett tag att lära sig, och det är synd
              att behöva sluta innan man är färdiglärd. Det är därför som siffrorna
              1 200 jobb redan nästa år och över 4 000 totalt för mig är utopiska
              om vi har målet att det ska vara bra arbetsplatser, bra jobb,
              bra arbetsgivare och meningsfulla arbetsuppgifter i ett längre
              perspektiv för hela Kulturarvssverige.
            </seg>
          </u>
          <u>
            <seg>
              Utgångspunkten för insatsen måste vara att det i första hand
              inte är fråga om att frisera de urusla siffrorna på långtidsarbetslösheten.
              De får regeringen hantera på ett annat sätt. Det här måste vara
              en satsning som innebär meningsfulla, bra jobb till människor
              som är värda ett jobb och ska ha ett jobb och även kvalitativa
              insatser för kulturarvet. Det är viktigt, och jag vill gärna höra
              det från kulturministern, särskilt när hon säger att hon har haft
              diskussioner med Arbetsmarknadsdepartementet. Det får inte vara
              så att det första skälet till detta är att frisera urusla siffror
              för långtidsarbetslösa. Det måste vara fråga om att skapa meningsfulla
              och bra jobb för människor som har rätt till ett jobb. Det är
              en skillnad i det.
            </seg>
          </u>
          <note type="speaker">
            Anf. 37 FINN BENGTSSON (M):
          </note>
          <u>
            <seg>
              Fru talman! Jag håller helt med om att det slutliga målet naturligtvis
              är att fler funktionshindrade ska få fast anställning.
            </seg>
          </u>
          <u>
            <seg>
              Om vi tittar på hur det ser ut kan vi som arbetar i offentlig
              sektor säga att problemet är att det är de privata arbetsgivarna
              som i dag är bäst på att anställa de funktionshindrade. Offentlig
              sektor är sämre på att anställa funktionshindrade. I alla besök
              jag har gjort på Försäkringskassan och i samband med arbetslivs-
              och introduktionsbesök på arbetsförmedlingarna har man konstaterat
              att de funktionshindrade i slutändan sällan får den fasta anställningen.
              Därför är det så viktigt att varje instrument från statens sida
              används för att stimulera såväl de funktionshindrade som arbetstagare
              som arbetsgivare att vilja komma samman och etablera ett förtroendefullt
              samarbete så att arbetsgivarna känner en trygghet i att våga anställa.
              De är väl värda att överväga. Därför är satsningen så positiv.
            </seg>
          </u>
          <u>
            <seg>
              Det kokar ned till tre huvudfrågeställningar. En sådan är behovet
              i stort. Arbetsförmedlare säger att de egentligen har det tiodubbla
              behovet. Då hamnar vi i ett resonemang om vilket budgetutrymme
              staten har för att påbörja ett sådant incitamentsskapande för
              att förhoppningsvis få fler fasta anställningar för funktionshindrade
              i framtiden.
            </seg>
          </u>
          <u>
            <seg>
              Vi har ett begränsat budgetutrymme som ska tjäna många syften.
              Det finns många andra som också behöver stöd. Därför landar man
              i 4 400 anställningar, vilket jag tycker är en fantastiskt hög
              siffra att starta med. Om man kan lyckas med de 1 200 platserna
              som ministern aktivt kommer att följa upp har vi gjort en stor
              insats.
            </seg>
          </u>
          <u>
            <seg>
              Vi får inte glömma bort att vår budget förhoppningsvis kommer
              att klara sig bättre under nästkommande år än budgeten för en
              hel del andra länder i Europa. Därför ser jag förhoppningsfullt
              på att det går att utvidga en sådan satsning just i Sverige, som
              modell för andra länder när de så småningom har rett ut sina ekonomiska
              problem som tyvärr är mycket allvarligare än de svenska problemen.
            </seg>
          </u>
          <note type="speaker">
            Anf. 38 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Jag ska vara snäll. Det börjar ändå närma sig jul.
              Jag tolkar trots allt Berit Högmans interpellation som en omtanke
              om kulturarvssektorn och de 4 400 jobb som förhoppningsvis kommer
              att skapas.
            </seg>
          </u>
          <u>
            <seg>
              Det är på något sätt lustigt att när Socialdemokraterna tar till
              orda och det handlar om pengar är det aldrig nog. Det ska alltid
              till mer pengar. Det här är en stor satsning. Det handlar om 800
              miljoner kronor för tre år till kulturarvssektorn. En sådan satsning
              har inte skådats tidigare. Det första Berit Högman säger är att
              det är för lite och att det behövs mer. I det här ryms ändå 270
              miljoner direkt avsatta och öronmärkta för Riksantikvarieämbetet
              så att de kan anställa de handledare som Berit Högman frågar efter.
              De handledarna är också professionella. Det är nya jobb även på
              det området arkeologer, bibliotekarier, arkivarier, museimänniskor
              och andra som har en bred och djup kunskap om kulturarvet. Jag
              är glad över denna satsning.
            </seg>
          </u>
          <u>
            <seg>
              Berit Högman var inne på friserade siffror om långtidsarbetslösa.
              Nu blir jag inte riktigt klok på det. Det här är precis motsatsen.
              Det här handlar om att lyfta människor ur arbetslöshet, människor
              som vill ha meningsfulla, riktiga jobb. Det här är riktiga jobb.
              Det här är meningsfulla jobb. Tidigare förtidspensionerades människor
              efter en bristande rehabilitering. Det här är precis motsatsen.
              Berit Högman borde vara jätteglad, precis som jag är.
            </seg>
          </u>
          <u>
            <seg>
              Det är positivt att det skapas jobb. Alla jobb behövs. Inte minst
              behövs jobb inom den här sektorn.
            </seg>
          </u>
          <note type="speaker">
            Anf. 39 BERIT HÖGMAN (S):
          </note>
          <u>
            <seg>
              Fru talman! Jag har, kulturministern, här i dag inte talat om
              pengar. Jag har talat om vikten av omtanke om de människor som
              är målgruppen för denna satsning på Kulturarvslyftet. Jag har
              talat om vikten av att skapa kvalitet i det som görs, både när
              det gäller dem som får jobben och när det gäller insatser för
              arbetsgivarna så att de blir bra arbetsgivare. Detta är viktigt
              om det är första gången på många år som man har kontakt med arbetslivet.
            </seg>
          </u>
          <u>
            <seg>
              Jag har talat med hembygdsrörelsen som har stärkt mig i tron
              att dessa förebyggande insatser är mycket viktiga för att Kulturarvslyftet
              ska bli bra. Jag kan också konstatera att jag och vi tror att
              korta anställningar för att få en snygg statistik som visar hur
              många som har fått jobb inte är lösningen på detta. Då är det
              bättre att ha längre anställningar som ökar anställbarheten. Precis
              som Finn Bengtsson säger måste målet vara att det ska leda till
              en fast anställning. Sannolikheten att det ska ske vid en fyramånadersanställning
              är ganska liten. Det är den typen av korrigeringar som det handlar
              om.
            </seg>
          </u>
          <u>
            <seg>
              Vi och jag kommer att ställa oss bakom detta beslut när vi fattar
              beslut innan veckan är slut, men för den skull måste vi tillåta
              oss att ha en större omtanke om människan än om regeringens arbetslöshetsstatistik.
              Det är av detta skäl som jag har ställt denna interpellation.
            </seg>
          </u>
          <note type="speaker">
            Anf. 40 Kultur- och idrottsminister LENA ADELSOHN LILJEROTH (M):
          </note>
          <u>
            <seg>
              Fru talman! Vi ska inte hänga upp oss så mycket på vem som sade
              vad. Men jag hörde absolut Berit Högman säga att detta var för
              lite och att det behövdes mer.
            </seg>
          </u>
          <u>
            <seg>
              Inte desto mindre är detta en viktig satsning. Det handlar om
              att hjälpa människor tillbaka in på arbetsmarknaden. Det är inte
              sagt att det är just inom kulturarvsområdet som dessa personer
              så småningom kommer att vilja arbeta. Men detta är ett område
              där det verkligen behövs en kraftsamling, och den kan också passa
              mycket väl ihop med de möjligheter som Riksantikvarieämbetet nu
              får.
            </seg>
          </u>
          <u>
            <seg>
              I morgon kommer jag att göra ett besök i Uppsala tillsammans
              med arbetsmarknadsminister Hillevi Engström. Med på denna resa
              är också representanter för länsstyrelsen. Vi kommer att besöka
              arkiv, bibliotek och museer för att tillsammans med representanter
              för Riksantikvarieämbetet diskutera de eventuella problem som
              kan uppstå, vad vi behöver vara vaksamma på och vilka möjligheter
              vi har för att verkligen se till att detta blir bra.
            </seg>
          </u>
          <u>
            <seg>
              Inom kort, före jul, har jag också inbjudit till ett möte på
              departementet där Hillevi Engström, Arbetsförmedlingens chef Angeles
              Bermudez-Svankvist, de båda riksantikvarierna, den avgående och
              den tillträdande, samt naturligtvis tjänstemän från våra respektive
              departement kommer att delta så att vi alla ska dra åt samma håll
              för att se till att detta blir en riktigt bra satsning för de
              människor som ska få jobba här men också naturligtvis för kulturarvet
              som är en mycket viktig fråga för mig.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2011/12:130 om landshövding i Kalmar
            län
          </note>
          <note type="speaker">
            Anf. 41 Statsrådet STEFAN ATTEFALL (KD):
          </note>
          <u>
            <seg>
              Fru talman! Krister Örnfjäder har frågat mig vilka mina avsikter
              är med Kalmar län vad gäller en egen länsstyrelse i framtiden.
            </seg>
          </u>
          <u>
            <seg>
              Krister Örnfjäder har i detta sammanhang också frågat mig om
              det är tillfälligheter som har gjort att det har gått sju månader
              utan att en ny landshövding har tillsatts och att Länsstyrelsen
              i Kalmar län inte är en av de länsstyrelser som verksamhet bör
              koncentreras till enligt förslagen i regeringens proposition Ändring
              av viss länsstyrelseverksamhet (prop. 2011/12:31).
            </seg>
          </u>
          <u>
            <seg>
              Jag vill inleda med att beklaga att utnämningen av en ny landshövding
              och chef för Länsstyrelsen i Kalmar län har dragit ut på tiden.
              Detta har dock inget att göra med frågan om en framtida länsstyrelse
              i Kalmar län, och regeringen har för avsikt att så snart som möjligt
              besluta om anställning av en ny landshövding.
            </seg>
          </u>
          <u>
            <seg>
              Förslagen i propositionen Ändring av viss länsstyrelseverksamhet
              rör samtliga länsstyrelser. Att Länsstyrelsen i Kalmar län inte
              är en av de sju länsstyrelser som verksamheten föreslås omfördelas
              till innebär inte något ställningstagande vare sig i frågan om
              en framtida länsstyrelse i Kalmar län eller i organisationen av
              länsstyrelserna i övrigt. De verksamheter som föreslås koncentreras
              till ett mindre antal länsstyrelser är av mycket begränsad omfattning.
              Regeringen har i den aktuella propositionen och i budgetpropositionen
              för 2012 (prop. 2011/12:1) påpekat att förändringar av länsstyrelseorganisationen
              genomförs kontinuerligt genom att verksamheter flyttas till och
              från länsstyrelserna. Ibland kan det finnas skäl att genomföra
              verksamhetsflyttar till en länsstyrelse eller fler beroende på
              verksamhetens karaktär. Den flexibla verksamhetsfördelningen mellan
              länsstyrelserna tar sin utgångspunkt i att säkerställa en väl
              fungerande rättssäkerhet och att åstadkomma en högre effektivitet
              samt en mer rationell användning av resurser, såväl ekonomiska
              som personella. Detta innebär bland annat att eventuell framtida
              omfördelning av verksamhet mellan länsstyrelserna eller flytt
              av verksamhet till länsstyrelserna kan ske till andra länsstyrelser
              än de sju som föreslagits i propositionen Ändring av viss länsstyrelseverksamhet
              .
            </seg>
          </u>
          <u>
            <seg>
              När det gäller den framtida länsstyrelseorganisationen genomför
              regeringens särskilde utredare Mats Sjöstrand för närvarande en
              översyn av den statliga regionala förvaltningen. Översynen omfattar
              bland annat länsstyrelseorganisationen. Mats Sjöstrand kommer
              att lägga fram sina förslag i december 2012. Det är för närvarande
              oklart hur förslagen närmare kommer att se ut, och det går därför
              inte att förutse på vilket sätt enskilda länsstyrelser kan komma
              att beröras.
            </seg>
          </u>
          <note type="speaker">
            Anf. 42 KRISTER ÖRNFJÄDER (S):
          </note>
          <note>
            Fru talman! I april månad 2011 gick den tidigare landshövdingen
            Sven Lindgrens förordnande ut.
          </note>
          <note>
            Den 28 september 2011 lämnade Lena Hallengren in en skriftlig
            fråga till statsrådet Stefan Attefall. Frågan utmynnade i följande
            frågeställning: Vilka åtgärder ämnar statsrådet Attefall vidta
            för att Kalmar län snarast ska få en landshövding?
          </note>
          <u>
            <seg>
              Statsrådet lämnade ett svar den 5 oktober där han försäkrar att
              frågan om utnämningen av en ny landshövding i Kalmar län är prioriterad
              och att han snarast möjligt avsåg att slutföra rekryteringen.
            </seg>
          </u>
          <u>
            <seg>
              Nu har ytterligare två månader passerat utan att en ny landshövding
              har presenterats. Det innebär sju, snart åtta, månader utan landshövding
              i Kalmar län som ska leda arbetet. Jag ställde då frågan om detta
              var en tillfällighet.
            </seg>
          </u>
          <u>
            <seg>
              Samtidigt har det till riksdagen inkommit en proposition från
              regeringen som statsrådet Stefan Attefall har undertecknat. Denna
              proposition har titeln Ändring av viss länsstyrelseverksamhet
              . Propositionen handlar om att en viss länsstyrelseverksamhet
              bör koncentreras till ett mindre antal länsstyrelser. Ett antal
              länsstyrelser närmare sju har pekats ut. Ingen av dem är Kalmar
              län. Jag frågade då: Är det en tillfällighet?
            </seg>
          </u>
          <u>
            <seg>
              Nu har vi fått ett svar från statsrådet där han säger att dessa
              saker inte hör ihop. Men vad han inte svarar på är vad man i slutändan
              har för avsikt med Kalmar län och dess länsstyrelse i detta fall.
            </seg>
          </u>
          <u>
            <seg>
              Jag kan ta ett exempel. När Stockholm tyvärr förlorade sin landshövding
              tog det ett antal veckor att få fram en ersättare. När det gäller
              Kalmar har det gått snart åtta månader. Jag tycker att det finns
              skäl att fråga om det är en tillfällighet eller om det finns en
              tanke med detta.
            </seg>
          </u>
          <u>
            <seg>
              Om statsrådet anser att frågan är prioriterad, och så är det
              tydligen, och för två månader sedan ansåg att han skulle slutföra
              rekryteringen snarast, och det sedan går två månader utan leverans
              blir man milt sagt fundersam. Det måste finnas en orsak. Är det
              brist på kandidater? Jag har inte sett någon annonsering. Innan
              man gick till val 2006 sade man att när det gäller denna typ av
              tjänster skulle man gå ut och söka kandidater.
            </seg>
          </u>
          <u>
            <seg>
              Jag har alltså inte sett någon sådan annonsering. Jag antar då
              att regeringen använder den här typen av befattningar som ett
              medel för att nå olika mål. Jag ifrågasätter inte det. Jag undrar
              bara: Varför drar det ut på tiden?
            </seg>
          </u>
          <u>
            <seg>
              I det svar som jag nu har fått av statsrådet finns det inget
              svar på det, mer än att statsrådet ännu en gång säger sig vilja
              lösa det här snarast möjligt. Vad är problemet?
            </seg>
          </u>
          <note type="speaker">
            Anf. 43 DÉSIRÉE LILJEVALL (S):
          </note>
          <note>
            Fru talman! Jesper Andersson Cruus, Göran Eriksson Ulfsparre,
            Carl Gyllenpistol, Adam De la Gardie, Ivar Persson i Skabersjö
            och Sven Lindgren har alla varit landshövdingar i Kalmar län.
            Den första, Jesper Andersson Cruus, innehade posten under åren
            16341637. Den senare, Sven Lindgren, började sitt uppdrag 2002
            och avtackades som landshövding i april i år, 2011.
          </note>
          <u>
            <seg>
              Drygt 50 landshövdingar har nonstop huserat i länet under de
              senaste 400 åren. Men i april satte den borgerliga regeringen
              punkt för den trenden.
            </seg>
          </u>
          <u>
            <seg>
              Sedan dess har länsrådet Fiskesjö fått hoppa in som tillförordnad
              landshövding. Sedan dess har de regionala diskussionerna återigen
              gått varma kring varför Kalmar län förfördelas när det gäller
              regeringens uppmärksamhet. Sedan dess har residenset vid Lilla
              Torget i Kalmar stått tomt.
            </seg>
          </u>
          <u>
            <seg>
              När jag gick förbi det vackra huset sent i går kväll såg det
              mörkt och ensligt ut. Endast några ynkliga ljusstakestackare lyste
              i ett par fönster på första våningen. Det är ytterst sorgligt,
              fru talman.
            </seg>
          </u>
          <u>
            <seg>
              Egentligen kan jag tycka att det är märkligt att en debatt kring
              en landshövdingetillsättning i Kalmar län ens ska behöva komma
              till stånd i Sveriges riksdag. Statsrådet gjorde ett tappert försök
              att vrida bort fokus från den viktiga landshövdingediskussionen
              i sitt interpellationssvar och valde i stället att i stort sett
              helt koncentrera sig på den framtida länsstyrelsens utformning.
              Men, fru talman, jag anser att själva kärnfrågan i dagens debatt
              är: Varför har Kalmar län inte längre någon landshövding?
            </seg>
          </u>
          <u>
            <seg>
              Det borde vara en självklarhet att en ny landshövding flyttar
              in sina pinaler på residenset så fort den förra flyttar ut, särskilt
              när regeringen i god tid, närmare bestämt de senaste tre åren,
              känt till att den förre landshövdingens mandat skulle löpa ut
              2011. Men här står vi i dag, och anledningen till det är enkel
              och högeligen beklaglig, eller snarare högerligen beklaglig. Det
              är högerregeringen som inte har tillsatt någon ny landshövding,
              och vi socialdemokratiska riksdagsledamöter från Kalmar län undrar
              varför.
            </seg>
          </u>
          <note type="speaker">
            Anf. 44 FINN BENGTSSON (M):
          </note>
          <u>
            <seg>
              Fru talman! Jag kommer från Östergötland, och jag kan lugna de
              höjda och delvis uppretade rösterna från Kalmar län i fråga om
              tidsutdräkten för att få en ny landshövding. Vi gick igenom den
              här processen i Östergötland för något år sedan. Jag kan försäkra
              er att vi kände likadant, men vi blev desto gladare just för att
              regeringen tog tid på sig och ersatte Björn Eriksson med Elisabeth
              Nilsson. Det var ett alldeles förträffligt val.
            </seg>
          </u>
          <u>
            <seg>
              Under den övergångstiden handlade det inte så mycket om släckta
              ljus på slottet. Det handlade mycket mer om att ha dugliga länsråd
              som hanterade mellanfasen, tiden mellan landshövdingarna.
            </seg>
          </u>
          <u>
            <seg>
              Syvende och sist i den frågan tycker jag att det är allra viktigast
              att regeringen får tid på sig, så att man får en riktigt bra landshövding.
              Det var vad man lyckades med i Östergötland. Jag förmodar att
              man gör detsamma i Kalmar län.
            </seg>
          </u>
          <u>
            <seg>
              Sedan ska jag gå över till den betydligt allvarligare frågan
              i interpellationen, som handlar om Koncentrationsutredningen och
              senare en koncentrationsproposition. Där tycker jag att det lite
              grann från Krister Örnfjäders håll andas surt sade räven: Varför
              får vi ingenting i Kalmar? Vi måste trots allt lyssna till det
              som sägs i statsrådets kloka svar om hur man måste överväga att
              effektivisera och rättssäkra processen för länsstyrelsens många
              viktiga uppdrag.
            </seg>
          </u>
          <u>
            <seg>
              Det är faktiskt på det viset att vi 2007 hade en särskild utredare
              som lämnade sitt betänkande i slutet av det året. Peder Törnvall,
              generaldirektören, kom i en omfattande analys fram till hur man
              skulle förhålla sig till just koncentration av länsstyrelseverksamheter.
            </seg>
          </u>
          <u>
            <seg>
              Man skulle kunna säga att det här bygger på en tankemodell där
              man bland annat tittar på faktorer i länsstyrelsernas arbete som
              är länsoberoende de måste alltså inte finnas i alla 21 länsstyrelser.
              Det handlar om en ökad rättssäkerhet genom att få en enhetlig
              praxis och att det är lättare att hantera med färre enheter än
              med fler enheter. Det handlar om ärenden med låg volym. Det är
              ofta komplexa ärenden där det krävs särskild sakkunskap. Vissa
              länsstyrelser är enligt utredaren bättre än andra på detta.
            </seg>
          </u>
          <u>
            <seg>
              Sådana länsstyrelser som redan har en omfattande verksamhet inom
              ett fält har en större erfarenhet av att hantera den typen av
              ärenden, enligt en praxis och kanske enligt komplexitet. De kan
              då ha en viss fördel av att hantera ärendet.
            </seg>
          </u>
          <u>
            <seg>
              Sist nämnde utredaren också de geografiska skälen för att flytta
              en myndighet, dock inte för att det skulle vara lika geografi
              över landet. Det handlade till exempel om ett fall där det gällde
              att uppdra åt länsstyrelsen att bedöma lämpligheten att köra taxi.
              Egentligen var Stockholms länsstyrelse lämpligast, men detta gavs
              till Skåne län, för man hade rätt mycket beviljanden av taxikörningar
              som skulle gå mellan Danmark och Sverige. Det är ett exempel på
              geografiska skäl.
            </seg>
          </u>
          <u>
            <seg>
              Fru talman! Man kan säga att det finns ytterligare en sak i utredarens
              förslag till regeringen som regeringen i allt väsentligt har tagit
              fasta på. Det gäller om man ska ha en så kallad flexibel koncentration
              eller en konsekvent koncentration.
            </seg>
          </u>
          <u>
            <seg>
              En flexibel koncentration som man tänker sig är att det ska vara
              utifrån varje verksamhets karaktär. Risken är då att man får ett
              utspritt lapptäcke på varje länsstyrelse. Därför avråder utredaren
              från detta. En flexibel koncentration enligt rättviseprincipen,
              det vill säga att varje ärende delas ut efter hand som det kommer
              in, leder också till en så kallad asymmetri, enligt utredaren,
              och risk för att man får dålig kompetens. Därför förordas konsekvent
              koncentration.
            </seg>
          </u>
          <u>
            <seg>
              Då har man funderat på om man ska ha en enda länsstyrelse eller
              om man ska ha sju, som det nu finns förslag om. Man har i all
              sin vishet, tycker jag, valt sju länsstyrelser som har alla de
              goda ingredienser som jag nämnde i inledningen av mitt inlägg
              kring varför det är så viktigt att inte sprida ut uppgifter. Man
              kan inte i första hand värna länsstyrelser. Man måste i första
              hand värna länets medborgare. Det är de som har rätt att få en
              rättssäker och effektiv bedömning.
            </seg>
          </u>
          <note type="speaker">
            Anf. 45 Statsrådet STEFAN ATTEFALL (KD):
          </note>
          <u>
            <seg>
              Fru talman! Jag kan försäkra Krister Örnfjäder och Désirée Liljevall
              att det kommer att bli fler landshövdingar i Kalmar än de 50 som
              varit. Det kommer att lysa i residenset. Jag vill också understryka
              att det finns en chef för länsstyrelsen i Kalmar. Det är länsrådet
              som är tillförordnad landshövding. I den meningen finns det en
              chef som fungerar.
            </seg>
          </u>
          <u>
            <seg>
              Men jag beklagar självklart att vi ännu inte har löst landshövdingefrågan.
              Det har inte varit vare sig min eller regeringens avsikt att det
              skulle dra ut på tiden, men ett antal olyckliga och oturliga omständligheter
              har lett till att det har blivit försenat. Vi jobbar hårt med
              att lösa frågan, och jag försäkrar er att vi kommer att få fler
              än de 50 som hittills har varit landshövdingar i Kalmar att flytta
              in i residenset.
            </seg>
          </u>
          <u>
            <seg>
              Jag vill betona att det inte finns något samband mellan den diskussionen
              och propositionen om koncentration av viss länsstyrelseverksamhet.
            </seg>
          </u>
          <u>
            <seg>
              Jag vill också understryka att regeringen har reformerat utnämningspolitiken.
              Men vi har också varit tydliga med att säga att när det gäller
              just landshövdingeämbetet anser vi inte att det bör hanteras på
              samma sätt som andra generaldirektörstillsättningar. Det beror
              på att vi bedömer att landshövdingeämbetet är en annan typ av
              tjänst. Man har ett länsråd som är mer operativt ansvarig för
              den direkta löpande verksamheten. Landshövdingen har en roll att
              vara ett slags chef över myndigheten men också en aktör i ett
              län. De kanske också spelar lite olika roller i olika län.
            </seg>
          </u>
          <u>
            <seg>
              Det engagemang som ni visar för landshövdingefrågorna i Kalmar
              län är ett bra exempel på det stora engagemang som finns, särskilt
              om man kommer utanför exempelvis storstadsområdena. Det finns
              ett oerhört stort engagemang kring landshövdingeämbetet. Det är
              någonting mycket positivt, men det ställs också speciella krav
              på att vara landshövding i de delarna av Sverige.
            </seg>
          </u>
          <u>
            <seg>
              Vi söker alltså efter en bra lösning på landshövdingefrågan,
              och vi jobbar för högtryck för att lösa den så snart som möjligt.
            </seg>
          </u>
          <u>
            <seg>
              När det gäller koncentration av viss länsstyrelseverksamhet omfattas
              inte Kalmar av koncentrationen i det här fallet, utan vi samlar
              ett antal i arbetstid mindre krävande juridiska tjänster på ett
              färre antal orter, detta för att få en kritisk massa men också
              för att vi har fått kritik från exempelvis Riksrevisionen för
              att tillsynen av överförmyndarverksamheten inte har fungerat tillfredsställande.
              Ett sätt att lösa den kritiken är bland annat att göra den här
              typen av åtgärder. Det är överförmyndarverksamhet, tillsyn av
              begravningsombud och en rad sådana i arbetstid mindre omfattande
              tjänster som koncentreras på färre enheter.
            </seg>
          </u>
          <u>
            <seg>
              Sedan kan vi också notera att i budgetpropositionen ser vi till
              att Kalmar exempelvis får mer resurser för att kunna öka och förbättra
              sitt arbete med beredskap i händelse av incidenter i kärnkraftverk.
              Det är en åtgärd som stärker länsstyrelserna i Kalmar, Hallands
              och Uppsala län. Där har man kärnkraftsverksamhet, och vi har
              utifrån de övningar vi har genomfört dragit slutsatsen att vi
              behöver förstärka på vissa punkter. Det gör vi, och det skapar
              också ökade resurser till Kalmar läns länsstyrelse.
            </seg>
          </u>
          <u>
            <seg>
              Den här propositionen har som sagt inget samband med tillsättningen
              av landshövding i Kalmar län. Vi för över verksamhet på andra
              områden också och har exempelvis skapat en havsmyndighet av delar
              av det nu nedlagda gamla Fiskeriverket och också delar av Naturvårdsverkets
              enheter.
            </seg>
          </u>
          <u>
            <seg>
              En del av verksamheterna ute i landet, till exempel penningtvättstillsyn,
              förs över till tre länsstyrelser. Det pågår olika typer av aktiviteter
              för att samla verksamhet där de kan göra bra insatser och där
              vi kan få en effektiv hantering av skattebetalarnas pengar men
              också en rättssäker tillämpning. Det är viktigt att fortlöpande
              göra dessa överväganden.
            </seg>
          </u>
          <note type="speaker">
            Anf. 46 KRISTER ÖRNFJÄDER (S):
          </note>
          <u>
            <seg>
              Fru talman! Nu har vi kommit så långt att vi har fått reda på
              att det handlar om olyckliga omständigheter. Vi får lite information
              undan för undan.
            </seg>
          </u>
          <u>
            <seg>
              Jag vill dock börja med att bemöta Finn Bengtsson. Om det nu
              är så att man inte upplevde frånvaron av en landshövding i Östergötland
              på något särskilt sätt så må det vara hänt. Men vi i Kalmar län
              upplever att för oss är det något negativt.
            </seg>
          </u>
          <u>
            <seg>
              Vi förutsätter att oavsett om personen anställs snabbt eller
              om det går långsamt så är det alltid en kompetent person som kommer
              dit. Vi har ett kompetent länsråd, men vi upplever också att hon,
              för det är en hon i det här fallet, har fullt upp med sina ordinarie
              arbetsuppgifter. Nu ska hon göra två personers arbetsuppgifter,
              vilket vi upplever som olyckligt. Vi vill ha full kompetens och
              full bemanning så att de arbetsuppgifter som länsstyrelsen är
              ålagd att göra också kan göras på bästa möjliga sätt.
            </seg>
          </u>
          <u>
            <seg>
              När det sedan kommer till situationen i Kalmar län borde det
              inte vara obekant för någon i det här huset att Kalmar län tillhör
              de län som har det minsta antalet statsanställda. Vi i Kalmar
              län är alltså måna om varje arbetstillfälle som kan beredas från
              staten och även från företag. Vi behöver dem! Därför lägger vi
              märke även till små förändringar inom ramen för de statliga arbetstillfällen
              som försvinner från Kalmar län. Det kanske inte är jättedramatiskt,
              men vi lägger i alla fall märke till det, för när man tar någonting
              från något som redan är litet känns det relativt stort. Om det
              nu är så som statsrådet säger, att det flyttas verksamheter både
              till och från, ser vi gärna att det flyttas lite till oss. Från
              oss är vi allt för vana vid.
            </seg>
          </u>
          <u>
            <seg>
              Jag är tacksam för att regeringen placerar resurser som är specifika
              för kärnkraftverken till de län som har kärnkraftverk. Det verkar
              rimligt. Där finns det ett större behov och en större kompetens.
              Det köper jag alltså, men om det är andra saker på gång vill vi
              gärna se lite mer om det nu är möjligt. Vi skulle bli mycket lugnare,
              måste jag också erkänna, om vi i en sådan här situation när vi
              saknar landshövdingen såg att vi fick mer.
            </seg>
          </u>
          <u>
            <seg>
              Vi tror också att om vi får en landshövding så kommer han eller
              hon att hjälpa oss i det här arbetet och tala om vilka kompetenser
              som behövs. Vi behöver en landshövding som är med och utvecklar
              den länsstyrelse som vi redan har och som, utifrån vår situation,
              kan visa för regeringen hur vi har det, vilka behov som finns
              och vad vi är kapabla att bidra med. Vi känner oss inte i underläge
              på något sätt, men vi känner att vi hamnar i bakvatten när vi
              inte får de personer och de företrädare som vi anser oss ha behov
              av.
            </seg>
          </u>
          <u>
            <seg>
              Nu sade statsrådet att han jobbar för högtryck. Jag skulle gärna
              vilja se att detta högtryck också medförde solsken över Kalmar
              län i form av en landshövding och gärna fler statliga arbetstillfällen.
            </seg>
          </u>
          <note type="speaker">
            Anf. 47 DÉSIRÉE LILJEVALL (S):
          </note>
          <u>
            <seg>
              Fru talman! Statsrådet Attefall, ansvarig för landshövdingetillsättningen,
              har lämnat den ena bortförklaringen efter den andra till varför
              ingen ny landshövding i Kalmar län har sett dagens ljus. Vid ett
              litet axplock av dessa svepskäl kan nämnas att sommaren kom i
              vägen och att en tidskrävande budgetprocess satte käppar i hjulet.
            </seg>
          </u>
          <u>
            <seg>
              Statsrådet fortsätter i riksdagens kammare i dag att med en dåres
              envishet hävda att frågan är prioriterad och att regeringen jobbar
              för högtryck för att lösa frågan. Men man behöver inte vara någon
              Einstein för att räkna ut att det gör regeringen inte alls, för
              då hade frågan redan varit löst punkt.
            </seg>
          </u>
          <u>
            <seg>
              Från kristdemokratiskt håll muttras det om det orättvisa i att
              klaga på det kristdemokratiska statsrådet när det i själva verket,
              enligt dem, är den moderata statsministern som förhindrar tillsättningen.
              Men vad som än ligger till grund för denna senfärdiga hantering,
              dessa olyckliga omständigheter, kvarstår statsrådet Attefalls
              ansvar för en fråga som borde ha fått en lösning för länge sedan.
            </seg>
          </u>
          <u>
            <seg>
              För några veckor sedan kom de senaste befolkningssiffrorna för
              landet. För Kalmar läns del ser det ohyggligt dystert ut. Kalmar
              län är södra Sveriges svar på Norrland med i stort sett bara röda
              siffror i protokollet. Den typen av fakta, om något, borde få
              regeringen att vakna till och agera snabbt för sydöstra Smålands
              och Ölands räkning.
            </seg>
          </u>
          <u>
            <seg>
              Men nu skriver vi december. Första snön lyser vit på fur och
              gran. Snön lyser vit på taken. Vi har fortfarande ingen landshövding
              i Kalmar län.
            </seg>
          </u>
          <u>
            <seg>
              Uppenbarligen, fru talman, är det endast tomten som är nyktert
              vaken.
            </seg>
          </u>
          <note type="speaker">
            Anf. 48 FINN BENGTSSON (M):
          </note>
          <u>
            <seg>
              Fru talman! Det tidvis högstämda tonläget i den här interpellationsdebatten
              från Socialdemokraterna i Kalmar kan möjligtvis bero på att man
              har en konspirationsteori som går ut på att regeringen försakar
              möjligheten att tillsätta en landshövding. Dessutom är man inte
              delaktig i Koncentrationsutredningen på det sättet man hade önskat,
              eller koncentrationspropositionen baserad på Koncentrationsutredningen,
              ska jag säga för korrekthetens skull.
            </seg>
          </u>
          <u>
            <seg>
              Fru talman! Jag kan försäkra att det inte är så, trots att jag
              inte sitter i Regeringskansliet. Erfarenheterna från Östergötland
              har varit väldigt goda. Vi har haft mycket diskussioner. Jag sitter
              i länsstyrelsens insynsråd kring hur länsstyrelser runt om i landet
              arbetar och ser värdet av koncentrationer av verksamheten i linje
              med det som utredaren har föreslagit.
            </seg>
          </u>
          <u>
            <seg>
              Här är det väldigt viktigt att påpeka, och jag nämnde det i mitt
              förra inlägg, att utredaren alltså har ett antal kriterier för
              hur man väljer ut var en viss verksamhet ska koncentreras så att
              den sprids på ett rimligt antal länsstyrelser där kompetensen
              är tillräckligt stor för att detta ska kunna garantera den bästa,
              mest rättssäkra och mest kostnadseffektiva process för samhället
              och för medborgarna.
            </seg>
          </u>
          <u>
            <seg>
              Problemet är att det har kommit in en motion i samband med regeringens
              avgivande av den koncentrationsproposition som alltså baserar
              sig på utredarens, som jag tycker, omdömesgilla förslag.
            </seg>
          </u>
          <u>
            <seg>
              I den säger de socialdemokraterna precis samma sak som de från
              Kalmar län, vilket gör mig mer bekymrad. Jag förstår den affekt
              man kan ha i ett läge där man väntar på en landshövding. Men de
              här socialdemokraterna väntar uppenbarligen inte på en landshövding
              utan tycker precis som socialdemokraterna i kammaren att man framför
              allt ska se till att länsstyrelserna har det bra och har sina
              arbetsuppgifter, inte hur medborgarna i landet bäst betjänas av
              rättssäkra och kostnadseffektiva hanteringsprocesser. Det är beklagligt
              att man intar en så traditionell position i användningen av skattemedel
              hos socialdemokratin.
            </seg>
          </u>
          <note type="speaker">
            Anf. 49 Statsrådet STEFAN ATTEFALL (KD):
          </note>
          <u>
            <seg>
              Fru talman! Det är trevligt med lite julpoesi så här strax före
              jul. Désirée Liljevall säger att vi borde ha fått en lösning på
              den här frågan för länge sedan. Jag håller med. Jag beklagar att
              vi inte fått en lösning. På den punkten är vi överens. Som sagt
              jobbar jag och regeringen hårt för att finna en så snabb lösning
              som möjligt på detta. Men ibland tar saker och ting längre tid
              än man tror.
            </seg>
          </u>
          <u>
            <seg>
              En tröst i bedrövelsen, förutom det exempel som Finn Bengtsson
              tar upp om Östergötland, där det också drog ut på tiden, är att
              storstadslänet Västra Götaland för ett antal år sedan också var
              utan landshövding under en längre tid innan Lars Bäckström kom
              dit. Det finns tyvärr exempel där liknande situationer har inträffat,
              men i regioner som är betydligt större än Kalmar län. Det finns
              ingen anledning att tro att det finns någon riktad illvilja mot
              Kalmar län.
            </seg>
          </u>
          <u>
            <seg>
              När det gäller diskussionen om att koncentrera statlig verksamhet
              inte bara från Kalmar utan till Kalmar nämnde jag exemplet med
              förstärkning av resurser till kärnkraftsberedskap. Det finns också
              andra frågor som diskuteras som jag tror kan uppfattas som att
              det kommer resurser till Kalmar.
            </seg>
          </u>
          <u>
            <seg>
              Det här är en diskussion som förs utifrån olika sakfrågor. Det
              viktiga är inte vem som får vad det vill jag gärna understryka.
              Det viktiga är att vi får en rättssäker och ekonomiskt effektiv
              hantering av medborgarnas frågor och problem och företagens behov.
              Exempelvis: Ska vi få en bra tillsyn av överförmyndarverksamheten,
              vilket Riksrevisionen har kritiserat regeringen och riksdagen
              för att vi inte haft, måste vi se till att vi koncentrerar verksamhet,
              så att det finns en kompetens kring hur man ska hantera dessa
              frågor.
            </seg>
          </u>
          <u>
            <seg>
              Det sker i den här propositionen, och det finns en rad olika
              områden som personellt inte tar så mycket resurser, men där man
              måste vara några stycken, så att man kan bygga upp en kompetens
              och ha inte bara en person utan några stycken som hanterar frågorna
              och har kompetens. Då behöver man ibland samla verksamheterna
              på ett mindre antal ställen. Det grundar sig som Finn Bengtsson
              påpekade på en utredning som har remissbehandlats. Vi har i stora
              drag följt den utredningens förslag.
            </seg>
          </u>
          <u>
            <seg>
              På andra områden pågår som sagt diskussioner i andra led. Länsstyrelserna
              själva har också omfördelat viss verksamhet sinsemellan, exempelvis
              ekonomiadministration, it-lösningar och sådana saker, som de själva
              har bestämt att fördela.
            </seg>
          </u>
          <u>
            <seg>
              Vi behöver ha rättssäkerhet och en ekonomiskt effektiv hantering
              av frågor. Därför måste vi också ibland koncentrera olika verksamheter,
              så att inte alla håller på med allt. Vad gäller antalet tjänster
              är det en oerhört begränsad överflyttning som sker från Kalmar
              till andra länsstyrelser. På andra områden tilldelas Kalmar resurser.
              Jag nämnde kärnkraften. Det finns andra områden som diskuteras
              just nu.
            </seg>
          </u>
          <u>
            <seg>
              Vi beklagar att vi inte har löst landshövdingefrågan i Kalmar
              län. Jag kan försäkra alla aktiva i den här debatten att jag gör
              allt för att lösa den frågan så snart det är möjligt.
            </seg>
          </u>
          <note type="speaker">
            Anf. 50 KRISTER ÖRNFJÄDER (S):
          </note>
          <u>
            <seg>
              Fru talman! Nej, Finn Bengtsson, det är ingen konspirationsteori.
              Jag frågade om det var en tillfällighet. Jag tycker inte att man
              ska tolka interpellationer. Det räcker med att man håller sig
              till de frågeställningar som dyker upp. Sedan får statsrådet möjlighet
              att besvara dem. Det finns ingen konspirationsteori. Jag hoppas
              att det heller inte finns någon anledning till att det skulle
              finnas någon.
            </seg>
          </u>
          <u>
            <seg>
              Däremot finns det en faktisk situation som vi vill ha en lösning
              på. Om de två sakerna råkar sammanfalla är det olyckligt. Men
              det skulle kunna vara så att det finns ett sätt som man arbetar
              emot och som vi inte känner till. Om det är så att man tänker
              invänta ett tillfälle där man har för avsikt att minska antalet
              länsstyrelser finns det också ett skäl till att man inte tillsätter
              folk. Om det finns en sådan strategi finns det också skäl till
              att man flyttar arbetsuppgifter.
            </seg>
          </u>
          <u>
            <seg>
              Det är precis på samma sätt man resonerar när man tittar på ett
              sådant här förslag. Man kan använda orden rättssäkerhet och ekonomiskt
              säkerställt. Staten kanske anser sig kunna spara pengar på det
              sättet. Det kan finnas en sådan strategi. Jag tycker inte att
              det är speciellt konstigt, men i så fall vore det bra att få veta
              det.
            </seg>
          </u>
          <u>
            <seg>
              Nu har vi fått svaret att det är tillfälligheter. Men då vill
              jag än en gång bara hävda att om man vill säkerställa detta och
              få till en rättssäkerhet lovar jag att man kan få det även i Kalmar
              län. Genom att flytta arbetstillfällen dit kan man också få de
              andra behoven tillgodosedda.
            </seg>
          </u>
          <note type="speaker">
            Anf. 51 Statsrådet STEFAN ATTEFALL (KD):
          </note>
          <u>
            <seg>
              Fru talman! Hur statens organisation på länsnivå och länsstyrelsens
              framtida utformning långsiktigt ska lösas utreds av Mats Sjöstrand.
              Han blir klar nästa höst. Därefter blir det en sedvanlig remissomgång
              och breda diskussioner, där jag hoppas att vi också kan skapa
              en bred partipolitisk enighet om de långsiktiga spelreglerna för
              statens regionala närvaro och verksamhet. Exakt hur det ska sluta
              och hur det ska utformas är för tidigt att säga. Vi vet inte vad
              Mats Sjöstrand kommer fram till. Vi vet inte heller vad beredningsprocessen
              efter det kommer fram till.
            </seg>
          </u>
          <u>
            <seg>
              De olika diskussionerna om koncentration av viss länsstyrelseverksamhet
              påverkas inte av detta. Dem måste vi hantera löpande; frågornas
              karaktär kräver detta. Vi vet som sagt inte hur den slutliga lösningen
              kommer att se ut efter Mats Sjöstrands utredning och de förslag
              han kommer med. Därför kan vi inte låta den påverka oss. Vi vet
              inte vad det ska bli. Det kan dra ut på tiden och bli olika ambitionsnivåer.
              Som sagt måste vi också kunna hitta en bred överenskommelse i
              den typen av frågor för att det ska vara långsiktigt hållbart.
              Det är därför det inte finns färdiga mallar som man försöker stoppa
              in allting i. Jag kan avfärda alla sådana spekulationer.
            </seg>
          </u>
          <u>
            <seg>
              Jag vill tacka för det engagemang som visas i denna fråga. Jag
              kommer själv ursprungligen från Västerbottens län och känner igen
              denna typ av engagemang kring landshövdingerollen. Landshövdingen
              spelar en viktig roll som en koordinator som kan skapa diskussionsforum
              och samlingspunkter för möten både över myndighetsgränser och
              över partipolitiska gränser. Därför är det viktigt att lösa landshövdingefrågan.
              Vi har som sagt en tillförordnad chef, men det är självklart att
              vi inte har full kapacitet och full fart på länsstyrelseverksamheten
              när vi inte har en landshövding på plats. Därför är det så viktigt
              att vi löser detta. Jag kan försäkra er om att jag gör allt jag
              kan för att vi ska lösa den här frågan så snabbt som möjligt.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2011/12:98 om körförbud vid epilepsi
          </note>
          <note type="speaker">
            Anf. 52 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Börje Vestlund har frågat mig vilka åtgärder jag
              avser att vidta för att personer som får epilepsi ska kunna ta
              sig till arbete eller studier.
            </seg>
          </u>
          <u>
            <seg>
              Kollektivtrafik är viktigt för många människors möjlighet att
              resa till såväl arbete och studier som andra resmål. Det gäller
              bland annat för dem som av någon anledning inte kan eller vill
              köra bil. För vissa personer med funktionsnedsättning är det dock
              inte heller möjligt att resa med den allmänna kollektivtrafiken.
              För dem finns möjlighet att få tillstånd till färdtjänst.
            </seg>
          </u>
          <u>
            <seg>
              Enligt lagen om färdtjänst ska tillstånd till färdtjänst meddelas
              för dem som på grund av funktionshinder, som endast inte är tillfälligt,
              har väsentliga svårigheter att förflytta sig på egen hand eller
              att resa med allmänna kommunikationsmedel. Kommuner är behöriga
              myndigheter att besluta om tillstånd för färdtjänst. Lagen är
              allmänt hållen på så sätt att den inte nämner olika sorters funktionshinder.
              Tillståndsgivarens beslut får överklagas till allmän förvaltningsdomstol.
            </seg>
          </u>
          <u>
            <seg>
              Tanken bakom lagen om färdtjänst är att nackdelen med att ha
              en funktionsnedsättning, i form av minskad rörlighet, ska reduceras.
              På vissa glest bebyggda platser kan dock tillgängligheten med
              kollektivtrafik vara relativt sämre jämfört med tätbebyggda områden
              oavsett om personerna som bor där har funktionsnedsättning eller
              ej. Färdtjänstlagstiftningen är emellertid inte till för att utjämna
              skillnader mellan olika platser i landet. Det ankommer i stället
              på kommuner och landsting att via trafikhuvudmännen i länet bestämma
              vilken tillgänglighet med allmän kollektivtrafik de önskar ha
              i olika delar av länet, inklusive i länets landsbygder. Trafikhuvudmännen
              ersätts vid kommande årsskifte av regionala kollektivtrafikmyndigheter.
            </seg>
          </u>
          <note>
            Senast lagen om färdtjänst behandlades av riksdagen var 2006.
            Regeringen har för närvarande inte för avsikt att utreda lagen
            om färdtjänst.
          </note>
          <note type="speaker">
            Anf. 53 BÖRJE VESTLUND (S):
          </note>
          <u>
            <seg>
              Fru talman! Jag ber att få tacka statsrådet för svaret just för
              att det är ett svar. Det är ju inte alltid man får svar när man
              ställer frågor till statsråden i interpellationer eller på annat
              sätt. Jag har här fått ett klart och tydligt svar.
            </seg>
          </u>
          <u>
            <seg>
              Jag tycker att det är beklagligt med den inställning som regeringen
              har. Det är ungefär 60 0000 personer som har epilepsi i Sverige.
              Uppskattningsvis kan det röra sig om några hundra, i bästa fall,
              som berörs av det min interpellation gäller. Det bor en del i
              glesbygd och landsbygd också, men väldigt många av dem har löst
              det här på annat sätt, till exempel de som har en välmedicinerad
              epilepsi och därmed också får köra bil.
            </seg>
          </u>
          <u>
            <seg>
              Jag tar epilepsi som exempel, men det finns också andra funktionshinder
              som innebär exakt samma sak. Det skulle väl vara förmätet av mig
              om jag som stockholmare skulle säga att det här var ett stort
              problem i Stockholm. Det finns många problem med epilepsi i Stockholm,
              men just detta problem finns inte.
            </seg>
          </u>
          <u>
            <seg>
              Det är kuratorer som har hört av sig till mig eftersom jag är
              förbundsordförande i Svenska Epilepsiförbundet och sagt att det
              finns ett problem. Det gäller dem som har fått diagnosen men som
              ännu inte har kunnat ställa in medicineringen. Det kan ta ett
              halvår eller ett år innan man har ställt in den, och under den
              tiden vet man inte riktigt vad man ska göra. Man kan inte vara
              sjukskriven det är man oftast i akutläge men man kan inte heller
              köra bil. Det kan handla om personer som har långt till busshållplatser
              och som inte kan använda sig av kollektivtrafik. Den möjligheten
              finns helt enkelt inte.
            </seg>
          </u>
          <u>
            <seg>
              Statsrådet säger att färdtjänstlagen inte är till för att utjämna
              dessa skillnader. Jag kan förstå det resonemanget. Då återstår
              ändå frågan: Hur ska man lösa det hela för dem som är i den här
              situationen? De som fortsätter att få många anfall och verkligen
              är sjuka får ju färdtjänst, men detta handlar om mellangruppen
              som kanske hamnar emellan under ett år. Där finns det ett problem.
              De vill arbeta men kan kanske inte arbeta.
            </seg>
          </u>
          <u>
            <seg>
              Den som är sjukskriven har rätt till arbetsresor genom socialförsäkringssystemet,
              vilket är utmärkt, men om man inte är sjukskriven kan man inte
              få några sådana resor. De människorna hamnar i ett läge där de
              undrar hur de ska lösa sin vardagliga situation. Det ger faktiskt
              regeringen inte något svar på.
            </seg>
          </u>
          <u>
            <seg>
              Man måste ta sig an detta. Jag har jobbat med trafikfrågor väldigt
              länge, liksom med frågor om epilepsi. Jag har inte fått de här
              signalerna förrän nu. Jag tycker att det är dags att ta itu med
              att göra något för den här gruppen, som vill arbeta och kan arbeta
              men som inte kan ta sig till jobbet.
            </seg>
          </u>
          <u>
            <seg>
              Det finns andra problem i bilden, till exempel det som gäller
              yrkeschaufförer, men det är en helt annan fråga som den här debatten
              inte handlar om. Den här debatten handlar om människor som fortsatt
              kan arbeta men inte kan ta sig till jobbet.
            </seg>
          </u>
          <note type="speaker">
            Anf. 54 FINN BENGTSSON (M):
          </note>
          <u>
            <seg>
              Fru talman! Jag vill börja med att tacka Börje Vestlund för en
              mycket viktig interpellation, och jag vill också tacka statsrådet
              för svaret.
            </seg>
          </u>
          <u>
            <seg>
              Den här interpellationen är viktig och berör, som också Börje
              Vestlund nämnde, ett område som kan vidgas utanför epilepsiområdet
              även om det är stort nog. Det berör också många andra diagnosgrupper.
              Som exempel kan vi ta individer som har allvarlig sockersjuka
              som är svårreglerad och där man riskerar att bli medvetslös. Det
              är klart att det då inte är lämpligt att man framför fordon. Det
              kan vara allvarlig psykisk sjukdom som är av sådan karaktär att
              man inte heller är lämplig som bilförare. Det finns ett tillstånd
              som heter narkolepsi, ofrivillig lust att insomna, där man måste
              medicinera med centralstimulerande läkemedel som vi normalt förbjuder
              i samband med bilframförande.
            </seg>
          </u>
          <u>
            <seg>
              Här finns ett stort behov av individualisering, som också Börje
              Vestlund nämner i interpellationen och ger exempel på hur man
              successivt har försökt anpassa regelverket till detta.
            </seg>
          </u>
          <u>
            <seg>
              När det gäller kollektivtrafikfrågan är det klart att jag håller
              med statsrådet om att färdtjänstlagstiftningen nyligen har blivit
              utredd och att man har landat hyfsat bra i den diskussionen. Som
              statsrådet också nämner i sitt svar har vi nu en övergång från
              de tidigare trafikhuvudmännen till de regionala kolletivtrafikmyndigheterna.
              Här kommer man förhoppningsvis att ta upp också en sådan här viktig
              fråga till diskussion, även om det inte är så tydligt uttryckt
              i det nya uppdraget.
            </seg>
          </u>
          <u>
            <seg>
              Anledningen till jag gick upp i debatten var egentligen att jag
              ville betona en del av det som Börje Vestlund skriver i sin interpellation
              och som det kan vara väl värt för regeringen att fundera på att
              föra vidare i någon form.
            </seg>
          </u>
          <u>
            <seg>
              Det handlar om den som har att bedöma hur den sjuke ska agera.
              Den sjuke har ett behov och intresse av att ha rättighet att framföra
              fordon, och det finns en risk för att den drabbade drabbas onödigt
              hårt om man börjar en diskussion om sjukdom med att se till att
              alla de nödvändiga intyg man har för att få framföra ett fordon
              dras tillbaka.
            </seg>
          </u>
          <u>
            <seg>
              Som läkare vet jag av erfarenhet att detta är en väldigt svår
              situation. Det är svårt att behandla någon med epilepsi, svår
              sockersjuka eller för den delen psykiatriska tillstånd där man
              har en skyldighet att rapportera att i deras fall inget körkort
              får finnas. Jag tycker att det är viktigare att betona att sjukvården
              måste ha ett förtroendefullt samarbete med patienten och säga:
              Nu, i detta läge, ska du inte framföra ett fordon, men vi ska
              sedan se till att på alla sätt försöka göra det möjligt för dig
              att få göra det igen. Om detta inte är möjligt bör det naturligtvis
              vara en strävan för samhället att så långt det är möjligt ordna
              möjligheter för sådana individer att röra sig så fritt som möjligt.
            </seg>
          </u>
          <u>
            <seg>
              Detta är en konflikt som är svårlöst, bland annat eftersom man
              inte kan använda färdtjänstlagen för att skapa regional rättvisa.
              Man kanske skulle kunna vända på formuleringen och fråga sig om
              man skulle kunna använda färdtjänstlagen för att individer så
              långt möjligt efter egen kapacitet ska kunna bedömas lämpliga
              för färdtjänst under begränsad tid den tid man inom sjukvården
              ser till möjligheten att optimera individens förutsättningar att
              kanske själv få tillbaka möjligheten att framföra fordon. Detta
              skulle kunna vara en mellanväg som jag tycker att det skulle kunna
              vara intressant att utvärdera, även om jag tycker att man har
              kommit en bra bit på vägen med att förbättra den rådande lagstiftningen
              på det här komplexa området.
            </seg>
          </u>
          <note type="speaker">
            Anf. 55 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag tycker att det ligger en riktig tanke i Börje
              Vestlunds fråga, inte minst om vi ska upprätthålla människors
              möjlighet att fortsätta försörja sig själva och de sina om de
              har den möjligheten. Men frågan i interpellationen är just hur
              man skulle kunna utveckla eller använda just färdtjänsten för
              dem som i det här fallet inte kan, får eller bör köra bil på grund
              av att de har epilepsi. Det är lite grann det som jag problematiserar.
              Finn Bengtsson är inne på andra människor med andra typer av problem
              som gör att de inte kan, bör och får köra bil.
            </seg>
          </u>
          <u>
            <seg>
              Till att börja med är vi väl helt överens om att det är bra att
              det finns restriktioner för vilka som kan, bör och får köra bil.
              Där råder ingen diskussion.
            </seg>
          </u>
          <u>
            <seg>
              Det blir lite svårt. Färdtjänst ska vara ett sätt att göra det
              möjligt för människor som ska ta sig till arbete, studier eller
              annat men inte har förmågan att kunna använda sig av det allmänna
              resandet. I de större städerna och tätorterna jobbar man alltmer
              med den vanliga kollektivtrafiken och utvecklar närtrafiken så
              att den blir mer anpassad och fler kan använda kollektivtrafiken.
            </seg>
          </u>
          <u>
            <seg>
              Den springande punkten handlar om dem som bor så pass långt ut
              på ren landsbygd att det inte ens en gång finns kollektivtrafik
              där. Det är ett annat problem. Det finns människor som bor där
              av eget val men ändå inte kör bil. Det handlar inte om att de
              har någon form av medicinering eller funktionsnedsättning. Men
              de har heller inte tillgång till kollektivtrafiken. De skulle
              i så fall komma vid sidan av den som till exempel har behov av
              färdtjänst och skulle ha fått det.
            </seg>
          </u>
          <u>
            <seg>
              Frågan är: Vad händer med dem? Men fokus i den här debatten är
              de som de facto för tillfället inte får köra bil fastän de annars
              skulle kunna göra det. Då kommer vi in på frågan om rättstryggheten,
              rättssäkerheten, likabehandling och så vidare. Jag säger i svaret
              utifrån den delen av frågan att färdtjänsten är det rätta elementet.
            </seg>
          </u>
          <u>
            <seg>
              I frågan ligger också: Vad kan man göra i stället om färdtjänst
              inte är alternativet? Jag utvecklar Börje Vestlunds fråga lite.
              Låt mig lyfta upp det som händer från och med nästa år. Det är
              den nya kollektivtrafiklagen. Jag tror inte att den kommer att
              bli revolutionerande över hela landet. Men den öppnar för att
              tänka lite annorlunda och lite vidare.
            </seg>
          </u>
          <u>
            <seg>
              Det finns de ute i landet som har prövat på att jobba mycket
              mer med avropad trafik i stället för att man har allmän trafikplikt
              för vissa busslinjer just för att det är så glest bebott. Det
              kanske kan vara en möjlighet. Frågan kvarstår. Är det ett alternativ
              som är till fördel för en person som skulle kunna åka kollektivt?
              De som bor på landsbygden men inte har kollektivtrafik hamnar
              i en annan sits. Det är problematiskt och inte så enkelt.
            </seg>
          </u>
          <u>
            <seg>
              I dagens läge är det inte färdtjänsten som ska lösa det problemet
              och, som det står lite underförstått i svaret, utjämna skillnader
              i landet där man inte har kollektivtrafik. Frågan är i och för
              sig fortfarande relevant.
            </seg>
          </u>
          <note type="speaker">
            Anf. 56 BÖRJE VESTLUND (S):
          </note>
          <u>
            <seg>
              Fru talman! När det gäller den nya kollektivtrafiklagstiftningen
              misstänker många snarare att det i varje fall inte kommer att
              bli en bättre situation med kollektivtrafiken för dem som bor
              i gles- och landsbygd. Man tror helt enkelt inte att det kommer
              att vara lösningen.
            </seg>
          </u>
          <u>
            <seg>
              Visst finns det väldigt många andra modeller. Men det finns i
              varje fall en skillnad i landet. Det finns en skillnad mellan
              rörelsehindrade som bor i Stockholm med mycket tunnelbana, mycket
              spårvägar och många handikappanpassade bussar i förhållande till
              andra orter i landet som inte riktigt har den möjligheten. De
              har dessutom lite längre att ta sig till hållplatser. Vi har trots
              allt en ganska bra situation här i Stockholm.
            </seg>
          </u>
          <u>
            <seg>
              Det finns ändå en regional skillnad när det gäller att använda
              färdtjänst. Jag vill också påminna om att det påpekade Färdtjänstutredningen
              som beslutades 2006. Det är faktiskt en skillnad redan i dag.
            </seg>
          </u>
          <u>
            <seg>
              Om man inte kan använda färdtjänsten så kan man använda andra
              saker som till exempel avropad kollektivtrafik. Men det har visat
              sig att det är lite komplicerat att införa detta även om det skulle
              vara en lösning. Jag tror att det kan vara en lösning i andra
              sammanhang som jag inte tänker ta upp här.
            </seg>
          </u>
          <u>
            <seg>
              Jag håller med Finn Bengtsson om att det gäller fler diagnoser
              än bara epilepsi. Men skillnaden är att även om man bara har haft
              ett anfall och i övrigt är ganska frisk får man körförbud. Så
              enkelt är det. Vid diabetes är man ofta ganska allvarligt sjuk.
              Likadant är det med narkolepsi. Psykiskt sjuka har jag egentligen
              ingen uppfattning om. Det är lite varierande där.
            </seg>
          </u>
          <u>
            <seg>
              De som har epilepsi och är så pass sjuka att de är sjuka varje
              dag eller flera gånger i veckan har färdtjänst. Det är inte den
              gruppen som är det stora problemet. Det stora problemet är de
              som utreds och där medicinen sätts in fram till dess året har
              gått och de får köra bil igen, vilket inträffar för de allra flesta.
              Det är den gruppen som har det besvärligt och som i övrigt känner
              sig ganska frisk.
            </seg>
          </u>
          <u>
            <seg>
              Jag tycker att man borde fortsätta att titta på det för att se
              om man kan hitta en lösning. Om det sker genom kollektivtrafiken
              är det jättebra. Men jag tror inte att det är möjligt i det här
              sammanhanget. Jag tror att det är färdtjänsten som återstår. Det
              är sista utposten. När man inte kan använda sig av kollektivtrafik,
              varför skulle man inte kunna använda sig av det i det här fallet?
            </seg>
          </u>
          <note type="speaker">
            Anf. 57 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Färdtjänstlagen är som jag nämnde inledningsvis i
              mitt svar ganska allmän. Man nämner inte olika sorters funktionshinder.
              Kommunen som är den behöriga myndigheten som beslutar om tillståndet
              måste kunna göra någon form av prövning.
            </seg>
          </u>
          <u>
            <seg>
              Fru talman! Vad jag inte känner till är, vilket kanske Börje
              Vestlund gör som har varit engagerad i gruppen med epilepsi: Finns
              det någon som de facto har överklagat tillståndsgivarens beslut
              till allmän förvaltningsdomstol? Det är en möjlighet. På så sätt
              kan det ha blivit en prövning.
            </seg>
          </u>
          <u>
            <seg>
              Det finns en del jag kan hålla med Börje Vestlund om. Det är
              att vi tyvärr har skillnader i landet på många olika områden.
              En är hur mycket kollektivtrafik man har. Det är klart att det
              är mycket lättare i större städer och riktiga storstäder att anpassa
              kollektivtrafiken så att fler som annars skulle ha fått färdtjänst
              kan använda sig av de allmänna kollektivtrafikmedlen.
            </seg>
          </u>
          <u>
            <seg>
              Till skillnad från Börje Vestlund tror jag att den nya kollektivtrafiklagen
              kan göra att det blir bättre även för gles- och landsbygd. Det
              kan öppnas nya varianter och former för hur trafiken kan bedrivas.
              Ett exempel som ingår i kollektivtrafiken är den roll som taxi
              kan spela som en av kollektivbranschens aktörer.
            </seg>
          </u>
          <u>
            <seg>
              Jag har givit ett svar på den ursprungliga frågan som var om
              jag kan tänka mig att man mer använder färdtjänsten för att kunna
              ta sig till och från arbete och studier där det inte finns kollektivtrafikmedel.
              Jag förstår själva tanken att man skulle kunna och vilja ta sig
              till jobbet. Men det ställs ändå i relation till dem som bor i
              området och av andra skäl väljer att inte åka bil eller köra bil
              även om de faktiskt skulle kunna. De har inte heller tillgång
              till kollektivtrafiken. Den har tjänat en annan del.
            </seg>
          </u>
          <u>
            <seg>
              Det är därför som lagar ibland kan vara så knastertorra och tråkiga.
              Det är för att hålla någon form av princip. Men jag är öppen och
              mottaglig om det finns en vidare diskussion och om det bara rör
              begränsningen av det år när man egentligen är frisk men har en
              medicinering och inte får tillbaka körkortet för att man ska ha
              året för att visa att tendensen av sjukdomen har gått åt rätt
              håll.
            </seg>
          </u>
          <note type="speaker">
            Anf. 58 BÖRJE VESTLUND (S):
          </note>
          <u>
            <seg>
              Fru talman! När det gäller frågan om att bo i glesbygd och på
              landsbygd är det oftast ett val man gör, även om det kan finnas
              de som blir tvingade. Man har de vanliga rättigheterna. Man har
              den kollektivtrafik som finns. Den kan alltid förbättras; det
              kan vi ha andra debatter om.
            </seg>
          </u>
          <u>
            <seg>
              Jag känner inte till något fall där man har överklagat beslutet.
              Det kanske är dags att försöka driva ett sådant fall.
            </seg>
          </u>
          <u>
            <seg>
              Taxi kan också vara ett sätt, men då handlar det om väldigt mycket
              pengar.
            </seg>
          </u>
          <u>
            <seg>
              Jag fick ett sådant här körförbud när jag bytte medicin. Jag
              kom då på att det gick alldeles utmärkt att klara sig helt utan
              bil i Stockholm så jag kunde sälja min bil efter medicinbytet.
              Den lyckliga situationen har inte alla, och därför måste vi ha
              en lagstiftning som gör det möjligt för alla att transportera
              sig.
            </seg>
          </u>
          <u>
            <seg>
              Fru talman! Jag tackar för debatten. Den var välgörande. Jag
              tror att det är viktigt att ta upp sådana här frågor i Sveriges
              riksdag.
            </seg>
          </u>
          <note type="speaker">
            Anf. 59 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag tycker att det var en bra fråga som Börje Vestlund
              lyfte upp.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.01 på förslag av förste vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            16 § Svar på interpellation 2011/12:118 om E20 som landets farligaste
            väg
          </note>
          <note type="speaker">
            Anf. 60 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Monica Green har frågat mig vad jag avser att göra
              med vetskapen om att E20 är Sveriges farligaste väg och hur jag
              avser att använda uppgifterna för att påskynda arbetet med minst
              fyrfältsstandard längs hela E20.
            </seg>
          </u>
          <u>
            <seg>
              För att förbättra infrastrukturen beslutade regeringen förra
              året om en historisk infrastruktursatsning på närmare 500 miljarder
              kronor efter ett omfattande arbete med stor lokal och regional
              förankring. Inom dessa ramar ryms såväl kapacitetshöjande åtgärder
              som trafiksäkerhetshöjande åtgärder inom det statliga vägnätet
              i den nationella planen och i länsplanerna för regional transportinfrastruktur.
            </seg>
          </u>
          <u>
            <seg>
              I den nationella planen för transportsystemet 20102021 ingår
              satsningar på drygt 2,1 miljarder kronor för sträckan E20 ÖrebroGöteborg
              och de namngivna projekten är: TolleredAlingsås, Genom Alingsås,
              AlingsåsVårgårda, Trafikplats Jung och Förbifart Hova. Satsningarna
              syftar till att bidra till bättre trafiksäkerhet och framkomlighet.
              I planen finns också en särskild pott för icke namngivna projekt
              inom bland annat trafiksäkerhetsområdet.
            </seg>
          </u>
          <u>
            <seg>
              Jag har blivit informerad om att som beslutsunderlag inför kommande
              planperioder tas en strategi fram som ett gemensamt projekt mellan
              Trafikverket Region Väst, Västra Götalandsregionen, Skaraborgs
              kommunalförbund och berörda kommuner. Syftet är att undersöka
              alternativa standarder, såväl motorväg som mötesfri landsväg,
              för E20 med särskilt fokus på sträckorna VårgårdaVara, förbi Skara,
              HolmestadMariestad och förbi Mariestad. Resultat från detta gemensamma
              projekt kommer inom en snar framtid att presenteras.
            </seg>
          </u>
          <u>
            <seg>
              Regeringen kommer under mandatperioden att återkomma med förslag
              till ett nytt infrastrukturbeslut som syftar till att säkerställa
              de framtida behoven av åtgärder inom transportsystemet. Som ett
              led i denna process har regeringen gett Trafikverket i uppdrag
              att med utgångspunkt i nu gällande planer utreda kapacitetsbrister
              i transportsystemet samt föreslå åtgärder på lösningar. Uppdraget
              ska redovisas den 30 april 2012.
            </seg>
          </u>
          <note type="speaker">
            Anf. 61 MONICA GREEN (S):
          </note>
          <u>
            <seg>
              Fru talman! E20 är en av Sveriges viktigaste vägar dels för att
              den knyter samman våra två största städer, Göteborg och Stockholm,
              dels för att den ser till att flödet av gods fungerar från Bergslagen
              till norra Europas största hamn i Göteborg. Det är en stor blandning
              av godstrafik och persontrafik, och trafikmängden ökar och därmed
              också antalet olyckor. Antalet olyckor har ökat i Västsverige
              och förresten även i hela Sverige men oroande mycket i västra
              Sverige. E20 är Sveriges farligaste väg.
            </seg>
          </u>
          <u>
            <seg>
              Eftersom jag bor i Skaraborg och eftersom många med mig åker
              E20 ofta ser jag det som angeläget att påskynda arbetet. Jag vill
              också påminna infrastrukturministern om att under den tid som
              vi styrde landet byggde vi den enda sträcka som har motorvägsstandard
              som finns i Skaraborg, nämligen den mellan Lundsbrunn och Holmestad.
              Det bygget satte Göran Persson i gång. Sedan dess har ingenting
              hänt.
            </seg>
          </u>
          <u>
            <seg>
              Nu finns några avsnitt med i planerna, men jag tycker att det
              går för långsamt. Catharina Elmsäter-Svärd har partikamrater i
              Skaraborg som har agerat på olika sätt med jippobetonade aktiviteter
              och låtit påskina att bara de blir valda kommer de att fixa E20.
              Catharina Elmsäter-Svärd har en partikamrat i Mariestad som har
              sagt: Blir jag bara riksdagsledamot ska jag fixa E20 på fyra år.
            </seg>
          </u>
          <u>
            <seg>
              Nu har han varit riksdagsledamot i fem och ett halvt år, och
              det har inte skett någonting när det gäller E20 sedan han blev
              riksdagsledamot.
            </seg>
          </u>
          <u>
            <seg>
              Det går för långsamt, och antalet olyckor bara ökar. Sedan jag
              skrev den här interpellationen har det skett ännu fler olyckor.
              E20 är alldeles för olycksdrabbad, och det behövs snabbare åtgärder.
            </seg>
          </u>
          <u>
            <seg>
              Västra Götalandsregionen, som har jobbat fram planerna, vill
              påskynda arbetet och vill naturligtvis att det ska bli en fyrfältsväg
              genom hela Skaraborg och för den delen på hela sträckan GöteborgStockholm
              eftersom det behövs.
            </seg>
          </u>
          <u>
            <seg>
              Jag är inte helt nöjd med svaret. Jag förstår att det är så här
              som Catharina Elmsäter-Svärd kan svara. Hon måste vänta in planerna.
              Jag vet också att Catharina Elmsäter-Svärd har tyckt att om vi
              underlättar och ser till att E20 inte längre är Sveriges farligaste
              väg är det någon annan väg som blir farligast. Jag tycker att
              man kan ha den principen att man åtgärdar den farligaste vägen.
              Då blir det en annan väg som blir farligast, och då åtgärdar vi
              den också. På så sätt betar vi av väg efter väg så vi får ned
              antalet olyckor. Nu går ju olycksstatistiken åt fel håll, och
              så kan vi inte ha det. Jag vill att Catharina Elmsäter-Svärd skyndar
              på det här trafiksäkerhetsarbetet och prioriterar E20.
            </seg>
          </u>
          <note type="speaker">
            Anf. 62 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Det är alldeles riktigt som Monica Green säger att
              E20 med sin sträckning är en viktig led. Kunskapen är stor även
              hos mig om att det går mycket tung godstrafik där.
            </seg>
          </u>
          <u>
            <seg>
              När vi tittar på vägar och pratar framkomlighet och trafiksäkerhet
              är det detta som har varit drivet, inte minst utifrån den gemensamma
              nollvision som vi har jobbat med sedan 1997. Vi tittar också på
              hur vi, om vi inte bygger motorvägsstandard, åtminstone successivt
              bygger mittseparering. Vi vet att just mittseparering, eller två-plus-ett-vägar
              som det också kallas, minskar dödligheten och antalet svåra olyckor
              rejält. Det har varit bra.
            </seg>
          </u>
          <u>
            <seg>
              Fru talman! Jag vet en annan som hade tänkt vara med i debatten
              om den här sträckan av E20 men som inte kan det, nämligen Hans
              Ekström som bor vid en annan del av sträckningen. Han har tidigare
              tagit upp med mig att det finns en annan problematik med att det
              inte finns mittseparering där man kan hålla en jämn hastighet.
              Det innebär att det finns en flora av trafikmärken för hastighetsbegränsningar.
              Det är inte så enkelt för den som kör att veta vilken hastighetsbegränsning
              det är som råder. Det är inte heller speciellt smidigt för den
              som kör lastbil att hela tiden sänka eller höja farten. Det blir
              ryckigt. Det här har vi naturligtvis med oss.
            </seg>
          </u>
          <u>
            <seg>
              De olika delar som jag nämnde och som finns med i den här planen
              kan vara nog så viktiga, men det är naturligtvis så att de enligt
              Monica Green inte heller är tillräckliga. Jag känner också till,
              och det gör säkert Monica Green också, att man måste ta tag i
              den här diskussionen igen om det ska vara just motorvägsstandard
              hela sträckan eller om det ska vara någon form av mittseparering.
            </seg>
          </u>
          <u>
            <seg>
              Vi har haft motsvarande diskussion i en tidigare interpellationsdebatt.
              Då tog jag upp att när vi framför allt tittar på trafikmängden
              behövs det runt 18 000 fordon per dygn för att det ska vara motiverat
              att bygga med motorvägsstandard, men med vetskap om att det är
              mycket tung trafik, många lastbilar, och framför allt omkörningar
              kan den siffran också förändras om vi tänker på trafiksäkerheten.
            </seg>
          </u>
          <u>
            <seg>
              Den arbetsgrupp eller projektgrupp som har jobbat, där vi har
              Trafikverket, Västra Götalandsregionen, Skaraborgs kommunalförbund
              och andra berörda kommuner med, tittar på hur man skulle kunna
              gå vidare. Om jag inte missminner mig ska de till och med ha ett
              avslutande möte den 20 december.
            </seg>
          </u>
          <u>
            <seg>
              I det arbete som vi nu gör för att komplettera både järnväg och
              väg inför ett kommande, kompletterande, infrastrukturbeslut nästa
              höst tittar vi mycket på flaskhalsar. Vi tittar på framkomligheten.
              Till det är kopplat trafiksäkerhet. Därför är det bra att även
              ta in det arbete som görs lokalt för att se hur man kan komma
              överens och hur vi använder pengarna på bästa och mesta sätt så
              att vi får ut så mycket infrastruktur som möjligt. Om vi för att
              komma vidare kan göra en anpassning på delar av sträckorna, där
              vi inte bara tänker i termer av motorvägsstandard, är också det
              ett sätt att åtgärda det som Monica Green har i sin ursprungliga
              fråga, nämligen vad jag gör med vetskapen att E20 är en av landets
              55 farligaste vägar.
            </seg>
          </u>
          <note type="speaker">
            Anf. 63 MONICA GREEN (S):
          </note>
          <u>
            <seg>
              Fru talman! Det är inte bara en av de farligaste utan faktiskt
              den farligaste enligt Trafikverket. Av det skälet tycker jag att
              man ska påskynda arbetet.
            </seg>
          </u>
          <u>
            <seg>
              Jag har ingenting emot mittseparerade vägar. När det gäller E20
              behövs mittseparering och två filer åt varje håll. Vi behöver
              inte använda ordet motorväg om det på något sätt kan hindra utvecklingen.
              Fyra filer med mittseparering är fullt tillräckligt. Det behövs
              på grund av den tunga trafiken, och den lär inte minska, särskilt
              inte när regeringen nu höjer banavgifterna. Då finns det risk
              för ännu mer tung trafik på vägarna i stället för tvärtom. Det
              borde vara mer gods på järnväg, men eftersom regeringen höjer
              banavgifterna riskerar det att bli ännu mer gods på väg, vilket
              är helt fel riktning att gå.
            </seg>
          </u>
          <u>
            <seg>
              Vi har norra Europas största hamn i Västsverige. Därifrån förflyttas
              mycket gods, vilket betyder tung trafik. När jag körde på E20
              i går mellan Vara och Skara kom den första snön och halkan. Vid
              de tillfälliga omkörningsfiler som nu finns på vissa ställen blir
              det, som Catharina Elmsäter-Svärd mycket riktigt påpekar, en ändring
              av hastigheten då man snabbt ska försöka köra förbi de många långtradare
              som trafikerar E20. Vid halka, som den i går, finns det stor risk
              för olyckor, vilket också varit fallet på E20.
            </seg>
          </u>
          <u>
            <seg>
              E20 drabbas ofta av olyckor. För bara två veckor sedan skedde
              ytterligare en dödsolycka. Vi ska inte behöva stå här varje halvår
              och konstatera att nu har ännu fler människor dött. Det är inte
              roligt att se att olycksstatistiken går åt fel håll. Nollvisionen,
              som Catharina Elmsäter-Svärd talade om, arbetade vi fram i mitten
              av 90-talet. Vi försökte minimera olyckorna genom att jobba med
              människors attityder, att sänka hastigheterna och köra säkrare.
              Vi försökte också se till att det vid vägarna fanns så få hinder
              som möjligt. Om olyckan skulle vara framme ska vägen vara byggd
              på ett sådant sätt att man minimerar olyckan.
            </seg>
          </u>
          <u>
            <seg>
              Det behövs snabbare åtgärder. Det är bra att korsningen vid Jung
              kommer att åtgärdas, men det ligger alltför långt fram i tiden.
              Detsamma gäller Förbifart Hova där det behövs en fyrfältsväg.
              Det behövs snabbare åtgärder än de som nu finns i planen. De ligger
              alltför långt fram i tiden.
            </seg>
          </u>
          <note type="speaker">
            Anf. 64 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Monica Green kom plötsligt in på en helt annan fråga.
              Låt mig därför bemöta den. Det gäller höjda banavgifter eller
              inte.
            </seg>
          </u>
          <u>
            <seg>
              Jag kan konstatera att godstransporterna på järnväg ökat rejält
              de senaste åren, och de har ökat om möjligt ännu mer rejält vad
              gäller kombitransporterna. Banavgifterna avser endast en liten
              procent av den totala kostnaden. Vi har de lägsta avgifterna i
              hela Europa. Dessutom är avsikten att banavgifterna ska gå tillbaka
              och användas för ökat underhåll på järnväg.
            </seg>
          </u>
          <u>
            <seg>
              När jag lyssnar på Monica Green hör jag, underförstått, att hon
              anser att vi behöver mer och snabbare. Samtidigt vet Monica Green
              mycket väl att den planering som gäller för infrastruktur både
              är långsiktig och har långa ledtider. Det gäller såväl den ekonomiska
              som den fysiska planeringen.
            </seg>
          </u>
          <u>
            <seg>
              Det handlar snarare om hur vi kan hitta balansen mellan den genomarbetade
              planen, som jobbats fram utifrån regionens önskemål, och prioriteringarna
              för långsiktigheten och samtidigt klara av att möta kravet på
              flexibilitet när vi får ändringar i vår omvärld eller i vår lokala
              värld. De objekten finns med, som jag tidigare nämnt.
            </seg>
          </u>
          <u>
            <seg>
              Det uppdrag som Trafikverket fått, och som egentligen började
              med att de skulle titta på hur vi kan öka kapaciteten på järnväg,
              har också lyfts in. De ska på samma sätt titta på vägarna, hur
              man kan öka kapaciteten och komma åt flaskhalsar. I det ligger
              även hur vi jobbar med trafiksäkerhet.
            </seg>
          </u>
          <u>
            <seg>
              Nollvisionen, som jag nämnde och som Monica Green hakade på,
              har varit ett strategiskt arbete med många inblandade parter.
              Det gör att vi de facto är världsledande i att ha fått ned antalet
              döda, men vi är fortfarande inte nere på noll. Det finns mer att
              göra. Vårt arbete kommer därför att fortsätta.
            </seg>
          </u>
          <u>
            <seg>
              Jag skulle vilja kommentera debatten för ett par månader sedan,
              då vi egentligen talade om samma sak, och Monica Greens önskan
              att vi inte kan stå här varje halvår och upprepa detta. Nej, men
              utgångspunkten är hur vi faktiskt fattar besluten, med budgeten
              som kommer varje höst och den planering som trots allt finns.
            </seg>
          </u>
          <u>
            <seg>
              Nu har vi arbetsgruppen som i stort sett ska ha landat på hur
              de vill göra sina prioriteringar under nästkommande arbete. Om
              jag inte missminner mig, som jag sade tidigare, kommer de att
              träffas i slutet av december. Låt oss därför höra vad regionen
              denna gång gemensamt kommit fram till beträffande ordningen för
              hur de vill ta itu med detta.
            </seg>
          </u>
          <u>
            <seg>
              Det är så arbetsgången tråkigt nog måste vara, men vi har inte
              glömt bort E20 eller någon annan väg som börjar på E i detta land.
            </seg>
          </u>
          <note type="speaker">
            Anf. 65 MONICA GREEN (S):
          </note>
          <u>
            <seg>
              Fru talman! E20 är Sveriges farligaste väg, och olyckorna bara
              ökar, liksom godstransporterna. Det är en allvarlig utveckling
              för E20. Jag skulle vilja att ministern tog de signalerna på mycket
              stort allvar.
            </seg>
          </u>
          <u>
            <seg>
              Ministern sade inledningsvis att vi aldrig har satsat så mycket
              som nu när det gäller infrastruktur. Jag kan konstatera att vid
              varje tillfälle som en regering, oavsett färg, har lagt fram en
              infrastrukturproposition har det varit den största någonsin. Det
              är ju så med pengarnas värde att det tio år senare har ökat. Vid
              varje tillfälle som en infrastrukturproposition läggs fram är
              den gigantiskt mycket större än gången innan, och det oavsett
              färg på regering.
            </seg>
          </u>
          <u>
            <seg>
              Vi socialdemokrater startade nollvisionsarbetet. Jag är glad
              att den borgerliga regeringen har tagit vid och fortsatt det arbetet.
              Sverige har varit ledande. Därför är det olyckligt att olyckorna
              åter ökar, och E20 är den farligaste vägen.
            </seg>
          </u>
          <u>
            <seg>
              Jag kommer att interpellera igen om det inte händer något, men
              jag kan naturligtvis också lyssna på den arbetsgrupp som Catharina
              Elmsäter-Svärd hänvisar till. Som det ser ut i dag är jag inte
              nöjd. Jag vill ha snabbare åtgärder. Jag hoppas att Västra Götalandsregionen
              tillsammans med berörda parter kommer att flytta fram positionerna
              och, tillsammans med oss i riksdagen, öka trycket så att det blir
              en snabbare hantering av E20.
            </seg>
          </u>
          <note type="speaker">
            Anf. 66 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Även om varje ny regering lagt lite mer än den tidigare
              kan vi konstatera att denna alliansregering uppenbarligen lagt
              mest.
            </seg>
          </u>
          <u>
            <seg>
              Sedan är frågan var man lägger pengarna och hur man prioriterar.
              Vi har prioriterat vägarna genom att framför allt öka trafiksäkerheten.
              Då får man också framkomligheten. Det handlar om hela landet.
              Vi gör stora investeringar i drift och underhåll på väg men också
              i nya investeringar. Jag är medveten om att Monica Green tycker
              att det inte går tillräckligt snabbt och inte kommer tillräckligt
              mycket, att det skulle ha gjorts betydligt mycket mer långt tidigare,
              men vi får konstatera att sådan är situationen.
            </seg>
          </u>
          <u>
            <seg>
              Däremot har vi en fortsatt ambition och det tror jag att även
              Monica Green och kolleger i närområdet har att minska antalet
              trafikfarliga vägar, oavsett var i landet de finns.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellation 2011/12:132 om transporterna till
            och från Holmön i Umeå kommun
          </note>
          <note type="speaker">
            Anf. 67 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ibrahim Baylan har frågat mig vilka initiativ jag
              avser att ta för att finna en för alla inblandade parter tillfredsställande
              lösning på transporterna till och från Holmön.
            </seg>
          </u>
          <u>
            <seg>
              Frågan om en permanent lösning för trafiken mellan Holmön och
              fastlandet har diskuterats sedan början av 50-talet. Holmöborna,
              genom Holmöns infrastrukturgrupp, har önskat en isbrytande färja
              som klarar att bryta en halv meter is. Enligt Trafikverket skulle
              ett nytt fartyg med önskad isbrytningskapacitet kosta minst 100
              miljoner kronor. Då måste dessutom farleden muddras och färjelägena
              byggas om. Inte ens denna fartygslösning skulle säkra trafiken
              under alla isförhållanden utan behöva kompletteras med något annat
              fordon, till exempel svävare eller hydrokopter.
            </seg>
          </u>
          <u>
            <seg>
              Den förhandlingslösning som socialdemokraten Thage G Peterson
              redovisade 2007 har hittills inte gått att genomföra. Lösningen
              byggde på att den befintliga färjan M/S Helena Elisabeth skulle
              byggas om till fraktfärja och kompletteras med en stor svävare.
              Eftersom svävaren bullrade för mycket gav inte länsstyrelsen tillstånd
              till trafiken. I stället körs i dag M/S Helena Elisabeth som passagerarfärja
              kompletterad med en liten svävare när hon inte klarar isen.
            </seg>
          </u>
          <u>
            <seg>
              Staten, genom Trafikverket, har således gjort sitt bästa för
              att leva upp till förhandlingsuppgörelsen.
            </seg>
          </u>
          <note type="speaker">
            Anf. 68 IBRAHIM BAYLAN (S):
          </note>
          <u>
            <seg>
              Fru talman! Tack, statsrådet, för svaret!
            </seg>
          </u>
          <u>
            <seg>
              Det här är, precis som har uttryckts tidigare, ingen ny fråga.
              Däremot är det otillfredsställande att den inte har lösts på ett
              nöjaktigt sätt. Jag ställde en motsvarande skriftlig fråga till
              regeringen för snart tre år sedan. Det hade redan då varit oroligt
              länge. Jag kan bara konstatera att tre år senare är vi i samma
              läge. Det kan man inte vara nöjd med, statsrådet. Även om statsrådets
              svar andas en viss nöjdhet är hon ensam om det. De fastboende
              på Holmön, kommunen med flera framför att det här inte är en bra
              lösning.
            </seg>
          </u>
          <u>
            <seg>
              Det förslag som Thage G Peterson på regeringens uppdrag lade
              fram har inte gått att förverkliga. När man följer vad som har
              hänt transporterna till och från Holmön framstår en lätt parodisk
              situation. Ta bara de senaste turerna som statsrådet redogjorde
              för i sitt svar. Huvudmannen Trafikverket har trots tappra försök
              hamnat i rent dråpliga situationer. Först ska en gammal färja
              sköta en del av godstransporterna och en del av persontransporterna.
              Sedan ska det finnas en stor svävare. Allt detta kostar naturligtvis
              mycket pengar. En statlig myndighet kommer fram till en lösning
              där man satsar många miljoner, varpå en annan statlig myndighet,
              nämligen Länsstyrelsen i Västerbotten, underkänner den lösningen
              eftersom den inte håller sig till gällande miljökrav. Den ena
              handen vet inte vad den andra gör. Däremellan sitter Holmöborna
              och vi skattebetalare som satsar massor av miljoner på saker som
              inte gör livet lättare för medborgarna i vårt land.
            </seg>
          </u>
          <u>
            <seg>
              När ska det bli slut på detta? Av svaret att döma har statsrådet
              ingen lösning att erbjuda. Den färja som statsrådet hänvisar till
              har sedan mitten av november när den kom ut från varvet efter
              en reparation gått sönder fyra gånger nu senast i går, fick jag
              veta via ett mejl inför interpellationsdebatten.
            </seg>
          </u>
          <u>
            <seg>
              Är det statsrådets slutgiltiga svar till Holmöborna, att det
              här inte fungerar? Inte ens den lösning som Thage G Peterson utredde
              och som Trafikverket har jobbat med är i dag verklighet. Faktum
              är att man fortfarande får lappa och laga till stora kostnader.
              Är detta det enda besked som statsrådet har att lämna?
            </seg>
          </u>
          <u>
            <seg>
              Det här fungerar uppenbarligen inte. Vad ska Holmöborna ta sig
              till? Är det regeringens mening att människor inte ska bo där?
              Vart ska de i så fall ta vägen?
            </seg>
          </u>
          <note type="speaker">
            Anf. 69 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Ibrahim Baylan framför egentligen i sin fråga i interpellationen
              till mig en önskan om att finna en för alla inblandade parter
              tillfredsställande lösning. Det skulle vara intressant att få
              veta, fru talman, om Ibrahim Baylan har ett eget förslag till
              lösning. Vari kommer avväganden och rimligheten? Frågan har varit
              aktuell i olika avseenden sedan 50-talet. Någonstans är det svårt
              att hitta en för alla inblandade parter tillfredsställande lösning.
            </seg>
          </u>
          <u>
            <seg>
              Redan när diskussionerna kom i gång att hitta en lösning, just
              med tanke på att Holmön ligger i Kvarkenområdet där isförhållandena
              är svåra och tuffa, har jag konstaterat i efterhand att resultatet
              av det uppdrag som Thage G Peterson fick avvek rejält från det
              tänkta utfallet. Situationen må vara parodisk eller inte, när
              det kommer ett förslag om en svävare säger länsstyrelsen nej,
              men det blir lite grann som moment 22.
            </seg>
          </u>
          <u>
            <seg>
              Frustrationerna finns naturligtvis på Holmön. Det gäller inte
              bara färjetrafiken, utan det handlar även om den diskussion som
              har funnits under ett antal år med riktigt svåra isförhållanden
              och vem som ska staka ut granruskorna för isvägen och vem som
              ska betala den. Vi har i alla fall löst frågan om utstakningen
              av led. Frågan läggs på Trafikverket. I bästa fall är det en hyfsat
              tillfredsställande lösning, om möjligt för alla inblandade parter
              men ändå kanske inte riktigt.
            </seg>
          </u>
          <u>
            <seg>
              När ska det bli ett slut på detta? Vad är rimligt? Jag vet att
              Ulrica Messing på sin tid, i den roll hon hade som jag nu har,
              redan 2005 liknande Holmötrafiken vid att inte vara som Trafikverkets
              vanliga färjor, där bilar fraktas från en vägände till den andra,
              utan snarare en form av kollektivtrafik fast på vatten. Det kan
              vara en möjlig idé med tanke på den nya kollektivtrafiklag som
              ska börja gälla nästa år. Vi arbetar nu in i förslaget att det
              ska vara möjligt att ha kollektivtrafik även på vatten. Någon
              gång till våren ska vi ha kompletterat lagstiftningen. Det kan
              vara en möjlighet.
            </seg>
          </u>
          <u>
            <seg>
              Annars kan man undra, Ibrahim Baylan, om det kan vara rimligt
              att köpa in nya båtar som ska kompletteras med svävare. Blir alla
              inblandade parter nöjda? Hittills har ingen kommit fram till det
              beslutet eftersom det inte har känts rimligt.
            </seg>
          </u>
          <u>
            <seg>
              Nej, det är ingen lätt fråga, och jag har inget rakt svar på
              hur och på vilket sätt vi ska få slut på denna 50- snart 60-åriga
              diskussion.
            </seg>
          </u>
          <note type="speaker">
            Anf. 70 IBRAHIM BAYLAN (S):
          </note>
          <u>
            <seg>
              Fru talman! Statsrådet talar om en tillfredsställande lösning.
              Sanningen är att den senaste lösningen har varit en flopp i meningen
              att den har kostat en massa pengar, man har lappat och lagat.
              Det har varit kostnader för svävare som inte får användas. Extrabåtar
              måste tas in på sommaren.
            </seg>
          </u>
          <u>
            <seg>
              Under ett antal år har man satsat åtminstone 1314 miljoner till
              ingen större nytta. Det kan inte annat än benämnas en flopp. Den
              floppen har staten ansvar för eftersom Trafikverket, i förlängningen
              regeringen, har ansvar för den trafiken i dag.
            </seg>
          </u>
          <u>
            <seg>
              Vad är då lösningen? Det har framförts inte minst från Holmöborna
              ett antal gånger att man skulle vilja ha en något modernare färja
              och som också klarar av isförhållanden.
            </seg>
          </u>
          <u>
            <seg>
              Det låter naturligtvis mycket när statsrådet säger att en sådan
              lösning med en sprillans ny färja skulle kosta 100 miljoner. 100
              miljoner är naturligtvis mycket pengar. Men man kan titta på vad
              100 miljoner brukar räcka till i infrastruktursammanhang. Som
              exempel kan man ta en ny investering som har debatterats, diskuterats
              och beslutats av regering och riksdag, nämligen Förbifart Stockholm,
              och då räcker 100 miljoner till drygt 100 meter modern motorväg.
              I sammanhanget är det därför inte mycket pengar som vi talar om.
              Men när det handlar om just en färja låter det som mycket pengar.
            </seg>
          </u>
          <u>
            <seg>
              Jag menar att man måste sätta sig ned med Holmöborna för att
              försöka hitta en lösning. Det kan inte vara den ena eller andra
              ändan. Så extremt behöver det inte vara. Det kan också finnas
              lösningar där det faktiskt kostar mindre pengar men där det ändå
              blir en någorlunda permanent lösning. De senaste årens floppar
              som har kostat en massa pengar men som egentligen inte har gjort
              någon nöjd kan väl inte heller statsrådet vara nöjd med.
            </seg>
          </u>
          <u>
            <seg>
              Detta handlar naturligtvis inte bara om de bofasta på Holmön.
              Två tredjedelar av Holmöns yta är ett statligt naturreservat som
              är mycket populärt. På sommaren pågår många aktiviteter. Inte
              minst visfestivalen på Holmön är nationellt känd och mycket uppskattad.
              Men den riskerar att slås omkull eftersom man inte klarar av transporterna
              till och från Holmön.
            </seg>
          </u>
          <u>
            <seg>
              Då frågar jag dig som ansvarigt statsråd: Vad är ditt besked?
              Vad kan ni mer göra för att se till att få en lösning? Eller är
              svaret från regeringen att människor ska flytta därifrån och bosätta
              sig någon annanstans, och i så fall var? Var någonstans i Sverige
              är det enligt den nuvarande regeringen möjligt att bo? Tar staten
              inte längre ett ansvar för transporter och infrastruktur överallt
              i vårt land utan bara i ett antal stora städer och kanske i några
              regionala nav? Eller ska det fortfarande vara möjligt för människor
              i Sverige att bosätta sig precis var de själva vill?
            </seg>
          </u>
          <u>
            <seg>
              Jag har full respekt för att detta inte är en enkel fråga. Hade
              det varit en enkel fråga hade den varit löst. Men det svar som
              statsrådet lämnar är på intet sätt tillfredsställande därför att
              den så kallade permanenta lösning som Trafikverket har haft ansvar
              för har varit en flopp. Den har kostat pengar, och den har definitivt
              inte löst transportbehoven.
            </seg>
          </u>
          <u>
            <seg>
              Min fråga till statsrådet blir: Vilka åtgärder avser du att vidta
              för att förbättra situationen, eller är ditt råd till de människor
              som bor på Holmön att de ska sluta bo där?
            </seg>
          </u>
          <note type="speaker">
            Anf. 71 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag konstaterar att Ibrahim Baylan inte använder
              någon del av sitt replikskifte till att åtminstone komma med något
              förslag till vad han anser är rimligt för alla inblandade parter
              för att få en tillfredsställande lösning.
            </seg>
          </u>
          <u>
            <seg>
              Jämförelsen med Förbifart Stockholm kanske är relevant, men samtidigt
              lite långsökt. Där har vi en samhällsekonomisk nytta för drygt
              två miljoner människor i en region som till och med kan bli större.
              På Holmön finns det 60 hushåll. Men detta är nog så viktigt för
              dem som bor på Holmön.
            </seg>
          </u>
          <u>
            <seg>
              De pengar som hittills har satsats må vara en flopp. Men jag
              tror inte att det upplevs som att de har varit i onödan eftersom
              det har handlat både om att investera i en liten svävare uppenbarligen
              fick inte en stor svävare användas och om att hyra in andra båtar
              eftersom den tänkta lösningen med den stora svävaren inte var
              möjlig att genomföra.
            </seg>
          </u>
          <u>
            <seg>
              Jag skulle ändå vilja svara Ibrahim Baylan att Trafikverket hittills
              har försökt leva upp till förhandlingsuppgörelsen. Men Holmöborna
              har velat riva upp uppgörelsen. Men det är ingen av avtalsparterna
              som har tagit något initiativ till någon vidare diskussion, inte
              ens att riva upp uppgörelsen.
            </seg>
          </u>
          <u>
            <seg>
              Frågan är naturligtvis inte lätt, men det har den uppenbarligen
              inte heller varit för någon socialdemokratisk regering under de
              senaste 50 åren. Som jag sade tidigare hamnade såväl Björn Rosengren
              som Ulrica Messing i samma konstaterande när det gäller färjetrafiken.
              Frågan är vad man gör i stället. Vi har åtminstone haft ambitionen
              att försöka hitta en lösning. Men uppenbarligen har inte alla
              inblandade parter tyckt att man har hittat en tillfredsställande
              lösning.
            </seg>
          </u>
          <note type="speaker">
            Anf. 72 IBRAHIM BAYLAN (S):
          </note>
          <u>
            <seg>
              Fru talman! Om statsrådet är trött på att ta ansvar som infrastrukturminister
              och vill lämna över ansvaret till mig är denna regering hjärtligt
              välkommen att avgå om man inte vill ta ansvar för landet och landets
              infrastruktur och transporter. Det är trots allt så, statsrådet,
              att det är du som fortfarande är infrastrukturminister. Det är
              därför jag ställer frågan till dig: På vilket sätt gör ni ert
              yttersta för att se till att transporterna fungerar runt om i
              vårt land?
            </seg>
          </u>
          <u>
            <seg>
              Man kan misstänka att anledningen till att svaret är så magert
              i grund och botten är att ni har gjort av med så oerhört mycket
              pengar på skattesänkningar att ni inte har kraft eller resurser
              att kunna ta ansvar för landets infrastruktur.
            </seg>
          </u>
          <u>
            <seg>
              Statsrådet säger att det är klart att det är stor skillnad mellan
              60 bofasta på Holmön och runt två miljoner människor i Stockholmsområdet.
              Ja, det är klart att det är. Men vi talar trots allt om samma
              sak, nämligen människors möjligheter att leva, arbeta och vara
              fullvärdiga medborgare i vårt samhälle. Då är det väl inte rimligt,
              statsrådet, att man bara ska kunna vara det om man bor tillsammans
              med miljoner andra? Är det detta som är regeringens besked till
              Sveriges medborgare, att de bara kan förvänta sig valuta för sina
              skattemedel om de bor i huvudstaden eller i några av våra största
              städer och att de i övrigt får sköta sig själva? I så fall är
              det sensationellt.
            </seg>
          </u>
          <u>
            <seg>
              Jag menar att människor på Holmön i Umeå kommun har lika stor
              rätt, och för den delen lika stor plikt, som människor som bor
              i huvudstadsregionen. Sedan inser jag naturligtvis att de samhällsekonomiska
              kalkylerna ser väldigt olika ut.
            </seg>
          </u>
          <u>
            <seg>
              Därför måste jag få återgå till den som ändå har ansvaret. Är
              ditt slutgiltiga besked till de människor som framför allt berörs
              av detta att regeringen inte kommer att vidta några som helst
              åtgärder för att räta upp den floppaktiga situation som transporterna
              till och från Holmön i dag innebär?
            </seg>
          </u>
          <note type="speaker">
            Anf. 73 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag kan bara konstatera, vilket jag har sagt tidigare
              det handlar inte om trötthet eller liknande att ingenting har
              gjorts för att försöka lösa denna fråga under de i stort sett
              40 år som Socialdemokraterna hade den möjligheten. Man lyckades
              inte heller lösa konflikten när Björn Rosengren eller Ulrica Messing
              var i min situation.
            </seg>
          </u>
          <u>
            <seg>
              Vad jag däremot har gjort under det senaste året när det gäller
              specifikt Holmön är att faktiskt reda ut den fråga som har legat
              i drygt tio års tid, nämligen frågan om att staka förbindelsen
              över isen till Holmön. Det är en liten del, men nog så viktig
              under den del av året när problemen finns.
            </seg>
          </u>
          <u>
            <seg>
              I övrigt har Trafikverket, som är min myndighet, försökt hålla
              sig till den överenskommelse som de facto har funnits. Den har
              Holmöborna inte gillat, och vi har inte hittat en tillfredsställande
              lösning för alla inblandade parter.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Svar på interpellation 2011/12:147 om Trafikverkets möjligheter
            att disponera anslag
          </note>
          <note type="speaker">
            Anf. 74 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Anders Ygeman har frågat mig om jag avser att vidta
              åtgärder så att de pengar som anslås till drift och underhåll
              i järnvägsnätet i fortsättningen också fullt ut används för detta
              ändamål.
            </seg>
          </u>
          <u>
            <seg>
              Till att börja med vill jag klargöra att de extra 800 miljoner
              som satsats på drift och underhåll är dedikerade till specifika
              åtgärder, och dessa kommer att genomföras enligt Trafikverkets
              plan. Fördyringar inom drift och underhåll påverkar dock det totala
              anslaget.
            </seg>
          </u>
          <u>
            <seg>
              Entreprenören Balfour Beatty Rail har sedan den 1 september 2010
              skött drift och underhåll av järnvägen i Västra Götaland. Avtalet
              som tecknades av Banverket är på fem år, och det totala värdet
              är ca 1 miljard kronor, alltså knappt 200 miljoner kronor per
              år. Trafikverket och entreprenören har haft meningsskiljaktigheter
              i tolkningen av delar av avtalet. I somras träffade Trafikverket
              och entreprenören en överenskommelse om att drift- och underhållsavtalet
              för järnvägen i Västra Götaland ska upphöra redan den 31 maj 2012
              och att Trafikverket betalar 125 miljoner kronor för att säkra
              järnvägstrafiken fram till att avtalet upphör .
            </seg>
          </u>
          <note>
            För upphörandet och tiden fram till den 31 maj 2012 har ersättning
            reglerats för en del av de kostnader som jag förkortar BBR drabbats
            av med anledning av entreprenadkontraktets förtida upphörande.
            Med kostnader avses till exempel lokal-, personal- och fordonskostnader
            samt övriga kostnader för avetablering som kvarstår för entreprenören
            trots att ytterligare kontraktsarbeten inte ska utföras. Någon
            ersättning för utebliven vinst har inte utgått.
          </note>
          <u>
            <seg>
              Det är naturligtvis en olycklig situation som har inträffat,
              och det rör sig om mycket pengar. Trafikverket har agerat utefter
              de förutsättningar som uppkommit och gjort detta för att säkra
              drift och underhåll på järnvägen i Västra Götaland.
            </seg>
          </u>
          <u>
            <seg>
              Trafikverket har inlett ett omfattande arbete inom drift- och
              underhållsområdet, bland annat med Riksrevisionens rapporter (2009:16
              och 2010:16) och slutbetänkandet Förbättrad vinterberedskap inom
              järnvägen (SOU 2010:69) som grund. Regeringen ser ett behov av
              att utveckla detta till att även handla om hur verksamheten styrs
              och hur styrningen kan utvecklas i alla led.
            </seg>
          </u>
          <u>
            <seg>
              Det pågår nu ett projekt på Regeringskansliet om strategisk styrning
              av drift och underhåll för väg och järnväg, vars syfte är att
              skapa förutsättningar för regeringen och Trafikverket att bedriva
              en effektivare resursstyrning av drift och underhåll för väg och
              järnväg samt att effektivisera och förtydliga regeringens målstyrning
              av Trafikverkets drift- och underhållsverksamhet.
            </seg>
          </u>
          <u>
            <seg>
              Regeringen beslutade även den 8 oktober 2009 att tillsätta Produktivitetskommittén.
              Kommittén ska utifrån de förslag till handlingsprogram som lämnats
              av Trafikverksutredningen i delbetänkandet De statliga beställarfunktionerna
              och anläggningsmarknaden (SOU 2009:24) följa upp och analysera
              beställarnas faktiska agerande när det gäller utvecklingen av
              produktiviteten och innovationsgraden på anläggningsmarknaden.
            </seg>
          </u>
          <u>
            <seg>
              Jag kommer noggrant att följa att Trafikverket använder de tilldelade
              anslagen till rätt ändamål.
            </seg>
          </u>
          <note type="speaker">
            Anf. 75 ANDERS YGEMAN (S):
          </note>
          <u>
            <seg>
              Fru talman! Jag vill börja med att tacka statsrådet för svaret.
            </seg>
          </u>
          <u>
            <seg>
              Sverige kallas ibland för landet lagom eller kanske till och
              med, lite pejorativt, för mellanmjölkens land. Men på ett område
              skiljer Sverige sig dramatiskt från alla sina konkurrentländer.
            </seg>
          </u>
          <u>
            <seg>
              Inget annat land i världen har gått så långt som Sverige när
              det gäller att privatisera och fragmentarisera järnvägsunderhåll
              och järnvägsdrift. Tre andra har försökt: Nya Zeeland, Estland
              och Storbritannien. I Nya Zeeland gick det så långt, efter privatiseringen,
              att man lade ned alla järnvägssträckor utom en, och den järnvägssträckan
              tvingades man förstatliga, för det privata bolaget kunde inte
              få den att gå med vinst. I Estland var det samma sak. Man privatiserade
              under den värsta nyliberala yran efter den demokratiska revolutionen
              och tog sedan tillbaka det. I Storbritannien, fru talman, gjorde
              man samma sak. Järnvägen lades ut. Underhållet lades ut. Man fick
              en mängd problem med tågsystemet, och det blev ett antal tragiska
              olyckor.
            </seg>
          </u>
          <u>
            <seg>
              En av dem var den så kallade Hatfieldolyckan där många människor
              skadades och några omkom. Ett av de företag som i domstol erkände
              sig skyldiga för att ha misskött underhållet var Balfour Beatty.
              Eftersom de inte hade klarat sina åtaganden i det kontrakt de
              hade med Storbritannien fick de betala ett skadestånd på över
              800 miljoner svenska kronor, 7,5 miljoner pund.
            </seg>
          </u>
          <u>
            <seg>
              Samma företag anlitar vi här, i det som i övrigt är mellanmjölkens
              land, för det största underhållskontraktet i Sverige, det västsvenska.
              När de i Sverige inte kan fullgöra sina plikter gentemot de svenska
              skattebetalarna betalar Trafikverket ut 125 miljoner kronor i
              belöning, uppenbarligen med statsrådets och regeringens goda minne.
            </seg>
          </u>
          <u>
            <seg>
              När vi varje dag i tidningarna läser om Caremadirektörer som
              väger blöjor får vi också se att samma Caremadirektörer inte dras
              inför domstol för att ha vanskött pensionärer, utan de belönas
              i samma storleksordning, med 120 miljoner kronor.
            </seg>
          </u>
          <u>
            <seg>
              Vad är det som gör att vi tror att det bästa sättet att använda
              skattebetalarnas pengar är att belöna dem som gör fel?
            </seg>
          </u>
          <u>
            <seg>
              Förra året var det kaos med vinterunderhållet i Västra Götaland.
              Trafikverket vill dra tillbaka det avtal man har. Om man inte
              är nöjd med det resultat man får för den upphandling man har gjort
              är det väl rimligt att gå till domstol och kräva att det arbetet
              utförs eller att skadestånd betalas ut.
            </seg>
          </u>
          <u>
            <seg>
              I England fick Balfour Beatty betala över 800 miljoner kronor
              i skadestånd. I Sverige betalar Trafikverket med regeringens goda
              minne ut 125 miljoner kronor för att de inte ska utföra arbete.
              Det är nämligen det som det upplösta kontraktet handlar om. De
              skulle ha gjort ett arbete, men som belöning för att de inte har
              utfört arbetet får de 125 miljoner kronor.
            </seg>
          </u>
          <u>
            <seg>
              Jag har två frågor till statsrådet.
            </seg>
          </u>
          <u>
            <seg>
              Är detta väl använda skattepengar? Om de här pengarna inte tas
              från vinteranslaget, som det hävdas i medier, undrar jag: Var
              kommer pengarna att tas ifrån?
            </seg>
          </u>
          <note type="speaker">
            Anf. 76 STINA BERGSTRÖM (MP):
          </note>
          <u>
            <seg>
              Fru talman! Jag har lämnat in en fråga till Catharina Elmsäter-Svärd,
              liknande den i Anders Ygemans interpellation. Jag kommer att få
              ett svar i morgon, men jag kan redan nu förstå hur svaret kommer
              att lyda. Därför tar jag tillfället i akt att ställa några följdfrågor.
            </seg>
          </u>
          <u>
            <seg>
              Skandalen med Balfour Beatty Rail är bara ett exempel i raden.
              Tyvärr är den kaotiska järnvägsbranschen fylld med sådana här
              berättelser även i Sverige. Det är entreprenörer som lägger underbud
              för att få uppdragen och sedan begär extra betalt för det som
              måste göras.
            </seg>
          </u>
          <u>
            <seg>
              I somras gällde det danska DSB First som köptes ut av Skånetrafiken
              för att man inte klarade av att köra Öresundstrafiken till det
              pris man lovat. Skånetrafiken tvingades att betala DSB stora belopp
              och göra ett nytt avtal med Veolia som nu kör på löpande räkning
              med ökande kostnader för skattebetalarna till följd.
            </seg>
          </u>
          <u>
            <seg>
              Banunderhållet är sedan ett antal år tillbaka konkurrensutsatt.
              Det kan låta sunt med konkurrens. Det är det också i flera verksamheter.
              När vi ska bygga nya spår är det bra att upphandla i konkurrens.
              Det säger sig självt att Trafikverket kan göra ett bra förfrågningsunderlag
              med specificerade krav på hur spåren ska byggas var, när och hur.
              Men med underhåll förhåller det sig på ett annat sätt. Det visar
              exemplet med BB Rail.
            </seg>
          </u>
          <u>
            <seg>
              Vi hade en representant från företaget hos oss på ett frukostseminarium
              som riksdagens järnvägsgrupp arrangerade förra veckan. Självklart
              kom affären upp. BB Rail förklarade det hela med att säga: Vi
              skrev avtal som grundar sig på en normalvinter.
            </seg>
          </u>
          <u>
            <seg>
              Vad en normalvinter är kan vi självklart ha många uppfattningar
              om. Det kan vi också ha om vad som behöver göras med spåren. Förr
              var det de som arbetade ute i verksamheten som följde upp och
              visste vad som behövde göras. I dag har vi företag som konkurrerar
              om de här uppdragen genom att pressa priserna, bland annat genom
              att anställa outbildad arbetskraft. Det är självklart, eftersom
              det är lägsta pris som gäller och inte kvalitet. Sedan gäller
              det för de här företagen att försöka få extra betalt för allt
              arbete som man menar inte faller under normalt vinterunderhåll.
            </seg>
          </u>
          <u>
            <seg>
              Vad det här får för konsekvenser ser vi nu. Det är allt färre
              personer på spåren. Det är fler som arbetar med upphandlingar
              och avtalstvister. Trafikverket gör 1 700 upphandlingar varje
              år. Det skulle vara intressant att veta hur mycket av de här pengarna
              som verkligen går till underhåll och hur mycket som går till löner
              till alla som arbetar med upphandlingar.
            </seg>
          </u>
          <u>
            <seg>
              Min fråga till statsrådet är: Tycker inte statsrådet att de här
              pengarna skulle göra bättre nytta ute på spåren? Vore det inte
              bättre om Trafikverket självt fick sköta underhållet med egna
              anställda?
            </seg>
          </u>
          <note type="speaker">
            Anf. 77 JAN-EVERT RÅDHSTRÖM (M):
          </note>
          <u>
            <seg>
              Fru talman! Statsrådet! Jag kunde inte annat än känna att jag
              ville ge mig in i diskussionen när jag hörde hur man blandar äpplen
              och päron. Det är värre än en fruktcocktail från Anders Ygeman.
            </seg>
          </u>
          <u>
            <seg>
              Jag måste drista mig till att vara lite elak och säga att det
              vore smakligt om Ygeman läste på historien lite bättre så att
              han visste vad han talade om. Här är några exempel: Anders Ygeman
              talar om Nya Zeeland, Estland och Storbritannien. Då tycker jag
              att han i samma andetag skulle ha talat om att de också privatiserade
              järnvägen, någonting som inte är aktuellt i Sverige. Det är alltså
              inte jämförbart.
            </seg>
          </u>
          <u>
            <seg>
              Jag tycker också att det hade varit smakligt om Anders Ygeman
              när han hänvisade till Hatfieldolyckan hade talat om vad som fanns
              i olycksstatistiken för järnvägen i England. Det var faktiskt
              så att dödsfrekvensen bland banarbetare i England var betydligt
              högre före konkurrensutsättningen.
            </seg>
          </u>
          <u>
            <seg>
              Det vore intressant om Anders Ygeman kunde finna någonting som
              påtalar att jag har fel i detta, men så var den statistik som
              fanns tidigare. Det blev alltså en förbättring. Varje dödsfall
              är dock bedrövligt, oavsett om det sker i offentlig eller privat
              regi.
            </seg>
          </u>
          <u>
            <seg>
              Det som skrämmer mig i den här diskussionen, och jag måste ställa
              frågan till statsrådet om hon delar min uppfattning, är när man
              hör politiker hävda att de vill återgå till ett monopol. De vill
              återgå till någonting som saknar kostnadskontroll. De vill återgå
              till att det bara löper på, men det är väl alldeles förträffligt
              att vi ser i ett avtal vad det kostar, vad som utförs och vad
              som inte utförs.
            </seg>
          </u>
          <u>
            <seg>
              Riksrevisionen har haft anmärkningar på hur statliga avtal har
              varit vid upphandlingar. Det är mycket bra, men vilken regering
              är det som har vidtagit åtgärder mot det? Det är alliansregeringen.
              Ingenting skedde under den socialdemokratiskt ledda regeringen
              som stöddes av Miljöpartiet. Men vi åtgärdade detta. Jag tycker
              inte att man ska gömma kostnader, utan det är bättre att man ser
              dem.
            </seg>
          </u>
          <u>
            <seg>
              Jag tycker också att det är en intressant diskussion, och även
              den ska statsrådet få utveckla lite grann, när Stina Bergström
              säger att det är bedrövligt att man skriver avtal på normalvinter.
              Jag tror att det är tur att man gör det. Jag kan inte skriva avtal;
              det ska jag villigt erkänna. Men hur skulle det se ut om vi varje
              år skrev avtal med kostnader som skulle vara säkerställda för
              en extremvinter? Det kanske inte blir någon extremvinter. Vi hörde
              på seminariet som Stina Bergström hänvisade till att vi har haft
              extremvintrar de två senaste vintrarna, och vi hade en extremvinter
              1965. Då var det samma problem fast i en monopolsituation.
            </seg>
          </u>
          <u>
            <seg>
              Jag tycker att man ska hyfsa debatten när det gäller vad man
              påstår i dessa hänseenden. Det skulle kunna vara en lite mer seriös
              diskussion om vad man får och inte får när det gäller avtal. Man
              kan inte bara sträva mot att återgå i en monopolsituation.
            </seg>
          </u>
          <note type="speaker">
            Anf. 78 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Stina Bergström nämnde att Trafikverket gör ungefär
              1 700 upphandlingar per år. Jag har en siffra på ungefär 1 500,
              men oavsett vilket är det väldigt många. Just BB Rail tillhör
              de företag som rent kvalitetsmässigt är ett av de bättre bland
              dem man använder sig av. De har många uppdrag.
            </seg>
          </u>
          <u>
            <seg>
              När man går in i den här diskussionen kan man vara principiell
              och övergripande. Går man däremot in på enstaka fall bör man nog
              känna till lite mer om historien om vad det var som gjorde att
              parterna företaget och Trafikverket faktiskt valde att avbryta
              sitt avtal utifrån vad man trodde sig ha blivit lovad från början
              när man gick in i det tidigare avtalet som fanns med Banverket.
            </seg>
          </u>
          <u>
            <seg>
              Där kan jag bara konstatera att kunskapen verkar brista.
            </seg>
          </u>
          <u>
            <seg>
              När det gäller den frågeställning som Anders Ygeman förvisso
              närmar sig, om än inlindat, vill jag vara väldigt tydlig med att
              säga att de pengar vi har och som vi avsätter främst och helst
              enbart ska gå till det de är tänkta för. Vi vill ha så mycket
              infrastruktur som möjligt för de pengar vi avsätter. Därför måste
              Trafikverket jobba mer med sina upphandlingar och regeringen och
              jag utifrån min roll jobba ytterligare i styrningsfunktionen för
              att följa upp att så också blir. Detta använder vi bland annat
              Produktivitetskommitténs arbete till.
            </seg>
          </u>
          <u>
            <seg>
              Fru talman! Den fråga jag upplever att Anders Ygeman egentligen
              är ute efter och därför använder sig av den här debatten är huruvida
              vi ska tycka att det är okej att ha privata aktörer inne på järnvägsmarknaden
              eller om det var fel att avreglera.
            </seg>
          </u>
          <u>
            <seg>
              Det som är lite spännande när vi pratar avreglering är att det
              egentligen är först när vi går från ett monopol utan vidare insyn,
              utan vidare transparens eller ens en gång möjlighet att kunna
              jämföra, utveckla, stöta och blöta mot varandra till avreglering
              som vi de facto får regler om roller, regler om vad som ska gälla
              och regler om vad som ska följas.
            </seg>
          </u>
          <u>
            <seg>
              När det gäller de ytterligare 800 miljoner som Trafikverket fick
              möjlighet att använda för 2011 finns det en väldigt tydlig och
              bra redovisning på Trafikverkets hemsida. Där kan man se hur dessa
              pengar går till ökade underhållsinsatser och inte minst till att
              bereda inför vintern med speciellt fokus runt storstäderna och
              de tunga godsstråk som framför allt är avgörande för svensk export.
            </seg>
          </u>
          <u>
            <seg>
              På frågan om man kan använda skattepengarna bättre vill jag svara
              att det naturligtvis inte är bra att pengar används till att lösa
              avtal. Men det som Trafikverket tog ansvar för var att garantera
              trafiken under tiden som avtalet upphör. Där har man också lagt
              på för att få den nivå på standarden som man har tänkt sig att
              man ska ha.
            </seg>
          </u>
          <u>
            <seg>
              När man inte gör rätt belönar vi inte, utan då utgår faktiskt
              vite, och det har även hänt detta företag.
            </seg>
          </u>
          <note type="speaker">
            Anf. 79 ANDERS YGEMAN (S):
          </note>
          <u>
            <seg>
              Fru talman! Inledningsvis vill jag säga att Jan-Evert Rådhström
              nog bör gå tillbaka till protokollet och läsa mitt inlägg en gång
              till. Då kommer han att kunna se vad jag faktiskt sade och därmed
              bemöta det vid ett framtida tillfälle.
            </seg>
          </u>
          <u>
            <seg>
              Jan-Evert Rådhström är nog den enda människa på detta jordklot
              som kan få den tragiska Hatfieldolyckan att framstå som en förbättring.
              Många människor skadades, och det var flera dödsfall. Jag har
              väldigt svårt att tro att någon annan än Jan-Evert Rådhström skulle
              säga att det var en förbättring av järnvägstrafiken i Storbritannien.
            </seg>
          </u>
          <u>
            <seg>
              Infrastrukturministern är inne lite grann på samma spår när hon
              säger att Balfour Beatty Rail rent kvalitetsmässigt tillhör en
              av de bättre utförarna. I så fall undrar man ju varför Trafikverket
              inte löste kontrakten med de sämre utförarna först. Man undrar
              också hur många miljoner dessa ska få i belöning, om nu Balfour
              Beatty Rail var det bättre företaget. När jag läser vad olika
              ansvariga på Trafikverket säger så säger de tvärtemot: att de
              löste avtalen med Balfour Beatty Rail för att de inte levde upp
              till förpliktelserna.
            </seg>
          </u>
          <u>
            <seg>
              Man kan faktiskt undra vad det finns för anledning att lösa ett
              avtal med ett företag som fullföljer sina förpliktelser, ett företag
              som rent kvalitetsmässigt är bättre än de andra. Det företaget
              ska vi väl hålla fast vid. Har man dessutom fått det avtalet till
              ett billigt pris à la bonheur! Desto bättre för skattebetalarna.
              Vad finns det för anledning att riva upp ett sådant avtal?
            </seg>
          </u>
          <u>
            <seg>
              Sanningen är att de som har fått uppleva tågtrafiken i Västsverige
              de senaste vintrarna knappast håller med om beskrivningen att
              detta har varit en av de kvalitetsmässigt bästa drifterna.
            </seg>
          </u>
          <u>
            <seg>
              Infrastrukturministern säger att man inte ska diskutera ett enskilt
              fall. Men detta är inte ett enskilt fall. Det gäller en femtedel
              av Sveriges järnväg. Det är det största avtalet. Vi skattebetalare
              tvingas nu betala 120 miljoner kronor för att underhåll inte ska
              bedrivas. Det hade kanske varit okej att betala pengar för underhåll
              som bedrivs, men detta är raka motsatsen.
            </seg>
          </u>
          <u>
            <seg>
              Jag återkommer till den fråga som jag hade i slutet av mitt anförande:
              Varifrån tas pengarna? Jag har inte sett att Trafikverket skulle
              ha tillförts mer pengar. Jag har inte sett att några av de effektivitetsvinster
              som Trafikverket har gjort och som ska sättas in i form av ytterligare
              underhållsinsatser skulle tas till det här. Den fråga som hänger
              och som många skattebetalare och många i Västra Götaland fortfarande
              inte har fått svar på är: Varifrån ska alla dessa miljoner tas?
            </seg>
          </u>
          <note type="speaker">
            Anf. 80 STINA BERGSTRÖM (MP):
          </note>
          <u>
            <seg>
              Fru talman! Det har pratats om England här. Det är ett spännande
              exempel. Anders nämnde det, och Jan-Evert pratade också om England
              och det här med historiebeskrivning. Jag var i England i somras
              och träffade bland andra parlamentariker, järnvägsarbetare och
              de som nu jobbar på det som heter Network Rail, som har hand om
              underhållet. Det var väldigt intressant att höra deras historier
              om historien på 90-talet. Vad var det som ledde fram till de här
              olyckorna? Vad var det som gjorde att järnvägen hamnade i detta
              bedrövliga tillstånd så att olyckorna inträffade? Vad var det
              som gjorde att man sedan tog det politiska beslutet att ta tillbaka
              banunderhållet back to house? Nu är det Network Rail som sköter
              underhållet med egna gubbar på spåren. Det har visat sig vara
              mycket effektivare och billigare.
            </seg>
          </u>
          <u>
            <seg>
              Tycker inte statsrådet att vi har något att lära av historien
              i England?
            </seg>
          </u>
          <note type="speaker">
            Anf. 81 JAN-EVERT RÅDHSTRÖM (M):
          </note>
          <u>
            <seg>
              Fru talman! Jag vet inte hur många debatter jag har varit med
              om där man diskuterar Englands järnvägsinfrastruktur. Det är alltid
              samma visa. Det som jag däremot saknar, även i dag men ni har
              ännu ett inlägg kvar är att ni skulle medge att det är skillnad
              mellan svensk konkurrensutsättning på järnvägen och det engelska
              systemet, där man privatiserar både trafik och bana. Det är ingenting
              som är aktuellt i Sverige. Ni blandar återigen en fruktcocktail.
              Ni försöker att förvanska en situation som inte ens är sann.
            </seg>
          </u>
          <u>
            <seg>
              Jag skulle vilja ställa en fråga till statsrådet i anslutning
              till detta. Jag blir bekymrad när vi har politiker som inte ser
              vad det skulle kunna innebära om man återgår till monopolverksamhet
              och inte kan få kontroll över kostnaderna. Jag kan inte komma
              på något bra exempel, så jag kanske kan ställa samma fråga till
              Stina Bergström och Ygeman: Kan ni se några bra exempel där det
              inte är bra att vi har en öppen redovisning, tar reda på kostnader
              och jämför olika avtal?
            </seg>
          </u>
          <u>
            <seg>
              Sedan är jag den förste att säga att det gäller att man skriver
              bra avtal; där finns det kritik att framföra. Men att återgå till
              en monopolsituation är någonting som för mig verkligen skrämmer,
              och det tror jag gäller alla dem som bedriver drift och underhåll
              på järnvägen och i andra verksamheter.
            </seg>
          </u>
          <note>
            (TREDJE VICE TALMANNEN: Stina Bergström har inte något ytterligare
            inlägg.)
          </note>
          <note type="speaker">
            Anf. 82 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! Jag tror att Anders Ygeman ännu en gång ska titta
              på vad det var som gjorde att parterna, både BB Rail och Trafikverket,
              kom överens om att i förtid bryta sitt avtal. Jag kan hjälpa Anders
              Ygeman: Det var för att man inte kunde komma överens om hur avtalet
              skulle tolkas. I ett sådant läge kan man välja att fortsätta vidare
              och riskera trafiken, vilket ingen av parterna egentligen tyckte
              var bra. I stället valde man att i förtid bryta avtalet.
            </seg>
          </u>
          <u>
            <seg>
              Stina Bergström undrar om man inte ska lära av historien. Det
              ska man alltid göra. Man ska också ta med sig erfarenheterna från
              historien. Det är ett sätt att gå framåt. Jag tror inte att den
              bästa lösningen är att gå tillbaka till det som vi en gång i tiden
              hade. Det fanns ett skäl till att mina företrädare, dock av en
              annan politisk majoritet med socialdemokrater i spetsen, vred
              och rev sitt hår för att råda bot på den ständiga underskottssituation
              som det samlade SJ hade i slutet av 80-talet och under stora delar
              av 90-talet. Man försökte hitta lösningar för att få en bättre
              snurr på verksamheten. Man tillförde rätt många hundratals miljoner
              för att försöka få verksamheten på fötter.
            </seg>
          </u>
          <u>
            <seg>
              När det gäller det som är viktigt och är en stor utmaning, oavsett
              vilken entreprenör som finns, skulle jag vilja skicka med någonting
              annat. När det gäller till exempel Västra Götaland ställer kopparstölderna
              till problem för alla entreprenörer. De sinkar och försenar arbeten.
              Men de gör också att en viktig tillgång i form av personal som
              signaltekniker blir en flaskhals, oavsett vem som utför jobbet.
              Det är också viktigt hur och på vilket sätt man kan ha tillgång
              till entreprenadmaskiner. Detta är bland annat en del av tolkningen
              av det avtal som berör det aktuella fallet, där man inte var överens.
              Det är klart att det pågår.
            </seg>
          </u>
          <u>
            <seg>
              Vårt fokus ligger nu snarare på att se till att jobba mer och
              mer effektivt med upphandlingar och bra avtal, så att vi använder
              pengarna till det som de är avsedda för. Dessutom måste hela anläggningsbranschen
              utvecklas mer och vara mer innovativ. Jag tror till och med att
              vi kommer att få se mer av vinnavinna-situationer i avtalen, där
              man med bibehållen kvalitet klarar budgeten, kanske rentav med
              en lägre kostnad, är snabbare och kan fördela förtjänsten. Det
              har vi alla nytta av. Detta är också någonting som Produktivitetskommittén
              tittar vidare på.
            </seg>
          </u>
          <u>
            <seg>
              Anders Ygeman frågar varifrån pengarna tas. De tas naturligtvis,
              enligt en bedömning, från det samlade anslag som Trafikverket
              har. Man kan säga att det i så fall är de 800 miljonerna. Men
              de 800 miljoner som särskilt anslogs är specade, så att de används
              till rätt saker.
            </seg>
          </u>
          <note type="speaker">
            Anf. 83 ANDERS YGEMAN (S):
          </note>
          <u>
            <seg>
              Fru talman! Ibland kanske det hade varit bättre att bara vara
              tyst. Jan-Evert Rådhström! Du vill att jag ska erkänna att det
              är skillnad mellan Storbritannien och Sverige. Det gör jag med
              glädje. Det var en av mina poänger i mitt anförande. I Storbritannien
              fick Balfour Beatty böta 800 miljoner kronor när de inte levde
              upp till avtalet. I Sverige får Balfour Beatty 125 miljoner kronor
              i belöning när de inte lever upp till avtalet. Nog är det skillnad
              mellan Storbritannien och Sverige. Frågan är vilket som är att
              föredra.
            </seg>
          </u>
          <u>
            <seg>
              Jan-Evert går vidare och säger att vi måste ha privatisering
              och konkurrensutsättning annars får vi inte öppen redovisning
              och kontroll över kostnaderna. Detta, fru talman, är komik i kubik.
              Kontroll över kostnaderna? Man har just betalat ut 125 miljoner
              kronor av skattebetalarnas pengar för att inte få underhåll. Kontroll
              över kostnaderna? Caremadirektörerna får 120 miljoner kronor i
              ersättning för att ha misslyckats med äldreomsorgen. Öppen redovisning?
              Böckerna är stängda. Moderaterna har gång på gång här i kammaren
              röstat emot meddelarfrihet för dem som jobbar i entreprenadupphandlingar.
              Gång på gång har de röstat emot offentlighetsprincipen i offentliga
              upphandlingar. Så kommer Jan-Evert Rådhström och säger: Gör vi
              inte det här får vi ingen öppen redovisning!
            </seg>
          </u>
          <u>
            <seg>
              Det förhåller sig precis tvärtom. Det är genom den här typen
              av upphandlingar som skattebetalarna förvägras öppen redovisning
              och insyn: Carema, Balfour Beatty listan kan göras lång.
            </seg>
          </u>
          <u>
            <seg>
              Så här i slutet av debatten vill jag ändå tacka statsrådet för
              svaret, speciellt det sista, där det blev tydligt att pengarna
              för Balfour Beatty-skandalen i Västsverige kommer att tas från
              vinterunderhållet.
            </seg>
          </u>
          <note type="speaker">
            Anf. 84 Statsrådet CATHARINA ELMSÄTER-SVÄRD (M):
          </note>
          <u>
            <seg>
              Fru talman! När man inte lever upp till avtal får man betala
              ett vite. Det gäller även företag som BB Rail.
            </seg>
          </u>
          <u>
            <seg>
              När man bryter ett avtal i förtid kan man ersätta det som ska
              göras under den tid av avtalet som är kvar. Så gör man med Balfour
              Beatty Rail fram till den 31 maj nästa år.
            </seg>
          </u>
          <u>
            <seg>
              Det finns en poäng i att det aldrig är bra att betala ut stora
              summor vilket 125 miljoner kronor de facto är, även om man upphandlar
              för 1314 miljarder om året för att bryta avtal. Vi måste naturligtvis
              bli bättre på att göra bra avtal som utvecklar verksamheten och
              som ser till att vi får mer drift och underhåll och mer infrastruktur
              för pengarna. Det är precis därför som vi från regeringens sida
              och jag i min roll strävar efter att bli bättre på strategisk
              styrning och uppföljning från Regeringskansliet gentemot myndigheten,
              till exempel Trafikverket. Det är precis så som också Trafikverket
              arbetar i sin strävan att få ut mesta möjliga för pengarna.
            </seg>
          </u>
          <u>
            <seg>
              Fru talman! Jag tolkar den här debatten mest som en diskussion
              om huruvida det är bra med avreglering eller inte och om det ska
              vara i privat regi eller inte. För min del är jag ganska tydlig
              och hänvisar till erfarenheten från historien. Låt oss inte gå
              tillbaka till det tillstånd som rådde i slutet av 80-talet och
              början av 90-talet! Låt oss snarare blicka framåt. Låt dem som
              vill och kan vara med med sin kompetens och göra det bättre, så
              att resenärerna får komma fram i tid och så att godset även i
              framtiden kan transporteras tryggt på järnväg.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 2 december
          </note>
          <note>
            Marie Nordén
          </note>
          <note>
            Jabar Amin
          </note>
          <note>
            Börje Vestlund
          </note>
          <note>
            Annika Lillemets
          </note>
          <note>
            den 5 december
          </note>
          <note>
            Siv Holma
          </note>
          <note>
            Interpellationerna 2011/12:161 och 162 redovisas i bilaga som
            fogats till riksdagens snabbprotokoll tisdagen den 6 december.
          </note>
          <note>
            Övriga interpellationer redovisas i bilaga som fogats till riksdagens
            snabbprotokoll tisdagen den 13 december.
          </note>
          <note>
            21 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 2 december
          </note>
          <note>
            Andreas Carlson
          </note>
          <note>
            Berit Högman
          </note>
          <note>
            Jacob Johnson
          </note>
          <note>
            den 5 december
          </note>
          <note>
            Jens Holm
          </note>
          <note>
            Ingemar Nilsson
          </note>
          <note>
            Hans Hoff
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Gunvor G Ericson
          </note>
          <note>
            Wiwi-Anne Johansson
          </note>
          <note>
            Lena Olsson
          </note>
          <note>
            den 6 december
          </note>
          <note>
            Johan Andersson
          </note>
          <note>
            Johan Pehrson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Fråga 2011/12:199 redovisas i bilaga som fogats till riksdagens
            snabbprotokoll tisdagen den 6 december.
          </note>
          <note>
            Övriga frågor redovisas i bilaga som fogats till riksdagens snabbprotokoll
            tisdagen den 13 december.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 december
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            den 6 december
          </note>
          <note>
            Carina Hägg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 december.
          </note>
          <note>
            23 § Kammaren åtskildes kl. 19.12.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
