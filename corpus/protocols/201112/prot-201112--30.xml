<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--30</head>
          <docDate when="2011-11-11">2011-11-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:30
          </note>
          <note>
            Fredagen den 11 november
          </note>
          <note>
            Kl. 09:00 - 12:30
          </note>
          <note>
            1 § Anmälan om inkomna uppteckningar från EU-nämndssammanträden
          </note>
          <note>
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)607, KOM(2011)610, KOM(2011)611, KOM(2011)612, KOM(2011)614
          </note>
          <note>
            KOM(2011)615
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:85
          </note>
          <note>
            Interpellation 2011/12:85 Översvämningsrisk i Vänern och Arvika
          </note>
          <note>
            Interpellationen kommer att besvaras tisdagen den 13 december
            2011. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2011/12:102
          </note>
          <note>
            Interpellation 2011/12:102 Sveriges position i förhandlingarna
            under Durbanmötet
          </note>
          <note>
            Interpellationen kommer att besvaras tisdagen den 1 december
            2011. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 5 januari 2012
          </note>
          <note>
            5 § Svar på interpellation 2011/12:55 om kassationen av livsmedel
            fram till 2025
          </note>
          <note type="speaker">
            Anf. 1 Landsbygdsminister ESKIL ERLANDSSON (C):
          </note>
          <note>
            Fru talman! Pyry Niemi har frågat mig vilka åtgärder regeringen
            planerar för att halvera kassationen av livsmedel fram till 2025,
            vilka åtgärder regeringen planerar att vidta för att komma åt
            problemen med bästföredatum samt vilka åtgärder jag avser att
            vidta för att minska kassationen av färsk frukt och grönsaker
            mot bakgrund av att det finns uppgifter om att 30 procent slängs
            bort innan det når slutkonsumenterna.
          </note>
          <note>
            Det är ett viktigt område som Pyry Niemi tar upp, och personligen
            har jag engagerat mig i denna fråga. Det är nödvändigt att vi
            alla genom vårt eget agerande ser till att minska svinnet. Det
            är också viktigt att vi kan vidta åtgärder för att kunna föra
            en ansvarsfull politik på det här området, det vill säga en politik
            som innebär att kommande generationer också kan bruka och tillvarata
            de resurser som vi i dag tar för givna.
          </note>
          <note>
            Jag vill lyfta fram olika aktiviteter som pågår inom mitt ansvarsområde.
          </note>
          <note>
            Livsmedelsverket arbetar till exempel för att frågor om matsvinn
            integreras vid måltider inom förskola, skola, vård och omsorg.
            Verket är i slutskedet av att utarbeta råd till hushållen om hur
            livsmedelssvinnet kan minskas genom bland annat bra förvaring
            av livsmedel och god planering. Vad varje enskild individ gör
            i sin vardag har stor betydelse.
          </note>
          <note>
            Verket avser också att ge vägledning till storhushåll och butiker
            om hur gällande livsmedelslagstiftning kan tolkas, i syfte att
            minska livsmedelssvinnet. Livsmedelsverket har även påbörjat ett
            arbete med att försöka identifiera områden där ändrad tillämpning
            av livsmedelslagstiftningen skulle kunna leda till minskat livsmedelssvinn
            utan att livsmedelssäkerheten äventyras eller försämras.
          </note>
          <note>
            Inom satsningen Sverige det nya matlandet pågår fyra olika projekt
            som rör matsvinn. En nationell samverkansgrupp för minskat matavfall
            har bildats med syftet att minska svinnet genom samverkan i hela
            livsmedelskedjan. I samverkansgruppen ingår aktörer från myndigheter,
            forskare, intresseorganisationer och livsmedelsbranschen.
          </note>
          <note>
            Europeiska kommissionen har för avsikt att under 2013 specifikt
            lyfta fram matavfallsproblematiken och i samband med detta också
            göra en översyn av användningen av bästföremärkning.
          </note>
          <note>
            Jag vill också påminna Pyry Niemi om det arbete min kollega,
            miljöminister Lena Ek, ansvarar för i den av regeringen tillsatta
            parlamentariskt sammansatta beredningen Miljömålsberedningen.
            Beredningens övergripande uppdrag är att utveckla strategier med
            etappmål, styrmedel och åtgärder inom av regeringen prioriterade
            områden. Det nya miljömålssystemet innebär att de tidigare delmålen
            ska ersättas med etappmål och att dessa etappmål kan vara delar
            i strategier som behövs för att lösa miljöproblemen inom en generation.
          </note>
          <note>
            I mars 2011 redovisade Miljömålsberedningen ett betänkande (SOU
            2011:34) med bland annat etappmål på avfallsområdet om en ökad
            resurshushållning i livsmedelskedjan till 2015 genom att
          </note>
          <note>
            Betänkandet har varit ute på remiss och behandlas för närvarande
            inom Regeringskansliet. Regeringen kommer naturligtvis att i denna
            fråga återkomma till riksdagen med information om vilka åtgärder
            som regeringen bedömer behövs för att målen ska kunna nås. Samtidigt
            arbetar Naturvårdsverket med att färdigställa en nationell avfallsplan
            över åtgärder som behöver genomföras av olika aktörer för att
            uppnå en ökad resurshushållning bland annat i livsmedelskedjan.
          </note>
          <note>
            Med alla de aktiviteter och projekt som pågår är jag övertygad
            om att alla inblandade aktörer känner ett stort ansvar för frågan
            och arbetar för att resurserna ska tas till vara på bästa sätt.
            Det är med olika etappmål som ett långsiktigt arbete och målsättningar
            kan förverkligas. Jag bedömer att förutsättningarna är mycket
            goda för att de förslagna etappmålen kommer att nås.
          </note>
          <note type="speaker">
            Anf. 2 PYRY NIEMI (S):
          </note>
          <note>
            Fru talman! Jag vill tacka landsbygdsministern för svaren. Det
            är också bra att redovisa de framtida målsättningarna, men som
            alltid måste även målformuleringar grundas i aktiv handling. Det
            är okej att hänvisa till övriga aktörer, men jag ställer frågor
            om vad regeringen avser att göra och vilka konkreta åtgärder som
            kommer att vidtas.
          </note>
          <note>
            Fru talman! De många frågorna kring livsmedelsförsörjningen hänger
            ihop. Vi lever i en värld där befolkningen väntas öka till nio
            miljarder år 2050, och vi måste öka livsmedelsproduktionen med
            70 procent för att klara av den växande befolkningens behov av
            mat. Två av sju är undernärda. Det finns uppenbara orättvisor
            i fördelningen av mat. Många av utvecklingsländerna visar stora
            framgångar i att öka graden av självförsörjning när det gäller
            livsmedel, men många fler har fortsatt stora utmaningar inte minst
            kopplat till de växande klimatutmaningarna.
          </note>
          <note>
            Sverige och hela EU har ett stort ansvar att genom aktiv handling
            förbättra fördelningen av livsmedel inom EU och givetvis globalt,
            med syftet att den växande befolkningen ska ha tillgång till mat.
            Detta bör ske samtidigt som vi optimerar och klimatanpassar primärproduktionen
            och logistiken fram till konsument så att mer mat når människorna
            och en betydligt mindre mängd mat kasseras av olika skäl.
          </note>
          <note>
            Fru talman! Vi behöver omvärdera och se över regelverket för
            bästföredatum och överväga en helt ny märkningsterminologi. Minst-hållbar-till
            är ett förslag som finns i debatten.
          </note>
          <note>
            Många är i dag väldigt styrda av livsmedelstillverkarnas bästföredatummärkning.
            Det är problematiskt. Givetvis ska den mat som vi konsumerar vara
            tjänlig och ätbar, men samtidigt är bästföredatumet en signal
            om att det är dags att slänga innehållet och handla en ny förpackning
            mjölk eller dylikt. Det finns alltså inget frivilligt incitament
            för livsmedelstillverkare och andra till att fixa till minst-hållbar-till-märkning
            eftersom det sannolikt minskar försäljningen av färskvaror som
            mjölk, bröd och kött.
          </note>
          <note>
            Vi behöver i samarbete med livsmedelindustrin och detaljhandeln
            utarbeta en plan för hur mängden mat som slängs kan minska. Visst
            är det bra ifall det kan ske en förändring på frivillighetens
            grund, men i vissa fall måste vi kanske ta till politiska styrmedel
            för att minska spill, svinn och kassation.
          </note>
          <note>
            Vi måste diskutera ett nytt miljömål, till exempel om minskad
            mängd slängd mat. Det är också ett delmål för att minska avfallsmängden.
            Jag är inte främmande för fler styrmedel. På kommunnivå använder
            man ju viktbaserad avfallstaxa, alltså att man helt enkelt betalar
            mer om man slänger mer.
          </note>
          <note>
            Enligt Naturvårdsverkets statistik fördelas matavfallet per år
            så här: livsmedelindustrierna 540 000 ton, grossister och butiker
            110 000 ton, restauranger och storkök 299 000 ton och hushållen
            905 000 ton. Det intressanta i sammanhanget är att hushållen står
            för endast 60 procent av matavfallet. Det betyder att innan maten
            ens nått konsumenterna går en stor del till spillo, helt i onödan
            kan man tycka. Inom EU slängs det mat motsvarande 779 kilo per
            person och år. I Sverige är siffran något bättre, 100 kilo per
            person och år. Men samtidigt slängs det bort 500 gram mat per
            person och vecka. Det är ganska alarmerande.
          </note>
          <note>
            Det här manar till eftertanke. För varje onödigt slängd matportion
            brister vi i effektivitet avseende livsmedelsförsörjning. Det
            handlar alltså om att vi faktiskt ökar CO2-utsläppen inom EU med
            170 miljoner ton per år som en följd av allt svinn och all kassation.
            En tredje faktor är kostnaderna eller omvänt samhällsvinsterna.
          </note>
          <note>
            Enligt Naturvårdsverket skulle de samhällsekonomiska vinsterna
            bli 1123 miljarder per år om vi minskade livsmedelssvinnet enormt
            mycket pengar som kunde användas till annat.
          </note>
          <note type="speaker">
            Anf. 3 Landsbygdsminister ESKIL ERLANDSSON (C):
          </note>
          <note>
            Fru talman! I Sverige brukar vi arbeta genom våra myndigheter,
            myndigheter som lyder under regeringen. Jag tycker att det är
            ett bra sätt att arbeta. Vi använder våra myndigheter i det här
            sammanhanget på ett flertal sätt, som jag nämnde i mitt interpellationssvar.
          </note>
          <note>
            Fru talman! Inom projektet Sverige det nya matlandet finns det,
            som jag sade i svaret, ett antal projekt i gång för att komma
            till rätta med den problematik som jag tror att Pyry Niemi och
            jag är helt överens om att vi måste göra något åt.
          </note>
          <note>
            Bland annat pågår det inom projektet Sverige det nya matlandet
            arbete genom Institutet för livsmedel och bioteknik, SIK, som
            arbetar med projektet Minskat svinn i livsmedelskedjan ett helhetsgrepp,
            som de har döpt sitt projekt till. Där undersöker man mängden
            svinn men också orsaken till att det finns svinn och möjliga förbättringsåtgärder
            för att minska svinnet i hela livsmedelskedjan.
          </note>
          <note>
            Det pågår också ett projekt som är döpt till Minska svinnet genom
            att hantera kylda och djupfrysta produkter. Det finns också ett
            projekt som är benämnt Du kan vinna på att låta svinnet försvinna.
            Det handlar om att kylda och frysta produkter jämförs och data
            inhämtas från olika aktörer i kedjan.
          </note>
          <note>
            När arbetet i projekten är klart är det självklart att det kommer
            att användas i den så kallade praktiska verkligheten. Och jag
            vill betona de här arbetena av ett specifikt skäl, nämligen att
            projekten är medfinansierade av intressenterna i branschen. I
            det senare fallet är till exempel livsmedelsföretagen involverade
            som delfinansiärer, vilket tyder på att de också är intresserade
            av att ta tag i den här problematiken.
          </note>
          <note>
            Ett annat projekt som jag också gärna vill nämna i sammanhanget
            står Hushållningssällskapet för. Där har man lagt upp en webbportal
            som är döpt till mindrematsvinn.nu och bygger på erfarenheter.
            Men där redovisas också goda exempel som finns på den lokala och
            regionala nivån. Den är alltså en utmärkt idébank för den som
            är intresserad, den intresserade konsumenten men också aktörerna
            i kedjan kan ha användning av att ta vara på de goda exempel som
            finns på det här området detta sagt utöver vad som är redovisat
            i mitt svar. Detta är alltså en del av det miljömålsarbete som
            bedrivs inom ramen för Miljömålsberedningen.
          </note>
          <note type="speaker">
            Anf. 4 PYRY NIEMI (S):
          </note>
          <note>
            Fru talman! Vid LRF är man bekymrad över att Sverige har en hög
            livsmedelsimport. Ur en primärproducents perspektiv är det givetvis
            tufft att konkurrera med oftast billigare importerade livsmedel,
            samtidigt som mycket av den producerade maten aldrig exponeras
            för konsumenten. Det här är inget nytt fenomen utan en trend som
            pågått en längre tid. Men det hänger ihop med hela resonemanget
            kring matsvinnet. Någonstans brister det i hela produktionskedjan
            när väldigt mycket mat blir bortslängd, ofta också importerad
            mat. Logistiken blir därmed ologisk.
          </note>
          <note>
            Det transporteras mat i Sverige och övriga EU-länder som sedan
            kastas bort. Det är ett systemfel som har många aktörer och som
            kräver politisk styrning när aktörerna av olika skäl inte kan
            inse eller har förmågan att med paraplyblick överblicka slutresultatet.
            Det är ett slöseri med livsnödvändiga resurser som med rätt styrning
            och motivation förhoppningsvis kommer fler till godo.
          </note>
          <note>
            Vad är då orsakerna till svinnet och kassationen inom livsmedelsindustrin?
            Jo, det finns naturligtvis ett flertal faktorer. Leverans av skadade
            varor, byte av produkter i produktionslinjen, viktvariationer,
            defekta produkter, produkter som har ramlat av transportbandet
            eller retur från butikerna.
          </note>
          <note>
            I en rapport från Avfall Sverige har kassationen från livsmedelsindustrin
            granskats, främst för att se vilka förpackningar som kan återvinnas.
            Här syns tydligt att de största kassationerna finns i mejerierna
            och bagerierna.
          </note>
          <note>
            I butikerna handlar det nästan uteslutande om passerat bästföredatum,
            som i sin tur beror på felbedömningar vid beställningen, oregelbundna
            köpmönster hos kunderna, konkurrenters eller egna kampanjer som
            leder till överblivna varor, ofördelaktig produktplacering i butikshyllorna
            och butiker som medvetet håller ett brett beständigt sortiment
            för att kunna rikta sig mot en bestämd kundkrets. Enligt Avfall
            Sverige är kassationen alltid störst av mjölk- och bageriprodukter.
          </note>
          <note>
            Vad är det då som händer med avfallet? Enligt en svensk emissionsdatarapport
            om livsmedelsindustrins matavfall går 71 procent av matavfallet
            från livsmedelsindustrin till rötning och kompostering. Det är
            bra. Samtidigt återvinns hushållens matavfall till 24 procent
            biologiskt. Resten bränns eller energiåtervinns. Men mycket kommer
            aldrig den industrin till godo, och det är inte så bra.
          </note>
          <note>
            Fru talman! Kan vi göra något politiskt? Givetvis. Landsbygdsministern
            har också visat på ett antal bra exempel. Men jag vill ändå poängtera
            att det finns så mycket mer att göra. Det kräver också en aktiv
            politisk handling, inte bara genom att tala via myndigheterna.
          </note>
          <note>
            Det finns studier i Göteborg till exempel som visar att man har
            goda möjligheter att minska hushållssvinnet genom att coacha familjer
            till en hållbarare livsstil. Att ändra datummärkningen från bästföre
            till minst-hållbar-till har enligt EU:s miljödirektorats rapport
            BIO-IS 2010 den bästa effekten och beräknas bara den kunna minska
            livsmedelssvinnet med 20 procent. Det är några relativt enkla
            åtgärder som kan genomföras kommunalt men också nationellt med
            tydliga initiativ över hela landet.
          </note>
          <note>
            När det handlar om bästföredatum är det sannolikt svårt att ändra
            livsmedelshandlar- och konsumentbeteende utan att märkningen ändras,
            till exempel till minst-hållbar-till. Det skulle minska incitamentet
            hos livsmedelstillverkare att överproducera varor med syftet att
            sälja mer än vad som egentligen behöver konsumeras.
          </note>
          <note>
            Den offentliga upphandlingen av mat och hanteringen av densamma
            kräver också tydlig styrning i produktionsleden men också i slutförbrukarleden
            äldreomsorg, hälso- och sjukvård och skolor. Det behövs betydande
            insatser, inte minst från Miljöstyrningsrådet, avseende vilken
            kvalitet som bör handlas in för att råvarorna ska hålla en kvalitet
            som lockar brukarna till att äta måltiderna, samtidigt som storköken
            måste arbeta envetet med att producera måltider som faktiskt äts
            upp.
          </note>
          <note type="speaker">
            Anf. 5 Landsbygdsminister ESKIL ERLANDSSON (C):
          </note>
          <note>
            Fru talman! Låt mig upprepa meningen: Du kan vinna på att låta
            svinnet försvinna. Det gäller i alla led. Det gäller för oss konsumenter
            och självklart i alla led mellan jord och bord. Ingen aktör i
            denna kedja är intresserad av att göra något annat än att ta vara
            på så mycket som möjligt av det som tillförs kedjan. Det ligger
            ekonomi och pengar i detta för oss konsumenter och för alla led
            i kedjan.
          </note>
          <note>
            Därtill kommer problemet att det svinn som uppstår av olika skäl,
            vilket Pyry Niemi redovisade på ett förtjänstfullt sätt, är kostsamt
            om man inte gör något bra av det som ändå uppstår till följd av
            att något hänt utefter kedjan.
          </note>
          <note>
            Låt mig redovisa några andra projekt som vi har i gång för att
            ta till vara det svinn som trots allt uppstår. Man ska nyttiggöra
            det i stället. Det är ett av skälen till att regeringen har gett
            myndigheter i uppdrag att under detta år redovisa vad man kan
            göra och hur man kan förbättra användningen av det svinn som finns.
          </note>
          <note>
            Det är viktigt att vi ser avfallet som en resurs. Denna resurs
            kan användas till att till exempel producera biogas som är en
            nyttighet för vårt samhälle. Jordbruksverket kommer under december
            månad med en rapport som är beställd av regeringen om hur man
            har gjort för att nyttiggöra avfallet i ett trettiotal kommuner
            runt om i landet.
          </note>
          <note>
            Rapporten är ännu inte publicerad i sin helhet, men man kan ändå
            få fram ett antal goda exempel på insamlingsproblematik och teknik
            på större och mindre orter för att som sagt nyttiggöra den produkt
            som i dag många gånger är både ett miljöproblem och ett resursproblem.
          </note>
          <note>
            Jag ser rapporten som ytterligare en möjlighet att komma till
            rätta med den problematik som är under debatt i dag. Vi ska på
            alla sätt hjälpas åt för att få ned det resursslöseri som det
            är att inte använda sig av produkter i vårt samhälle.
          </note>
          <note type="speaker">
            Anf. 6 PYRY NIEMI (S):
          </note>
          <note>
            Fru talman! Landsbygdsministern pekar på ett antal viktiga och
            nödvändiga åtgärder, och det gläder mig. Vi har säkert en samsyn
            i det mesta. Samtidigt är det viktigt att poängtera att frågan
            är av sådan karaktär att jag förväntar mig att landsbygdsministern
            efter denna interpellation ser till att i stor utsträckning möta
            livsmedelsindustrin och primärproducenterna. Jag vet att landsbygdsministern
            ofta möter dem, men det går inte nog att understryka värdet av
            dessa kontakter. En massa samhällsvinster kan göras.
          </note>
          <note>
            I Sverige kan vi spara mellan 11 och 23 miljarder kronor bara
            genom att minska mängden matavfall och göra bra saker av det,
            till exempel biogas, eller inte producera så mycket eftersom det
            ändå inte kommer konsumenterna till godo.
          </note>
          <note>
            Detta har också tagits på stort allvar i Europaparlamentet som
            nu försöker hitta en strategi för att halvera matavfallet inom
            EU fram till 2025. Jag vet att den signalen har nått regeringen,
            men även om vi är duktigare än genomsnittet i EU på att ta hand
            om vårt matavfall producerar vi ändå 100 kilo matavfall per person
            och år. Det är tillräckligt mycket för att det ska vara ett stort
            problem.
          </note>
          <note>
            Det är illa att det är sådana brister i hela produktionsledet.
            Det gläder mig att det har tagits initiativ, men det är inte tillräckligt.
          </note>
          <note>
            Jag utgår från att landsbygdsministern i allt väsentligt och
            vid varje tillfälle då detta kommer upp driver på, tar ett stort
            ansvar i samhällsdebatten, visar ett stort engagemang och ger
            tid för dessa viktiga nationella, europeiska och inte minst globala
            livsmedelsförsörjningsfrågor.
          </note>
          <note type="speaker">
            Anf. 7 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar Pyry Niemi för interpellationen. Jag anser
            att frågeställningen är av sådan vikt att vi tillsammans ska försöka
            göra vårt bästa för att lösa problemet. Det är viktigt av resurshushållningsskäl
            och även av ekonomiska skäl för oss konsumenter och för andra
            aktörer i kedjan.
          </note>
          <note>
            Därtill kommer de etiska skälen. Det är omkring en miljard människor
            i vår värld som inte alla dagar på året kan äta sig mätta. Då
            är det förfärligt att det slängs och försvinner så mycket mat
            i kedjan från jord till bord.
          </note>
          <note>
            Låt oss därför göra vad vi kan och hjälpas åt för att få bort
            så mycket svinn som möjligt och nyttiggöra det svinn som trots
            allt uppstår så att det inte blir ytterligare ett problem.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2011/12:56 om EU:s regler för införsel
            av djur
          </note>
          <note type="speaker">
            Anf. 8 Landsbygdsminister ESKIL ERLANDSSON (C):
          </note>
          <note>
            Fru talman! Kent Ekeroth har frågat miljöministern om hon avser
            att verka för att EU:s påbud gällande villkor för införsel av
            hundar till Sverige ska följas. Om så inte är fallet frågar Kent
            Ekeroth vad miljöministern avser att göra åt situationen. Kent
            Ekeroth frågar också om miljöministern kommer att verka för att
            Sverige ska vägra följa EU:s påbud.
          </note>
          <note>
            Interpellationen har överlämnats till mig.
          </note>
          <note>
            Först vill jag påpeka att det inte stämmer att EU-kommissionen
            har föreslagit att avmaskning inte längre ska vara obligatoriskt.
            Tvärtom har kommissionen antagit en förordning om obligatorisk
            avmaskning av hundar före införsel till länder som är fria från
            rävens dvärgbandmask. Denna förordning väntas träda i kraft den
            1 januari 2012 då nuvarande övergångsregler upphör att gälla.
            Det kommer således fortsatt att vara obligatoriskt att avmaska
            hundar före införsel till de EU-länder som har dokumenterat att
            de är fria från dvärgbandmasken.
          </note>
          <note>
            Jag anser att det är av stor vikt att de länder som i dag betraktas
            som fria från rävens dvärgbandmask får fortsatt möjlighet att
            skydda sig från parasiten. När ett land väl är smittat kan det
            dock ifrågasättas om generell avmaskning av alla hundar före införsel
            har någon större riskminskande effekt.
          </note>
          <note>
            Jag anser i likhet med Kent Ekeroth att det är mycket olyckligt
            att rävens dvärgbandmask nu finns i Sverige. Det är viktigt att
            vi hanterar riskerna som detta kan leda till på ett ansvarsfullt
            sätt. Omedelbart efter att parasiten hade påvisats i februari
            2011 gav regeringen Jordbruksverket och Socialstyrelsen i uppdrag
            att tillsammans med övriga berörda myndigheter och organisationer
            utreda vilka åtgärder som är nödvändiga för att skydda folkhälsan.
          </note>
          <note>
            Av myndigheternas rapport, som överlämnades till regeringen den
            15 juni, framgår att riskerna för folkhälsan i nuläget är låga
            och att de sannolikt kommer att fortsätta att vara låga. Myndigheterna
            arbetar för att bemöta den oro som parasiten ändå kan väcka hos
            människor och för att kunna hantera de risker som kan uppstå i
            framtiden om parasiten får en större spridning i landet. En utökad
            övervakning kommer att genomföras för att klarlägga smittans utbredning
            och för att klarlägga om parasitförekomsten ökar. En handlingsplan
            kommer att tas fram för att kunna hantera situationen om parasitförekomsten
            lokalt skulle bli hög.
          </note>
          <note>
            Oavsett utbredningen av smittan hos räv i Sverige är det enligt
            rapporten troligt utifrån erfarenheter från andra länder att smitta
            till människa kommer att vara ovanlig. Kunskapen om de viktigaste
            smittkällorna är bristfällig, men risken att smittas via bär bedöms
            vara mycket liten enligt svensk och internationell expertis. Tyvärr
            har det förekommit en hel del överdrifter i rapporteringen, och
            just bärplockning har utmålats som en stor risk. Jag beklagar
            detta och anser att det är viktigt att vi baserar information
            och åtgärder på experternas råd.
          </note>
          <note>
            Myndigheterna kommer att vidta åtgärder för att informera om
            parasiten och hur den sprids. Det är bland annat viktigt att människor
            är medvetna om att avföring från räv kan innehålla parasitägg
            och att det därför till exempel är olämpligt att mata rävar i
            trädgården. Det är också viktigt att informera hundägare att hundar
            som äter sork kan vara smittade och att risken kan undanröjas
            genom avmaskning. Enligt Livsmedelsverket finns det däremot ingen
            anledning för människor att ändra sina vanor gällande bärplockning.
          </note>
          <note type="speaker">
            Anf. 9 KENT EKEROTH (SD):
          </note>
          <note>
            Fru talman! Jag tackar landsbygdsministern för svaret. Landsbygdsministern
            säger just det som jag varnade för i min interpellation. Jag citerar
            vad jag skrev och det som SVT tog upp: Nu när dvärgbandmasken
            dykt upp i Sverige tillåter inte EU-kommissionen längre kravet
            på att hundar och katter ska vara avmaskade när dom förs in. Något
            som man på Statens veterinärmedicinska anstalt tycker är mycket
            olyckligt. Att reglerna tas bort tror man kommer innebära att
            smittan kommer sprida sig fortare än tidigare.
          </note>
          <note>
            Eftersom det nu har konstaterats att Sverige har fått in dvärgbandmasken
            är det enligt EU:s egna regler, som landsbygdsministern konstaterar
            i sitt svar, endast obligatoriskt för länder där denna parasit
            ej påträffats. I Sverige har den påträffats, alltså får det inte
            längre vara obligatoriskt med avmaskning i Sverige. Det är grunden
            till mina frågor, som därmed kvarstår.
          </note>
          <note>
            Landsbygdsministern sade i sitt svar: När ett land väl är smittat
            kan det dock ifrågasättas om generell avmaskning av alla hundar
            före införsel har någon större riskminskande effekt.
          </note>
          <note>
            Som jag tidigare redovisat anser alltså Statens veterinärmedicinska
            anstalt att smittan på grund av detta kommer att sprida sig fortare
            än tidigare. Det vore konstigt annars. Det är knappast till hjälp
            för bekämpningen av smittspridningen att snällt följa EU:s påbud
            som innebär att man inte får avmaska. Hur skulle det påverka situationen
            positivt? Om ett eller flera sådana djur förs in i Sverige ökar
            smittan per definition i Sverige. Statens veterinärmedicinska
            anstalts slutsats är därför högst befogad och logisk.
          </note>
          <note>
            Därför oroar det mig att ministern verkar tro att kommissionens
            förordning hjälper Sverige när den i stället stjälper Sverige
            eftersom obligatoriet inte längre gäller i Sverige. Det är alltså
            en direkt försvagning av vår ambition att hålla den svenska naturen
            så fri som möjligt från parasiter. Ministern delar inte Statens
            veterinärmedicinska anstalts bedömning som ju framstår som logisk
            och rak. Frågan är varför man över huvud taget har fått för sig
            att det inte ska vara obligatoriskt med avmaskning. Det är givetvis
            för att EU lägger sig i igen.
          </note>
          <note>
            Man pratar om att det ska vara fri rörlighet inom EU. Även med
            denna princip måste man väga fördelarna mot nackdelarna. Det är
            självklart att fri rörlighet för exempelvis husdjur inte kan vara
            viktigare än att minska spridningen av en för människor allvarlig,
            ibland till och med dödlig, smitta.
          </note>
          <note>
            Att regeringen har tillsatt en utredning för att bedöma riskerna
            är naturligtvis inte fel, men det utesluter inte att man samtidigt
            verkar för att begränsa spridningen inom landet.
          </note>
          <note>
            Att intresset för att gå emot EU:s påbud är obefintligt kommer
            emellertid inte som någon överraskning. Såväl denna som föregående
            regeringar har uppvisat en sällan skådad eftergivenhet när det
            gäller EU:s krav på i princip alla områden. Om jag eller Sverigedemokraterna
            hade fått bestämma hade vi inte heller lidit under EU-byråkraternas
            överstatliga klåfingrighet. När den tidigare regeringen nu har
            försatt oss i denna sits återstår enligt mig bara att uppvisa
            lite ryggrad mot EU.
          </note>
          <note>
            Eftersom EU:s påbud gäller i Sverige i och med att vi har ertappats
            med dvärgbandmask kvarstår alltså mina frågor:
          </note>
          <note>
            Ämnar ministern tyst efterkomma EU:s påbud att Sverige inte får
            ha obligatorisk avmaskning eftersom smittan de facto påträffats
            i Sverige? Om inte, vad kommer ministern att göra åt denna ohållbara
            situation?
          </note>
          <note type="speaker">
            Anf. 10 Landsbygdsminister ESKIL ERLANDSSON (C):
          </note>
          <note>
            Fru talman! Tack för interpellationen.
          </note>
          <note>
            Det är mycket ovanligt att hundar bär på rävens dvärgbandmask.
            Det är, såvitt känt, endast genom att äta en smittad sork som
            hundar kan smittas. De flesta sällskapshundar äter sannolikt inte
            sorkar. Även i de länder där dvärgbandmasken är tämligen vanlig
            är det bara en bråkdel av sorkarna som bär på ifrågavarande smitta.
          </note>
          <note>
            Låt oss också komma ihåg att även om inhemska hundar kan smittas,
            eftersom vi numera har parasiten i vårt land, är risken för att
            en hund smittas i Sverige extremt liten eftersom det antagligen
            är mycket få sorkar som bär på smittan.
          </note>
          <note>
            Parasiten kan spridas i Sverige av rävar och hundar. Mot den
            bakgrunden kan man alltså ifrågasätta nyttan med att kräva avmaskning
            av alla hundar som kommer in från andra länder. Jag anser alltså
            att det är svårt att motivera ett fortsatt generellt avmaskningskrav.
            Däremot är det klokt att avmaska hundar som vistats i områden
            där parasiten är vanlig och om man misstänker att de har ätit
            en sork. Det är vad Jordbruksverket rekommenderar.
          </note>
          <note>
            Jag vill poängtera och det har jag skrivit i mitt interpellationssvar
            att vi har ett övervakningsprogram för att konstatera hur utbredd
            smittan är och om den fortsätter att breda ut sig eller inte.
          </note>
          <note>
            Vad gäller då för införsel efter årsskiftet 20112012? Jordbruksverket
            rekommenderar alltså hundägare att fortsatt avmaska sina hundar
            före införsel om de vistats i ett område där parasiten är vanlig,
            men också om man misstänker att hunden har kommit åt att äta till
            exempel en sork.
          </note>
          <note>
            Verket arbetar för närvarande med att ta fram en kommunikationsstrategi
            i den här frågan. Det tycker jag är synnerligen viktigt eftersom
            vi vet att inte alla har följt rådande lagstiftning, det vill
            säga avmaskat sin hund före införsel i vårt land.
          </note>
          <note type="speaker">
            Anf. 11 KENT EKEROTH (SD):
          </note>
          <note>
            Fru talman! Ministern nämner att det är genom att hunden äter
            sorkar som smittan sprids, men det är också genom avföring, vilket
            ministern själv påtalar i sitt svar. Det finns flera sätt som
            det kan spridas på.
          </note>
          <note>
            Det må så vara att risken för smittspridning i dagsläget är liten
            i Sverige. Det beror ju på att det nyss har konstaterats att smittan
            finns i Sverige. Det är därför inte konstigt att spridningen och
            risken är liten. Bara för att risken i dagsläget är liten innebär
            det inte att man ska ta bort de metoder man kan använda för att
            minska spridningen.
          </note>
          <note>
            Man måste väga för- och nackdelar. Vad är nackdelen med att fortsätta
            med avmaskning? Du sade att en svensk myndighet fortfarande uppmanar
            folk att avmaska djur som förs in i Sverige när de har befunnit
            sig i ett område med den här parasiten. Varför inte ha kvar det
            generella kravet på avmaskning när de kommer till Sverige? Vad
            är nackdelen med det? Är den nackdelen så stor, menar ministern,
            att det inte är värt det för att minska smittspridningen?
          </note>
          <note>
            Anta att någon kommer in med ett djur till Sverige och då väljer
            att inte avmaska det eftersom det inte är obligatoriskt längre.
            Denna person tar detta djur till ett område i Sverige där smittan
            inte finns. Då är risken uppenbar att smittan även får fäste där
            och börjar sprida sig i detta område. Det kan man säga i fråga
            om alla områden i Sverige. Det innebär att om man inte har detta
            generella avmaskningsobligatorium kommer smittan att sprida sig
            snabbare. Det är logiskt.
          </note>
          <note>
            Enligt min mening har jag fortfarande inte fått svar på varför
            ministern menar att detta är oproportionerligt eller onödigt i
            dagsläget. Det enda resultatet av att man har kvar obligatorisk
            avmaskning är att man minskar hastigheten på spridningen och kanske
            också minskar spridningsområdet. Jag ser ingen nackdel med det.
            Poängen med avmaskning var att hindra att smittan kommer in i
            landet men också att minska smittspridningen.
          </note>
          <note>
            Att alla inte följer lagstiftningen kan inte heller vara ett
            argument för att inte ha en lagstiftning. Detsamma kan man säga
            om alla brott i Sverige, även mord och misshandel. Det är inte
            alla som följer lagstiftningen, men lagstiftning krävs ändå.
          </note>
          <note>
            På samma sätt menar jag att det är logiskt att ha kvar detta
            obligatorium om avmaskning eftersom det handlar om att skydda
            vår svenska natur.
          </note>
          <note>
            Jag vet att EU har ett intresse av att lägga sig i allt möjligt
            som har med Sverige att göra, inte minst när det gäller naturen.
            Jag kan ta några exempel.
          </note>
          <note>
            EU ändrade reglerna för det så kallade gårdsstödet som tvingar
            Sveriges bönder att välja mellan att gå miste om sina bidrag eller
            skövla de hagmarker som vi har vårdat här i Sverige i generationer.
          </note>
          <note>
            Ett annat exempel är att EU-kommissionen anser att miljösmarta
            kostråd från Livsmedelsverket om att äta närodlad mat innebär
            ett handelshinder inom unionen. Därför skrotades detta projekt.
          </note>
          <note>
            EU vill även anpassa den svenska momslagstiftningen, vilket innebär
            att Sveriges idrottsföreningar får extra kostnader.
          </note>
          <note>
            Detta är bara några exempel på när EU lägger sig i svenska interna
            angelägenheter. Nu gör man det igen i fråga om denna avmaskning
            genom att man vill förbjuda att den görs obligatorisk.
          </note>
          <note>
            Då är min fråga: Vad är det som är så problematiskt med att ha
            kvar den? Varför är det så problematiskt att gå emot EU:s påbud?
          </note>
          <note type="speaker">
            Anf. 12 Landsbygdsminister ESKIL ERLANDSSON (C):
          </note>
          <note>
            Fru talman! Låt oss konstatera att det krav som gäller för närvarande
            har funnits under många år. Trots det har vi nu denna parasit
            i landet. Trots att vi har haft ett obligatorium och trots att
            vi har haft lagstiftning och regler på detta område har vi parasiten
            i landet. Varför ska vi då avstå från en fortsättning på detta?
            Det är frågeställningen från interpellanten, om jag har uppfattat
            den rätt.
          </note>
          <note>
            Jo, alla obligatorier och alla regler kräver en hundraprocentig
            efterlevnad för att de ska vara verkningsfulla. Det i sin tur
            kräver att vi har någon typ av övervakning och kontroll av om
            alla har utfört den åtgärd som för närvarande är reglerad i lag.
            Uppenbarligen är så inte fallet eftersom vi nu har parasiten i
            landet.
          </note>
          <note>
            Vi måste alltså bygga upp en kontrollapparat, en övervakningsapparat,
            som kan bevisa för oss att 100 procent har fullföljt det åtagande
            som för närvarande är reglerat i lag, annars är det inte verkningsfullt,
            vilket är bevisat.
          </note>
          <note>
            Därtill kommer vad man gör med de personer som inte har utfört
            det som gäller enligt lag i dag. Det måste till något straff,
            något tvång eller någonting annat. Vad gör man med dessa djur?
            Omhändertar man dem, avlivar man dem, eller vad gör man?
          </note>
          <note>
            Detta regelsystem finns för närvarande, men det har alltså inte
            hjälpt. Det är svaret på frågan. Vi har numera parasiten i landet.
          </note>
          <note>
            Kent Ekeroth, låt oss nu inte överdriva denna situation. Jag
            tycker att det har förekommit en del överdrifter i den rapportering
            som sker och har skett.
          </note>
          <note>
            Livsmedelsverket, som är den myndighet som ansvarar för att skydda
            befolkningen från livsmedelsburna smittor, anser att risken är
            mycket liten att bär är kontaminerade med parasitägg. Det är svårt
            att vetenskapligt visa hur människor får i sig dessa ägg eftersom
            det kan gå många år från smittotillfället till att en människa
            blir sjuk. De studier som finns tyder på att till exempel bärplockning
            sannolikt inte utgör någon hög risk. Det kan i sin tur bero på
            att rävar som finns i ett område där parasiten finns företrädesvis
            lägger sin avföring på stigar, stenar och liknande där bär inte
            växer och än mindre plockas.
          </note>
          <note type="speaker">
            Anf. 13 KENT EKEROTH (SD):
          </note>
          <note>
            Fru talman! Jag tackar för svaren i debatten. Jag kan konstatera
            att vi över huvud taget inte är överens när det gäller de åtgärder
            som föreslås om bland annat avmaskning.
          </note>
          <note>
            Jag hör gång på gång argumentet från ministern om att detta obligatorium
            inte har visat sig vara hundraprocentigt och att vi därför kan
            skippa det. Men, som sagt, det finns hur många lagar som helst
            i detta land som det bryts mot, men det har inte föranlett någon
            att ta bort dem. Det argumentet tycker jag därför inte är hållbart.
            Trots lagstiftning har vi denna smitta. Ja, det har vi.
          </note>
          <note>
            Jag ska ställa en konkret fråga. Det kommer en person med ett
            djur till detta land som har denna smitta. Han tar in detta djur
            i landet utan att avmaska det på grund av att det inte är obligatoriskt.
            När det väl är gjort på grund av avsaknad av obligatoriet är frågan:
            Ökar det smittan i Sverige nu när vi har ytterligare ett djur
            som har kommit in i landet på grund av detta? Det är en uppenbar
            fråga eftersom svaret är ja på den frågan. På grund av att han
            tog in djuret i landet utan att avmaska det, eftersom det inte
            var obligatoriskt, ökar smittan i Sverige.
          </note>
          <note>
            Då kan man konstatera att det har varit negativt för Sverige
            att ta bort obligatoriet att avmaska. Det är den logiska och raka
            slutsatsen. Varför har man då inte kvar det? Det behöver inte
            vara hundraprocentigt. Det är helt uppenbart att för varje enskilt
            djur med denna smitta som kommer in i landet så ökar smittan.
            Nu har vi den i landet, och det är mycket olyckligt. Vi måste
            verka för att den inte ska sprida sig lika snabbt och helst inte
            alls.
          </note>
          <note>
            Men jag kan konstatera att vi inte delar denna syn. Jag får ändå
            tacka för debatten. Det har varit upplysande att höra regeringens
            uppfattning i frågan, även om jag tyvärr inte delar den.
          </note>
          <note type="speaker">
            Anf. 14 Landsbygdsminister ESKIL ERLANDSSON (C):
          </note>
          <note>
            Fru talman! Jag tackar för interpellationen. Det är en viktig
            frågeställning som vi har debatterat.
          </note>
          <note>
            Jag hoppas att vi kan vara överens om att vi alla vill skydda
            oss och våra nära och kära på bästa möjliga sätt. Det görs i många
            fall utifrån rekommendationer som ges från våra myndigheter. I
            detta fall har myndigheter rekommenderat oss att även i fortsättningen
            använda oss av avmaskningsmedel om vi ser att det finns en risk
            för att hunden i fråga har ätit till exempel en sork eller rent
            av varit med på en utlandsvistelse.
          </note>
          <note>
            Jag tror att det är minst lika bra som att ha lagar och regler
            i denna typ av frågeställningar, detta apropå att införande av
            lagar och regler kräver övervakning och kontroll. Vi kan med lätthet
            konstatera att den lagstiftning som vi har haft på detta område
            så här långt inte har hjälpt oss. Vi har fått in parasiten i landet.
            Låt oss i stället hjälpas åt att se till att den inte breder ut
            sig i större områden. Jag tror att det sker bäst genom att vi
            hjälps åt och råder människor att följa de råd som myndigheter
            ger i sammanhanget och som bygger på frivillighet. Det brukar
            bli bäst på det sättet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2011/12:80 om barns ohälsa
          </note>
          <note type="speaker">
            Anf. 15 Socialminister GÖRAN HÄGGLUND (KD):
          </note>
          <note>
            Fru talman! Ylva Johansson har frågat mig vad jag avser att göra
            för att åtgärda de systematiska skillnaderna när det gäller barns
            hälsa och ohälsa.
          </note>
          <note>
            Barn och unga är ett prioriterat område för regeringen, och det
            planeras för en rad insatser på området. Riksdagen godkände bland
            annat nyligen en strategi för att stärka barnets rättigheter i
            Sverige (prop. 2009/10:232). Utifrån strategin har regeringen
            tagit ett antal initiativ. Ett av dessa är en överenskommelse
            mellan regeringen och Sveriges Kommuner och Landsting om att stärka
            barnets rättigheter i verksamheter i kommuner och landsting genom
            fortbildning och andra stödinsatser. Ett av de områden som ingår
            i arbetet är hälso- och sjukvården.
          </note>
          <note>
            Ett av mina ansvarsområden är folkhälsoområdet, och här är också
            barn och unga prioriterade. Levnadsmönster och vanor som grundläggs
            i tidig ålder följer ofta med och påverkar resten av livet. Det
            är därför angeläget att hälsofrämjande och sjukdomsförebyggande
            insatser sätts in tidigt. De verksamheter som byggts upp inom
            mödravården, barnhälsovården och de medicinska delarna av elevhälsan
            är viktiga i arbetet med att främja hälsa och förebygga sjukdom
            bland barn och unga. Socialstyrelsen har fått i uppdrag att ta
            fram riktlinjer eller annan form av vägledning för dessa verksamheter.
          </note>
          <note>
            En viktig del i folkhälsoarbetet handlar om att skapa möjlighet
            för föräldrar att få det stöd de behöver och efterfrågar i sitt
            föräldraskap. I mars 2009 presenterade regeringen en nationell
            strategi för föräldrastöd. Strategin syftar till att skapa samma
            möjligheter för föräldrar att få det stöd de behöver för att ge
            god omsorg till sina barn. Totalt har 140 miljoner kronor fördelats
            för att utveckla föräldrastödet i enlighet med strategins mål
            och delmål.
          </note>
          <note>
            Barns hälsa i Sverige är generellt sett god. Vi har låg spädbarnsdödlighet,
            hög andel ammande spädbarn, hög andel vaccinerade barn och låg
            andel barnolycksfall. Barn i årskurs 5 känner sig i dag lika friska
            som eller friskare än barn gjorde för 20 år sedan. Den psykiska
            ohälsan har däremot ökat hos barn och unga. Regeringen har därför
            vidtagit flera åtgärder för att förebygga och motverka psykisk
            ohälsa bland barn och unga.
          </note>
          <note>
            Under de senaste fem åren har regeringen avsatt ca 3,7 miljarder
            kronor för åtgärder som ska åstadkomma förbättringar för personer
            med psykisk sjukdom och psykisk funktionsnedsättning. Flera satsningar
            har varit direkt riktade till barn och unga. Regeringen och Sveriges
            Kommuner och Landsting har under perioden 20072011 enats om en
            långsiktig satsning på en förstärkt vårdgaranti inom den specialiserade
            barn- och ungdomspsykiatrin. Satsningen kommer att fortsätta 2012,
            och syftet är att öka tillgängligheten ytterligare. En annan insats
            handlar om att samordna gemensamma resurser mellan landsting och
            kommuner så att barn och ungdomar med psykisk ohälsa enkelt och
            snabbt får tillgång till rätt insatser på rätt nivå. Verksamheter
            som är berörda är exempelvis barnhälsovården, ungdomsmottagningar,
            primärvården, elevhälsan och socialtjänsten.
          </note>
          <note>
            En stor grupp inom barn- och ungdomspsykiatrin är unga med självskadeproblematik,
            och det gäller framför allt flickor. Regeringen och Sveriges Kommuner
            och Landsting har enats om att ta fram ett handlingsprogram för
            att utveckla kunskapen om och vården av unga med självskadebeteende.
          </note>
          <note>
            Regeringen avser att fortsätta de särskilda insatserna inom psykiatri
            och psykisk ohälsa.
          </note>
          <note>
            De flesta verksamheter som rör barn finns i kommunerna och landstingen.
            Det är också där beslut fattas som har direkt inverkan på barns
            vardag och deras livssituation. Kommun- och landstingssektorn
            spelar en stor roll för att minska skillnaderna när det gäller
            barns hälsa och ohälsa. Viktiga delar av den generella välfärden
            utgörs av sjukvård för barn och ungdomar och av subventionerad
            och högkvalitativ barnomsorg och skola. Regeringen har under perioden
            20102011 tillfört 25 miljarder kronor, varav 5 miljarder kronor
            är en permanent nivåhöjning, till kommuner och landsting för stöd
            till deras verksamheter.
          </note>
          <note>
            Regeringen har gett Statens skolverk i uppdrag att genomföra
            insatser för en förstärkt elevhälsa under förutsättning att riksdagen
            beslutar om budgetpropositionen för 2012. Regeringens avsikt är
            att skolverket bland annat ska fördela statsbidrag till personalförstärkningar
            inom elevhälsan, fortbildning samt information om näringsriktig
            skolmat. Satsningen omfattar 650 miljoner kronor under åren 20122015.
          </note>
          <note>
            Regeringen har uppmärksammat behovet av att barn och unga måste
            ha tillgång till saklig kunskap och information om hälsa. Under
            2007 satsade regeringen 18,5 miljoner kronor på utvecklandet av
            en ungdomsmottagning på internet riktad till ungdomar. Den virtuella
            ungdomsmottagning som lanserades 2008 har gett goda förutsättningar
            för att sprida information och rådgivning rörande sexuell och
            reproduktiv hälsa samt relationer och psykisk hälsa till alla
            ungdomar oavsett bostadsort.
          </note>
          <note>
            Inom hälso- och sjukvården är det av central betydelse att vården
            är utformad så att den så långt som möjligt är likvärdig och lika
            tillgänglig för alla. Regeringen har tagit flera initiativ för
            att motverka ojämlikhet inom vård och omsorg, bland annat genom
            satsningar för en mer jämlik vård, patientsäkerhetsarbetet och
            arbetet för att stärka patientens ställning.
          </note>
          <note>
            Jag vill avsluta med att nämna den utredning som regeringen tillsatte
            i våras som har i uppdrag att ge förslag på hur patientens ställning
            inom och inflytande över hälso- och sjukvården kan stärkas och
            lämna förslag till en ny patientlagstiftning. En utgångspunkt
            för utredarens arbete är att förbättra förutsättningarna för en
            god och jämlik vård. Utredaren ska bland annat kartlägga barnets
            ställning som patient inom hälso- och sjukvården. Jag kommer att
            följa utredningens arbete med stort intresse.
          </note>
          <note type="speaker">
            Anf. 16 YLVA JOHANSSON (S):
          </note>
          <note>
            Fru talman! Tack, socialministern, för svaret! Jag får gratulera
            till att ha klarat detta långa svar på exakt sex minuter. Det
            var imponerande.
          </note>
          <note>
            Jag har frågat om de systematiska skillnaderna när det gäller
            barns hälsa. Socialministern undviker lite denna fråga, trots
            sitt långa svar. Vi vet ju att det finns en tydlig koppling mellan
            socioekonomisk bakgrund, alltså klassbakgrund, kön och etnicitet
            när det gäller hälsa och ohälsa. Det gäller vuxna, men det gäller
            också barn. Jag vill ha svar på frågan hur regeringen tänker angripa
            just dessa systematiska skillnader, som i mina ögon är mycket
            allvarligare.
          </note>
          <note>
            Fysisk aktivitet är viktigt för alla, men för barn och unga är
            det kanske allra viktigast. Ministern betonar själv i svaret vikten
            av att grundlägga goda vanor tidigt. Positiv inställning till
            och positiv erfarenhet av rörelseglädje, av idrott, av att vara
            fysiskt aktiv, är oerhört viktigt för barn och ungdomar av flera
            skäl.
          </note>
          <note>
            När det gäller just fysisk aktivitet som inte är den enda frågan
            när det gäller hälsa men en viktig förutsättning för god hälsa
            vet vi att klasskillnaderna tycks ha ökat. De som är fysiskt aktiva
            är ännu mer fysiskt aktiva, idrottar allt intensivare, medan den
            grupp som är fysiskt inaktiv tycks bli ännu mer inaktiv.
          </note>
          <note>
            Här vill jag polemisera lite mot ministern: Detta är inte en
            informationsfråga. Det är inte så att föräldrarna till inaktiva
            barn inte vet att det är bra att röra på sig. Problemet är att
            åstadkomma att det faktiskt sker.
          </note>
          <note>
            Nu finns det goda exempel på hur detta har åstadkommits. Ett
            sådant som ministern säkert känner till är Bunkefloprojektet,
            som började för drygt tio år sedan, där skolan tillsammans med
            de lokala idrottsföreningarna gjorde det obligatoriskt med fysisk
            aktivitet varje dag. Från början var det bara årskurs 1 och 2;
            i dag är det för alla barn i hela skolan, från årskurs 1 till
            och med årskurs 5, fysisk aktivitet varje dag.
          </note>
          <note>
            Detta projekt har haft goda resultat. Det har följts upp av forskningen,
            och resultaten är så slående jämfört med kontrollgruppen att hade
            detta varit en medicinsk prövning av ett nytt läkemedel hade man
            inte fått fortsätta prövningen, för då hade det varit oetiskt
            att inte ge medicinen även till kontrollgruppen.
          </note>
          <note>
            Mot bakgrund av det vill jag fråga socialministern: När vi har
            så goda resultat från ändå väldigt begränsade insatser, nämligen
            daglig fysisk aktivitet av varierande sort i skolan för alla barn,
            varför tar inte regeringen några initiativ för att detta ska kunna
            bli verklighet för alla barn? Borde inte frågan om folkhälsa och
            fysisk aktivitet egentligen vara lika viktig utifrån etiska synpunkter
            som om man hade prövat ett nytt läkemedel som hade väldigt goda
            effekter?
          </note>
          <note type="speaker">
            Anf. 17 Socialminister GÖRAN HÄGGLUND (KD):
          </note>
          <note>
            Fru talman! Tack, Ylva Johansson! Det här tycker jag är ett av
            de mest spännande områdena delvis naturligtvis till följd av att
            vi har betydande utmaningar men också för att vi vet att det förebyggande
            arbetet i olika former spelar en fantastiskt stor roll, framför
            allt för den enskilda personens väl och ve fortsättningsvis men
            också för hur vi med våra skattemedel bäst ska kunna möta de utmaningar
            vi har framför oss. Det spelar en jättestor roll hur väl vi lyckas
            med det förebyggande.
          </note>
          <note>
            Jag håller med Ylva Johansson om att det finns orimliga skillnader
            som handlar om kön, sexuell läggning, etnisk bakgrund, ålder och
            annat som är alldeles oacceptabelt. Säkert är det så att väldigt
            mycket handlar om omedveten diskriminering men som likafullt inträffar
            och är ett väldigt stort problem.
          </note>
          <note>
            Vi arbetar på många olika sätt för att försöka utjämna de skillnader
            som finns. Genom att vi mäter alltmer kommer också omotiverade
            skillnader i dagen, och vi kan ta itu med dem. Så länge man inte
            vet har man heller inga besvärande fakta som man behöver ta sig
            an. Mätandet är väldigt viktigt. Öppna jämförelser och satsningen
            på kvalitetsregister är otroligt viktigt. Också bemötandefrågor
            måste uppvärderas inom vård- och omsorgssektorn.
          </note>
          <note>
            När det gäller elevhälsan är jag väldigt glad över det som regeringen
            har kunnat enas om och föreslå riksdagen. Det handlar om att höja
            elevhälsans status och att ge extra resurser till skolorna att
            bygga upp det som jag tror på många håll runt om i landet fungerade
            betydligt bättre när vi gick i skolan än i dag. Det handlar om
            att finns psykologer, kuratorer och sköterskor på skolorna i större
            utsträckning än vad det gör i dag. Det är viktigt.
          </note>
          <note>
            Vi är också överens om att matvanor, motion, användande av tobaksprodukter
            eller alkohol spelar en stor roll för alla människor och inte
            minst för barn och ungdomar. Här finns väldigt många goda exempel.
            Ylva Johansson lyfte fram ett. Jag kan nämna att vi i våras var
            i Upplands-Bro på en skola.
          </note>
          <note>
            Upplands-Bro är en kommun som har sämre resultat när det gäller
            barns och ungas hälsa än andra omkringliggande kommuner. Denna
            skola fanns i ett område som hade sämre resultat än andra skolor
            i Upplands-Bro. Här hade man jobbat väldigt medvetet med rörelser
            för barnen och utvecklat kostsidan väldigt mycket.
          </note>
          <note>
            Det var väldigt bra skolmat. Den var inte bara god och attraktiv
            för barnen utan också väldigt nyttig. Man hade mycket rörelser
            i skolan och mycket diskussion om hur vi håller oss friska och
            pigga. Där har man åstadkommit fantastiska resultat. Vi måste
            fundera på: Hur tar vi det lämpligast vidare och ser till att
            det inte blir isolerade öar i Skolsverige utan att det kan göras
            i alla skolor i alla kommuner i hela Sverige?
          </note>
          <note>
            Jag vill också understryka föräldrarnas roll i sammanhanget.
            När det gäller att grundlägga sunda vanor hos barn och unga vet
            vi att om man har föräldrar som förstår detta och praktiserar
            det är det betydligt lättare att barnen själva tar till sig det
            i förhållande till om föräldrarna inte gör det. Där har vi en
            otroligt betydelsefull uppgift att fylla.
          </note>
          <note type="speaker">
            Anf. 18 YLVA JOHANSSON (S):
          </note>
          <note>
            Fru talman! Göran Hägglund betonar att mätandet är viktigt. Det
            är klart att kvalitetsregister och öppna jämförelser i vården
            är viktigt. Men det löser inte frågan om att grundlägga goda vanor.
            Där kommer vården väldigt begränsat in, även om det kan finnas
            en roll i detta.
          </note>
          <note>
            Jag vill ta fasta på mätandet. Jag vill referera till två av
            de forskningsstudier som har gjorts i Bunkefloprojektet. Ett gäller
            benmassan. Det har sedan länge varit känt att elitidrottande leder
            till en kraftigt ökad benmassa, bentäthet och starkare skelett.
            Det man däremot inte har vetat är om man kan påverka det med mycket
            enklare och mindre fysisk aktivitet.
          </note>
          <note>
            Man följde barn i årskurs 1 och 2 i Ängslättskolan i Bunkeflo.
            Man jämförde dem som hade fysisk aktivitet en timme varje dag
            i skolan och dem som hade den vanliga skolundervisningen, som
            jag tror var två gånger i veckan. Redan efter två år är det en
            väsentlig skillnad i benmassan och bentätheten hos de flickor
            man jämförde. Kvinnor har en större risk för benskörhet högre
            upp i åldrarna.
          </note>
          <note>
            Det är fantastiskt bra resultat med ganska enkla medel. Fysisk
            aktivitet har varit promenader, lekar i omgivande natur och idrott
            ihop med idrottsföreningen. Det har varit en stor variation av
            fysisk aktivitet för att ta vara på rörelseglädjen. Man har fått
            fram ett fantastiskt bra resultat med små medel. Man kan inte
            bara sitta och fundera. Projektet har nu pågått i tolv år. Man
            måste dra några slutsatser av detta. För en socialminister är
            det fantastiska resultat om vi kunde uppnå det för alla med en
            sådan ökad benmassa.
          </note>
          <note>
            En annan fråga som man har forskat på i projektet är motorik.
            Jag läser ur sammanfattningen av hennes undersökning. Det börjar
            så här: En flicka ramlar baklänges i skolan så illa att hon bryter
            handleden. Mobbade barn tappar ofta balansen och faller och skadar
            sig inom 15 minuter efter att de blivit mobbade. Hade dessa olycksfall
            kunnat undvikas om barnen haft bättre motorik? Hade mobbade och
            överviktiga elever deltagit mer aktivt på idrottslektionerna om
            de känt sig säkrare i sina kroppsrörelser?
          </note>
          <note>
            Hon har undersökt frågan med kopplingen till säkerheten i motoriken
            och att vilja delta i kamraternas rörelselekar och i idrottsundervisningen.
            Man gjorde en forskningsundersökning också på detta i Bunkeflo.
            Man jämförde de barn som hade fysisk aktivitet varje dag och de
            som hade normal skolundervisning ungefär två gånger i veckan.
          </note>
          <note>
            Efter ett till två år hade de elever som hade fysisk aktivitet
            varje dag bättre balans, bättre koordination och bättre motorik
            än eleverna i jämförelsegruppen. När det gällde eleverna i jämförelsegruppen
            kunde man se att det inte hänt någonting med de elever som hade
            motoriska brister. Motoriska svårigheter kvarstår om man inte
            går in aktivt och jobbar med dem.
          </note>
          <note>
            Det man också kunde se var en förbättrad koncentrationsförmåga
            framför allt hos de elever som innan projektet hade stora motoriska
            brister och också fick anpassad motorisk träning. De fick bättre
            möjligheter att koncentrera sig och presterade bättre i svenska
            och matematik i de undersökningar som gjordes. Detta är elever
            i de första årskurserna i skolan.
          </note>
          <note>
            Detta är viktiga mätdata. Vad tänker socialministern använda
            den kunskapen till? Vilka slutsatser drar socialministern? Han
            säger att man arbetar på många olika sätt. På Utbildningsdepartementet
            verkar det vara ganska få sätt.
          </note>
          <note type="speaker">
            Anf. 19 Socialminister GÖRAN HÄGGLUND (KD):
          </note>
          <note>
            Fru talman! Det som Ylva Johansson berättar från Bunkeflo är
            otroligt glädjande och uppmuntrande. Det visar att det inte är
            kört och omöjligt. Det går att åstadkomma förändringar som grundlägger
            sunda vanor som vi ofta tar med oss senare i livet. Vi är inte
            särskilt kloka om vi avstår från att använda de nya kunskaper
            som kommer och se till att det får spridning också på andra skolor
            i andra kommuner så att det kommer alla barn till del.
          </note>
          <note>
            Inom skolområdet är vi traditionellt rätt bundna till och det
            tror jag att Ylva Johansson håller med om att idrott utövas under
            ett par lektionstimmar under veckan. Skolor som använder mer otraditionella
            metoder får in mer rörelser i också andra ämnen i skolan.
          </note>
          <note>
            När man har naturkunskap går man ut. När man har biologi kan
            man vara utomhus i vissa moment. Man får in det som en naturlig
            del i verksamheten. På det viset kan man utöka det som många av
            oss tycker det är alldeles för lite av på schemat, det som på
            min tid hette gympa. Det är någonting som vi behöver utveckla
            ytterligare.
          </note>
          <note>
            Det finns ett samband mellan föräldrar och barn. Föräldrar spelar
            en stor roll för att grundlägga goda vanor. Jag var häromdagen
            i Sundsvall på en vårdcentral. Jag fick lära mig hur man i Sundsvall
            hade ett väldigt aktivt program när det gällde att få vårdcentralerna
            nu talar jag om hela Västernorrlands landsting med i ett ersättningssystem
            som också stimulerar motionsvanor, sunda kostvanor, att sluta
            röka och att minska alkoholmängden. Det låg inbyggt i ersättningssystemet
            till vårdcentralerna. Det är väldigt bra att man använder de tillfällena
            till att påverka föräldrarna.
          </note>
          <note>
            Vi har att tillsammans med utbildningsväsendet se till att vi
            använder den kunskap som Ylva Johansson redogör för och som det
            finns flera exempel på runt om i landet för att få det att inte
            vara isolerade öar utan bli någonting som används. Den exakta
            metoden för det är jag i dag osäker på. Vi behöver samarbeta med
            Sveriges Kommuner och Landsting. Det kan också behövas statliga
            åtgärder för att få det att lite fungera som starthjälp i arbetet.
          </note>
          <note>
            Det är otroligt betydelsefullt framför allt för enskilda personer
            men spelar också roll för vår framtida förmåga att möta utmaningar
            med en åldrande befolkning och stora krav på god vård för många
            människor.
          </note>
          <note type="speaker">
            Anf. 20 YLVA JOHANSSON (S):
          </note>
          <note>
            Fru talman! Socialministern har nu återkommit två gånger till
            tiden då socialministern och jag gick i skolan dock inte i samma
            skola men ungefär samtidigt. Jag kan berätta att för 30 år sedan
            bestod skoldagen i de allra första årskurserna till ungefär 20
            procent av skolgymnastik, som det då hette, eller gympa. I dag
            är det i allmänhet 6 procent för de första årskurserna det finns
            frihet att lägga ut tiderna.
          </note>
          <note>
            Det har alltså skett en väsentlig förändring av möjligheten till
            den obligatoriska fysiska aktiviteten. Om man vill komma åt de
            systematiska skillnaderna är det detta det handlar om. Det måste
            vara så att alla deltar och att det är ett obligatoriskt inslag.
            Det är först då det får riktigt stor effekt på skillnaderna.
          </note>
          <note>
            Jag vill tacka för diskussionen och för de, som jag tycker, ganska
            positiva svar som ministern har gett. Jag skulle vilja avsluta
            med att ta upp vikten av att man samarbetar med de lokala idrottsföreningarna.
            Allt kan inte lösas inom ramen för lektionstiden i skolan; det
            tror jag är orealistiskt att tro. Det krävs ett nära samarbete
            med de lokala idrottsföreningarna.
          </note>
          <note>
            Eftersom jag har förmånen att vara ordförande för Stockholmsfotbollen
            har jag mycket kontakt med de stora lokala idrottsföreningarna.
            Fotboll är den största barn- och ungdomsidrotten. Föreningarna
            vill inget hellre än att ha ett nära samarbete med skolorna i
            denna typ av frågor för att stärka just folkhälsa och rörelseglädje
            hos barn och ungdomar. Det handlar förstås också om att väcka
            intresset för att delta i idrott på ett mer organiserat sätt.
          </note>
          <note>
            Jag vill uppmana socialministern att snarast sätta sig i ett
            möte tillsammans med utbildningsministern och idrottsministern.
            Uppdraget som folkhälsominister kommer aldrig att lyckas om du
            håller dig inom ditt område på Socialdepartementet. Man måste
            ut och göra skillnad också i skolpolitiken och i sättet att styra
            och stimulera idrottande.
          </note>
          <note type="speaker">
            Anf. 21 Socialminister GÖRAN HÄGGLUND (KD):
          </note>
          <note>
            Fru talman! Jag är glad att Ylva Johansson i det sista inlägget
            tog upp det som är viktigt att stryka under: Vi kan göra mycket
            med politiska medel, men vi kommer inte att nå alla överallt.
            Inte minst idrottsrörelsen och andra frivilligorganisationer som
            scouter och andra spelar en jättestor roll inte bara för det fysiska
            utan också för det psykiska välbefinnandet hos barn och ungdomar.
            Det är jätteviktigt att samarbetet förstärks och utvecklas så
            att det når allt fler. Denna dialog är ofantligt viktig.
          </note>
          <note>
            Jag håller helt med också om det som Ylva Johansson säger om
            att vi inte kan lyckas ensamma. Som folkhälsominister, till exempel,
            kan man inte lyckas med sin uppgift om man bara håller sig inom
            de egna ramarna. Det fordras en samverkan från olika sektorer,
            på den nationella nivån, på den regionala nivån och på den lokala
            nivån för att detta ska få en positiv utveckling. Vi ser glädjande
            nog en del tecken på att det går åt rätt håll. Men vi ser också,
            som vi inledde diskussionen med att säga, betydande skillnader
            mellan olika socioekonomiska grupper. Detta är ett mycket stort
            bekymmer som en socialminister eller en utbildningsminister inte
            klarar av att hantera själva. Det fordras en bred satsning från
            hela samhället för att vi ska lyckas i den uppgiften.
          </note>
          <note>
            Tack, Ylva Johansson, för att du har tagit upp diskussionen!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2011/12:82 om barn med funktionsnedsättning
          </note>
          <note type="speaker">
            Anf. 22 Socialminister GÖRAN HÄGGLUND (KD):
          </note>
          <note>
            Fru talman! Börje Vestlund har frågat socialförsäkringsministern
            om statsrådet har för avsikt att se över regelverket för ersättning
            till föräldrar som har barn med funktionsnedsättning som inte
            ger möjlighet till vårdbidrag.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Samhällets stödsystem till barn med sjukdomar eller funktionsnedsättningar
            är som interpellanten nämner omfattande och syftar till att ge
            barn möjligheter till god hälsa och optimala förutsättningar att
            utvecklas rättigheter som bland annat nämns i barnkonventionen.
            Gällande ekonomiska stöd till föräldrar kan tillfällig föräldrapenning
            och vårdbidrag nämnas särskilt. Vårdbidrag kan ges för de barn
            som på grund av sjukdom eller funktionshinder är i behov av särskild
            tillsyn och vård under minst sex månader eller när det på grund
            av barnets sjukdom eller funktionshinder uppkommer merkostnader.
          </note>
          <note>
            Om omvårdnadsbehovet eller kostnaderna inte är så pass stora
            att rätt till vårdbidrag finns har den förälder som behöver avstå
            från förvärvsarbete för att vårda sitt barn i hemmet eller för
            att vara med på sjukhus rätt till sammantaget 120 dagar med tillfällig
            föräldrapenning per barn och år. Vid ersättning med tillfällig
            föräldrapenning får föräldrarna också möjlighet till ledighet
            från arbetet i enlighet med föräldraledighetslagen. För ett allvarligt
            sjukt barn som inte har fyllt 18 år kan tillfällig föräldrapenning
            betalas ut för ett obegränsat antal dagar. Utöver dessa ekonomiska
            stöd till föräldrarna kan landstingen erbjuda olika former av
            hjälpmedel för att möta de behov barnet kan ha.
          </note>
          <note>
            Regeringen har vidtagit åtgärder för att stärka stödet till föräldrar
            som vårdar närstående med funktionsnedsättning. En ny bestämmelse
            har införts i socialtjänstlagen för att förtydliga att socialnämnden
            ska erbjuda stöd för att underlätta för personer som vårdar en
            närstående som är långvarigt sjuk eller som stöder en person som
            har funktionsnedsättning. Stödet kan exempelvis bestå av insatser
            för avlastning, råd och möjlighet att delta i anhöriggrupper.
          </note>
          <note>
            Analyserna om stöd och samordning av insatser till barn och unga
            med funktionsnedsättning behöver fördjupas. I regeringens skrivelse
            till riksdagen med anledning av Riksrevisionens rapport om samordning
            av stöd till barn och unga med funktionsnedsättning anges att
            vi avser att påbörja ett internt arbete i frågan.
          </note>
          <note type="speaker">
            Anf. 23 BÖRJE VESTLUND (S):
          </note>
          <note>
            Fru talman! Jag ber att få tacka för svaret. Detta är en fråga
            som från tid till annan kan komma upp just av anledningen att
            det handlar om grupper som hamnar nästan bokstavligen mellan stolarna.
          </note>
          <note>
            Man redogör i svaret för hur systemet fungerar. Det känner nog
            alla dessa föräldrar till. Det gäller också barnen, som ofta drabbas
            genom att de inte får vara med. De kanske har föräldrar som inte
            har råd att låta sina barn vara med i aktiviteter. Merkostnader
            som uppstår har de helt enkelt inte råd med.
          </note>
          <note>
            När man redogör för systemet kommer ofta argument och ord som
            mycket svårt sjuka, svårt sjuka, besvärliga handikapp och så vidare.
            Men det här är inte barn som har de allra besvärligaste handikappen.
            Det är inte de som de svårast sjuka. Det här är barn som kanske
            ett antal dagar om året behöver särskilt stöd. De kanske inte
            är sjuka i 120 dagar, utan i 140 dagar om året. Därmed finns det
            två problem som kan inträffa. Det ena är att man inte får någon
            ersättning över huvud taget. Man får helt enkelt vara hemma med
            sitt barn och därmed avstå från inkomst. Alternativt får man försöka
            hitta någon släkting eller annan som kan ta hand om barnet. Det
            kanske inte är den lämpligaste lösningen.
          </note>
          <note>
            Det andra problemet är att man dessutom så småningom riskerar
            att bli ifrågasatt av sin arbetsgivare och därmed hotas av att
            inte kunna fullfölja sitt åtagande gentemot denne.
          </note>
          <note>
            Detta är komplicerade frågor. För att belysa det hela ska jag
            ta fram det som vi politiker älskar att göra och berätta om namn.
            Men jag ska inte ta namnen den här gången, utan jag ska ta upp
            två typfamiljer.
          </note>
          <note>
            Den ena familjen är en familj som man skulle kunna kalla för
            en medelklassfamilj. Det är två föräldrar med relativt goda inkomster
            som bor i ett radhus och har ett barn som har epilepsi och autism.
            Barnet kommer i skov att bli sjuk både i sin epilepsi och ibland
            i sin autism. Han måste då vara hemma. Han kan inte delta i förskolan.
            Han har så pass många epilepsianfall per dag att han helt enkelt
            inte kan vara där. Då måste föräldrarna vara hemma. I det fall
            jag refererar till nu reser den ena föräldern en del i sitt arbete,
            så det är den andra föräldern som får ta dessa dagar nästan hela
            tiden. Varje år inträffar detta 2030 dagar extra måste man ta
            ut. Det innebär just detta ifrågasättande: Kan man jobba kvar?
            Det andra ifrågasättandet är: Har man råd med detta?
          </note>
          <note>
            Detta har inneburit att denna medelklassfamilj inte vet om de
            har råd att bo kvar i sitt radhus, som det är bra för det här
            barnet med autism att växa upp i. Därmed har den här medelklassfamiljen
            hamnat i något slags fattigdomsfälla.
          </note>
          <note>
            Det andra fallet gäller en ensamstående mamma. Jag skulle kunna
            berätta den på samma sätt, men jag tror att socialministern förstår
            vad jag kommer att säga. Därför avstår jag från det i det här
            anförandet.
          </note>
          <note>
            Det här är grupper som hamnar emellan. Svaret jag får handlar
            om de svårt sjuka och dem med de besvärligaste handikappen, men
            detta gäller inte dem. Det här gäller en mellangrupp. Då är återigen
            min fråga: Vilka åtgärder har ni för avsikt att vidta för just
            den här mellangruppen? Det är trots allt en ganska liten grupp.
          </note>
          <note type="speaker">
            Anf. 24 Socialminister GÖRAN HÄGGLUND (KD):
          </note>
          <note>
            Fru talman! Precis som Börje Vestlund säger talar vi säkert om
            en grupp som är relativt liten. Men för varje person och för varje
            familj det berör är detta naturligtvis en jättefråga. Därför går
            det inte att svepa bort den med hänvisning till att det gäller
            få personer. Det här är ofantligt viktigt.
          </note>
          <note>
            Föräldrar i allmänhet oroar sig för sina barn, men har man dessutom
            fått besked om att det egna barnet har epilepsi och, i det fall
            som Börje Vestlund nämner, dessutom autism får de här föräldrarna
            dra ett mycket tungt lass. De måste vara mycket starka för att
            arbeta med det här barnet gentemot skolan, förskolan i det här
            fallet, och gentemot olika institutioner där man ska få hjälp
            och stöd. De här föräldrarna behöver ha ett regelverk som är överblickbart
            och lättillämpligt.
          </note>
          <note>
            I mitt svar redovisar jag det nuvarande regelverket. Jag vet
            inte hur det är i de här fallen, men jag antar att man har prövat
            dem och kommit fram till att det inte gäller. Det finns ett regelverk
            som inte rör de allra svårast sjuka eller funktionsnedsatta som
            kan få vårdbidrag utan i stället kan få tillfällig föräldrapenning
            i 120 dagar per barn och år och därutöver om barnet är under 18
            år och är allvarligt sjukt. Jag antar att det här är familjer
            där barnen inte betecknas som allvarligt sjuka, och därmed hamnar
            de mellan stolarna. Föräldrarna måste vara hemma, men det system
            som finns för att stödja föräldrar som måste vara hemma är inte
            tillämpligt i det här sammanhanget.
          </note>
          <note>
            Jag säger också i mitt svar att vi i vår skrivelse har redovisat
            att vi avser att påbörja ett internt arbete i den här frågan för
            att se vilka blottor och brister som kan finnas och se vad som
            möjligen kan göras. Det är ganska komplexa system. Det vet Börje
            Vestlund mer än de allra flesta. Vi ska se om vi kan göra något
            ytterligare i det här sammanhanget.
          </note>
          <note>
            Ett annat svårt problem som Börje Vestlund tar upp är arbetsgivarens
            attityder. Även om vi skulle ha system som gör att man kan vara
            hemma väldigt många dagar blir det också ett problem för arbetsgivaren.
            Vi kan förstå det. Kan man som arbetsgivare välja mellan två personer
            väljer man hellre den som är på jobbet än den som kan förväntas
            vara borta mer. Det är en mänsklig reaktion. Samtidigt vill vi
            ha ett samhälle där det finns utrymme för alla. Här har vi ett
            mycket viktigt arbete att göra för att påverka de här attityderna
            och med lagstiftningsmedel säkerställa detta. Men det är ett jättesvårt
            arbete där många behöver medverka för att ta reda på hur vi tillsammans
            kan arbeta för att arbetsgivare med glädje ska anställa personer
            som också har barn som är sjuka. Det finns förstås också många
            arbetsgivare som visar stor förståelse för det här, men det är
            en jätteuppgift för oss alla.
          </note>
          <note type="speaker">
            Anf. 25 BÖRJE VESTLUND (S):
          </note>
          <note>
            Fru talman! Jag kan instämma i det sista. De två familjer som
            jag pratar om har all förståelse från sina arbetsgivare, men någonstans
            finns det en yttre gräns. Man tänjer och tänjer på tråden och
            till slut finns inte så mycket mer att tänja på, utan då går den
            tillbaka. Det är sant. Där måste man försöka hitta en lösning.
            Det kanske finns sådana lösningar, men det är naturligtvis svårt.
          </note>
          <note>
            Man skulle kunna hitta andra former för detta. Man ska kanske
            inte skriva in svårt i lagstiftningen. Man kanske ska skriva besvärlig,
            allvarlig eller något annat som gör att det finns en viss möjlighet
            att tänja på lagen i stället för att tänja på de här familjerna.
            Precis som socialministern säger är detta föräldrar som har en
            jobbig situation även om de kan låta sina barn vara i förskolan
            eller skolan alla dagar på året.
          </note>
          <note>
            Låt mig ta ett exempel som jag också har från epilepsivärlden.
            Det finns barn som får nattliga anfall och inte klarar av sitt
            skolarbete eftersom de inte orkar. De är helt enkelt trötta. Dessutom
            kanske de får kognitiva problem när de har upplevt detta. De föräldrarna
            måste ju stödja sina barn inte bara genom läxläsning, som socialministern
            förmodligen har gjort, utan på ett sådant sätt att det tar flera
            timmar per dag. Detta är familjer som är utsatta och har en besvärlig
            situation. De kan dessutom ha andra handikapp som innebär att
            man har mer arbete.
          </note>
          <note>
            När de här situationerna uppstår borde vi kunna hitta lösningar.
            Man kanske ska ha avlastning i hemmet ibland. Det förekommer inte
            i praktiken i dag. Jag ska inte säga att vi ska gå tillbaka och
            ha hemsystrar som jag fick uppleva som barn. Det tror jag inte
            att jag vill uppleva igen, men det skulle kunna finnas stödfunktioner
            i hemmet och inte bara i förskolan och skolan. Därmed skulle man
            kunna underlätta för de här föräldrarna att kunna jobba åtminstone
            delar av dagen och slippa få dåligt rykte.
          </note>
          <note>
            Det är en liten grupp, och det är förmodligen en ganska billig
            åtgärd. Ibland kan man utreda och titta på ekonomin och få se
            att det skulle kosta några futtiga miljoner. Det är felräkningspengar
            för staten. Det förra interpellationssvaret handlade om att man
            har satsat på barns ohälsa, och i det här fallet skulle man kunna
            satsa väldigt lite pengar och få väldigt mycket ut av dem. Jag
            välkomnar också att man ser över detta. Det är en liten grupp
            som förmodligen skulle vara väldigt betjänt av en mindre förändring
            av den lagstiftning som finns på socialförsäkringsområdet.
          </note>
          <note type="speaker">
            Anf. 26 Socialminister GÖRAN HÄGGLUND (KD):
          </note>
          <note>
            Fru talman! Vi kan behöva diskutera ekonomin så småningom och
            se hur man kan lösa sådana saker. Samtidigt tror jag att Börje
            Vestlund och jag kan enas om det faktum att vi har problem med
            att väldigt många barn och unga inte tar sig igenom skolan med
            godkända betyg. Vi vet att de som inte gör det riskerar att få
            en svår situation på arbetsmarknaden. Därför är det jätteviktigt
            att de här barnen får all hjälp och allt stöd de behöver för att
            kunna gå igenom skolan med de bästa resultat de kan få utifrån
            sina egna förutsättningar. Därför är det viktigt med väl fungerande
            support i alla olika avseenden.
          </note>
          <note>
            Barn föds med olika föräldrar. En del föräldrar har resurser,
            kanske både ekonomiskt och i andra avseenden, för att kunna driva
            sin sak väldigt hårt och täcka upp för sina barn fullt ut, medan
            andra föräldrar inte har tillräckligt med resurser för att klara
            det. Det tycker vi inte är tillfredsställande, utan vi tycker
            att alla barn, oavsett allt, ska ha goda villkor att kunna uppleva
            hälsa och klara av sitt skolarbete. Här har vi mycket viktiga
            saker att titta på.
          </note>
          <note>
            Jag lovar att ta med mig den här diskussionen och se vad vi kan
            göra. Det första vi gör är att kartlägga och titta på regelverk
            och vilka brister som kan finnas. Vi är naturligtvis angelägna
            om att lyssna på synpunkter från olika grupper som kan ha bidrag
            att lämna här. Vi behöver säkert också samarbeta med kommuner
            och landsting som har en väldigt viktig roll att spela i det här
            avseendet.
          </note>
          <note type="speaker">
            Anf. 27 BÖRJE VESTLUND (S):
          </note>
          <note>
            Fru talman! Det är helt riktigt, och debatten för dagen handlar
            om barn och unga som förtidspensioneras. Vi kan vara ganska säkra
            på att i varje fall en del av dessa barn lär tillhöra den grupp
            som kommer att gå från en i princip hattig skolbakgrund direkt
            in i förtidspension. Det kan vi nog vara ganska så säkra på.
          </note>
          <note>
            Jag tackar för att socialministern tar med sig frågan. Den är
            angelägen. Låt mig dock påminna om en sak. Vi hade i början av
            90-talet en besvärlig situation i Sverige med den ekonomiska krisen.
            Dåvarande finansminister och senare statsminister Göran Persson
            fick frågan om det var någonting han ångrade. Ja, svarade han.
            Det fanns nämligen en liten förstärkning av barnbidraget för just
            handikappade barn, och den drog han undan. Det ångrade han. Det
            rörde sig om väldigt lite pengar, men den förstärkningen av barnbidraget
            betydde mycket för de familjer som fick del av den.
          </note>
          <note>
            Jag kan inte hela historien, men man ska inte vara dumsnål i
            dessa sammanhang. Det handlar om att i stället hitta möjligheter
            för att kanske i slutändan få ut mycket mer. Där tror jag att
            vi kan lära oss en del av historien. Man gör vissa saker i situationer
            som den vi då befann oss i, och sedan ser man att det inte faller
            väl ut.
          </note>
          <note>
            Jag tackar så mycket för debatten.
          </note>
          <note type="speaker">
            Anf. 28 Socialminister GÖRAN HÄGGLUND (KD):
          </note>
          <note>
            Fru talman! Jag vill tacka Börje Vestlund som tagit upp en viktig
            fråga. Jag tror att de exempel som Börje Vestlund gett handlar
            om barn som drabbats av epilepsi. Det här berör naturligtvis långt
            fler än de barnen, och vi får se vad vi tillsammans kan göra för
            att hitta vägar framåt och åstadkomma en så trygg och bra uppväxt
            för dessa barn som vi någonsin kan. Det har vi ett ansvar för.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2011/12:86 om svenskt snus som exportvara
          </note>
          <note type="speaker">
            Anf. 29 Statsrådet EWA BJÖRLING (M):
          </note>
          <note>
            Fru talman! Sven-Erik Österberg har bett mig att redovisa det
            underlag som jag baserat uttalanden kring möjligheterna att exportera
            svenskt snus inom EU på.
          </note>
          <note>
            Det pressmeddelande som Sven-Erik Österberg hänvisar till grundar
            sig på resultatet av den offentliga konsultationsrunda som Europeiska
            kommissionen genomförde under hösten 2010 med anledning av den
            kommande översynen av tobaksproduktdirektivet. Vad gäller rökfria
            tobaksprodukter gav denna vid handen att vissa medlemsstater vill
            behålla den nuvarande ordningen, vissa vill att rökfri tobak ska
            tillåtas och vissa vill att all rökfri tobak ska förbjudas.
          </note>
          <note>
            Vid konkurrenskraftsrådet den 30 maj visade flera medlemsstater
            förståelse för den svenska visionen om en enhetlig och ansvarsfull
            produktreglering som omfattar samtliga tobaksprodukter, i stället
            för den nuvarande ordningen där en tobaksprodukt är förbjuden
            samtidigt som andra, ofta mer farliga tobaksprodukter får florera
            fritt.
          </note>
          <note type="speaker">
            Anf. 30 SVEN-ERIK ÖSTERBERG (S):
          </note>
          <note>
            Fru talman! Jag tackar statsrådet för svaret. Det är inte för
            att jag är en stor vän av snus som jag ställt en interpellation
            om det, utan för att jag är ganska irriterad över hur vissa frågor
            gällande Sverige hanteras, inte minst av kommissionen. Produkter
            som inte är så väldigt gångbara i de stora betydande länderna
            hanteras på ett sätt, och därmed blir det ett handelshinder för
            sådana varor som för svensk del är en ganska stor produkt. Det
            skapar en irritation som jag tycker att vi bör komma till rätta
            med. Som jag skriver i min interpellation har riksdagen flera
            gånger haft den uppfattningen just när det gäller näringsfrågor.
          </note>
          <note>
            Jag tolkar svaret från statsrådet som att det finns utrymme för
            viss optimism. Eller har jag förstått det fel, att kommissionen
            i princip stängt dörren för svenskt snus? Jag tolkar det inte
            så av det svar som statsrådet ger mig här, utan det tycks finnas
            någon sorts balans mellan dem som skulle vilja införa förbud och
            dem som inte vill det. Det jag kunnat komma fram till är att kommissionen
            varit ganska tydlig på den här punkten och på så sätt låst den
            svenska hållningen, att svenskt snus också skulle kunna exporteras
            till andra länder. Jag skulle därför vilja ha ett förtydligande
            från statsrådet av vad det egentligen är som gäller.
          </note>
          <note>
            Statsrådet var inledningsvis ganska optimistisk i den här frågan.
            Därefter har vi inte hört så mycket, inte sedan i våras. Samtidigt
            har statsrådet sagt, och säger också i dagens svar, att det finns
            flera länder som stöder den svenska uppfattningen. Jag skulle
            vilja att handelsministern redovisade vilka medlemsstater som
            stöder Sveriges krav, kravet att exportförbudet hävs, samt utifrån
            vilka argument övriga stater inte är beredda att öppna den europeiska
            marknaden för svenskt snus. Det skulle vara intressant att höra
            om den argumentationen.
          </note>
          <note>
            Eftersom jag tolkar svaret så att statsrådet ger en viss öppning
            för en fortsättning i frågan undrar jag på vilka grunder hon gör
            det och vad man kan vänta sig framöver när det gäller den här
            frågan.
          </note>
          <note type="speaker">
            Anf. 31 Statsrådet EWA BJÖRLING (M):
          </note>
          <note>
            Fru talman! Jag tackar Sven-Erik Österberg för att han har ställt
            den här interpellationen. Jag ska börja med att säga att kommissionen
            inte har stängt dörren. Skulle man besluta sig för att stänga
            dörren kommer vi att fortsätta att knacka på. Jag är glad över
            att vi har ett starkt stöd. Vi har ett uppdrag från riksdagen
            att driva frågan för att häva det exportförbud som finns mot snus.
          </note>
          <note>
            Det krävs nog lite bakgrund och ytterligare förklaring i frågan
            eftersom den är så tudelad. Jag deltar i konkurrenskraftsrådet
            som minister för inre marknaden och driver frågan utifrån konkurrensneutralitet.
            Dessutom hanteras frågan av socialministrarna som folkhälsofråga
            och lyder då under tobaksdirektivet. Jag har lyft fram frågan
            i konkurrenskraftsrådet med utgångspunkten att detta är diskriminerande
            eftersom konkurrensneutraliteten inte gäller för alla varor på
            EU:s inre marknad. Där är det svenska snuset, som jag tidigare
            sagt, mobbat. Det finns andra, betydligt farligare tobaksprodukter
            som får florera fritt.
          </note>
          <note>
            Utifrån det ställningstagandet är det flera länder som stöder
            oss. De som gick ut och öppet stödde oss under mötet var Tjeckien,
            Belgien och Nederländerna. Dessutom gav flera länder stöd i mötets
            marginal. Det finns alltså stater som stöder oss, absolut, men
            det är i konkurrenskraftsrådet.
          </note>
          <note>
            Parallellt med detta pågår en revidering av tobaksdirektivet.
            Det sker med jämna mellanrum. Det är där vi fört in att vi vill
            ha en enhetlig och ansvarsfull tobaksproduktsreglering. Vi ger
            där våra svenska förslag, som innebär att vi har en mycket restriktiv
            hållning mot tobak, att vi har bra information, att vi har åldersgräns,
            att vi ser till att det inte finns farliga ämnen i rökfri tobak.
            Det försöker vi föra in i tobaksdirektivet.
          </note>
          <note>
            Inför revideringen har många remissvar kommit in, och det är
            det resultatet som kommissionen går ut och redogör för. Det finns
            några som är helt emot, några vill ha en ansvarsfull produktreglering
            och några vill i stället tillåta. Där finns egentligen hela scenariot.
          </note>
          <note>
            Det är viktigt att se att här finns två olika spår. Dels har
            vi konkurrensneutraliteten, dels handlar det om en ansvarsfull
            tobaksproduktsreglering. Det är där vi ser att vi skulle kunna
            ha en framkomlig väg till enhetlighet på EU:s inre marknad vad
            gäller alla rökfria tobaksprodukter.
          </note>
          <note type="speaker">
            Anf. 32 SVEN-ERIK ÖSTERBERG (S):
          </note>
          <note>
            Fru talman! Jag skulle vilja fråga handelsministern: När kan
            man tänka sig nå en slutlig lösning i frågan? När kan man nå fram
            till en slutsats? Detta har pågått ganska länge. Jag känner väl
            till de här diskussionerna och även den sociala sidan av de diskussioner
            som har förts.
          </note>
          <note>
            Jag delar grunduppfattningen som handelsministern har och är
            ganska övertygad om att om snus hade varit en stor produkt i Frankrike
            och Tyskland hade det inte funnits något exportförbud för snus.
            Det är Sveriges dilemma, och det är det som irriterar mig väldigt
            mycket i ett samarbete där olika länder har olika produkter. Det
            är väldigt viktigt att man också väger in de sociala aspekterna
            och hälsoeffekterna av detta, men det ska göras parallellt med
            konkurrensneutraliteten och på ett förnuftigt sätt. Jag tror att
            handelsministern och jag har ganska lika grunduppfattning.
          </note>
          <note>
            Vad jag skulle vilja veta är om handelsministern är helt överens
            med Maria Larsson i denna fråga. Är regeringen helt enig? Säger
            Maria Larsson samma saker om den här frågan när ministrarna diskuterar
            som handelsministern gör när hon träffar sina kolleger nere i
            EU? Det där är ganska viktigt, och jag tycker inte att det har
            framkommit riktigt. När jag har läst på har jag tyckt att det
            funnits lite olika tonvikt i frågan. Det kan vara väldigt viktigt
            att redovisa om det finns en enighet i frågan i den svenska regeringen.
          </note>
          <note>
            Det är en bra redovisning som handelsministern gör, men jag skulle
            vara intresserad av att veta vad det finns för ytterligare argument
            att ta till. Hur kan man vinna mer stöd från fler medlemsländer
            i EU för konkurrensneutraliteten när det gäller export av sådana
            här varor? Vad finns det mer att ta till? Vad har handelsministern
            i bakfickan, om man får säga så, i den fortsatta diskussionen?
            Det kan också vara viktigt att veta. Vad finns det att bidra med
            i den här diskussionen för att få konkurrensneutralitet? Den frågan
            skulle jag vilja ha svar på, liksom frågan om förhållandet i regeringen
            till Maria Larsson som varit ansvarig för denna fråga.
          </note>
          <note type="speaker">
            Anf. 33 Statsrådet EWA BJÖRLING (M):
          </note>
          <note>
            Fru talman! Jag ska börja med att säga att regeringen är helt
            överens i denna fråga. Vi driver också samma linje, även om vi
            nu får göra det i två olika forum, som jag förklarade. I konkurrenskraftsrådet
            är det min uppgift som inremarknadsminister att titta på konkurrensneutraliteten.
            Maria Larssons uppgift är att se till att man får mer kunskap
            om de svenska erfarenheterna av att reglera tobaksprodukter på
            ett bra och tydligt sätt och att man tar till vara det på EU:s
            inre marknad. Vi har också skrivit ett gemensamt brev till kommissionen.
            Regeringen är alltså helt överens.
          </note>
          <note>
            Det är klart att det är en utmaning att övertyga de andra medlemsstaterna,
            kommissionen och Europaparlamentet om möjligheten att upprätta
            god folkhälsa samtidigt som en ny tobaksprodukt tar sig in på
            EU:s inre marknad. Det är självklart så. Själva förbudet i sig
            är den största svårigheten, för det gör att vi stryper kunskapen
            om det svenska snuset. Den rådande europeiska tobakspolitiken
            styr konsumtionen mot cigaretter. Kunskapen om andra tobaksprodukter
            är förhållandevis väldigt låg, både bland politiker och bland
            konsumenter. Många gånger när jag haft samtal med mina kolleger
            har de inte ens haft kunskap om vad svenskt snus är. Det är en
            lång väg att gå för att kunna övertyga de andra länderna om att
            det här är en vara som vi anser ska finnas på EU:s inre marknad,
            för min del på grund av konkurrensneutralitet, samt för att skapa
            förståelse för, vetskap om och kunskap om vad detta är för typ
            av tobaksprodukt.
          </note>
          <note>
            Jag tror att man ska utgå väldigt tydligt från vetenskapliga
            argument. EU:s egen expertgrupp konstaterade redan 2008 i Scenihrrapporten
            att svenskt snus är minst 90 procent mindre skadligt än cigarettrökning.
            Det tycker jag är ganska viktiga vetenskapliga fakta. Jag har
            själv följt denna forskning ända sedan jag började studera till
            tandläkare 1982. Det har alltid varit ett populärt ämne att titta
            på svenskt snus och om detta skulle kunna ha någon relation till
            cancer. Något sådant har man än i dag inte kunnat bevisa för svenskt
            snus. Jag tror att det är så vi ska fortsätta att övertyga kommissionen
            när det gäller den här produkten, tillsammans med att en tobaksprodukt
            inte ska uteslutas på EU:s inre marknad när den dessutom är mycket
            mindre farlig än något annat.
          </note>
          <note>
            Men naturligtvis måste det också sägas att detta är en vuxenprodukt,
            ingen nyttoprodukt.
          </note>
          <note type="speaker">
            Anf. 34 SVEN-ERIK ÖSTERBERG (S):
          </note>
          <note>
            Fru talman! Undersökningen om snuset läste jag om för bara några
            dagar sedan i en morgontidning. I rapporten hade man vetenskapligt
            kommit fram till att cancerrisken inte alls pekade åt det håll
            som ibland har diskuterats i den allmänna debatten. I så fall
            skulle användande av snus för den som röker vara betydligt bättre
            än att fortsätta med cigaretter. Det är klart att det kan vara
            ett argument i sammanhanget.
          </note>
          <note>
            Eftersom handelsministern redovisade hur hon har tänkt jobba
            med det här vill jag ställa frågan: Är det tänkbart att den här
            frågan växlas upp i regeringen och att även statsministern vid
            något tillfälle tar upp frågan i lämpligt forum, så att man på
            så sätt ger frågan högre status?
          </note>
          <note>
            Finns det möjlighet att ta del av det brev som handelsministern
            och Maria Larsson skrev tillsammans? Skulle handelsministerns
            stab kunna se till att jag får det brevet och får se hur det ser
            ut?
          </note>
          <note>
            En sista fråga: Det är viktigt att få information till riksdagen.
            Har handelsministern någon idé om att återkommande och fortlöpande
            på lämpligt sätt redovisa till riksdagen vad som händer med frågan?
          </note>
          <note type="speaker">
            Anf. 35 Statsrådet EWA BJÖRLING (M):
          </note>
          <note>
            Fru talman! Frågan har redan lyfts fram av flera ministrar i
            regeringen. Även statsministern har uttalat sig i frågan. Det
            visar också en stor enighet i regeringen, som jag sade tidigare.
          </note>
          <note>
            Naturligtvis återkommer jag gärna till riksdagen. Det är välkommet
            att ställa interpellationer, så att jag kan komma hit och redovisa
            vad som pågår. Men jag tycker också att det är viktigt att påpeka
            att detta är ett långsiktigt arbete. Det kommer att krävas väldigt
            mycket mer informationsinsatser om vad det svenska snuset är,
            hur det tillverkas och hur det är i relation till andra tobaksprodukter.
            Inte minst ska man dessutom titta på hur det ser ut till exempel
            på Åland. Där har man sett ekonomiska konsekvenser av att snuset
            inte får finnas.
          </note>
          <note>
            Det finns många olika vägar att gå. Jag kan bara uppmuntra riksdagsledamöter
            att helt enkelt informera om vad detta är, också i sina samtal
            med europeiska kolleger. Det är ett diskriminerande och orättvist
            förbud att det finns en vara som inte får florera fritt på EU:s
            inre marknad när vi har beslutat att vi ska ha en inre marknad
            där varor, tjänster, kapital och människor ska få röra sig fritt
            inom hela EU. Så är inte fallet i dag med det svenska snuset.
          </note>
          <note>
            Men som sagt handlar det om ett brett och långsiktigt arbete.
            Vi kommer att fortsätta detta med emfas. Vi får se vad som händer
            nu i kommissionen vid revideringen av tobaksdirektivet, som kommer
            att ske slutligen någon gång efter nyår.
          </note>
          <note>
            Jag kan väldigt gärna skicka över det brev som regeringen har
            skrivit.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:57 om ICT:s framtid i Borlänge
          </note>
          <note type="speaker">
            Anf. 36 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Peter Hultqvist har frågat mig vilka åtgärder jag
            avser att vidta för att värna kompetensen inom ICT och bidra till
            utveckling och förhindra avveckling av verksamheten.
          </note>
          <note>
            Regeringen beslutade i mars 2010 att tillsätta en utredning om
            dåvarande Banverkets behov av elektroniska kommunikationstjänster
            vid en separation av Banverket ICT från övriga Banverket. Enligt
            regeringens direktiv var utredarens uppdrag att föreslå hur Trafikverkets
            behov av elektroniska kommunikationstjänster kan säkerställas
            med bibehållen driftsäkerhet vid en separation av hela eller delar
            av Trafikverkets enhet Trafikverket ICT från Trafikverket. Utredaren
            skulle också beakta de ekonomiska konsekvenserna av förslagen.
            Utredningen om Trafikverket ICT överlämnade sitt betänkande Trafikverket
            ICT i december 2010.
          </note>
          <note>
            Under de senaste åren har ett antal förändringar genomförts inom
            transportområdet med utgångspunkten att det behövs en tydligare
            gränsdragning mellan förvaltning, politik och marknad. För statens
            del är en koncentration av kärnuppgifterna angelägen. Konkurrensutsatt
            verksamhet bör av det skälet i normalfallet inte bedrivas i myndighetsform.
          </note>
          <note>
            Frågan om i vilken verksamhetsform ICT bör bedrivas är för närvarande
            under beredning i Regeringskansliet.
          </note>
          <note type="speaker">
            Anf. 37 PETER HULTQVIST (S):
          </note>
          <note>
            Fru talman! Tack, ministern, för svaret!
          </note>
          <note>
            Det här är en delikat fråga. Det pågår en process där man vill
            förändra Trafikverkets resultatenhet Information and Communication
            Technology på ett sådant sätt att det förbereds en privatisering
            av verksamheten.
          </note>
          <note>
            I svaret redovisas att det sker en beredning i Regeringskansliet
            av vilken form verksamheten ska ha i framtiden, men inom Trafikverket
            och i offentligheten förs i dag en debatt om huruvida det är fråga
            om en privatisering.
          </note>
          <note>
            Den risk som jag och många med mig ser, också människor inom
            verksamheten, med en privatisering är att den kan leda till att
            denna viktiga verksamhet, som i dag omfattar 450 anställda och
            därtill ytterligare 150 personer, som omsluter 1,4 miljarder kronor
            och levererar en vinst på ca 200 miljoner kronor, styckas upp
            och att privata intressenter tar hand om det som är lönsamt. Arbetstillfällen
            kommer att försvinna från Borlänge, där den här verksamheten är
            förlagd. I slutändan kommer stora samhällsvärden att bli förödda.
          </note>
          <note>
            Man måste hitta en strategi så att man inte avhänder sig möjligheten
            att ta till vara det ekonomiska värde som ICT omfattar och det
            samhällsvärde som ICT utgör. ICT är nu den resurs och aktör som
            staten förfogar över sedan Telia till stora delar privatiserades.
            När Telia privatiserades skickade man med den fiberoptiska kabeln,
            som är mycket strategisk, och det är den resurs som ICT i dag
            förfogar över.
          </note>
          <note>
            Nu är det oerhört viktigt att noga fundera igenom vad man ska
            göra och också förstå det verkliga värde som ICT har. I stället
            för att beträda en väg som riskerar att leda till att dessa värden
            skingras för vinden och att olika privata intressenter tar över
            och styckar upp bolaget borde man ta en annan utgångspunkt. Man
            skulle kunna göra det inom ramen för ett statligt bolag som man
            också styr till Borlänge och reglerar i bolagsordningen att sätet
            ska ligga där det vill säga att man inte gör som när man bildade
            Vectura och Svevia och inte reglerade den frågan, så att verksamheten
            sedan flyttades till Stockholm. Man ska ha kvar perspektivet att
            man ska få verksamheten att växa där den har lokaliserats. Det
            har i det här fallet bevisats att så kan ske på ett bra sätt.
          </note>
          <note>
            Man kan ha en strategi där man funderar på att låta det vara
            ett statligt bolag. På det sättet kan man ta till vara det kommersiella
            värdet och också samhällsvärdet med ICT:s verksamhet, så att man
            kan förena dessa två storheter och så att de fortfarande kan utgöra
            ett starkt stöd åt både Transportstyrelsen och Trafikverket. På
            det sättet kan man hitta en lösning som verkligen gynnar samhällsintresset
            men också tar hänsyn till behovet av att utveckla och förändra
            verksamheten och skapa en ny plattform för den utan att öppna
            för en privatisering som kan leda till att både ekonomiska värden
            och samhällsvärden försvinner så småningom. Är det väl sålt har
            vi ingen makt och inget inflytande över det hela.
          </note>
          <note>
            Jag tror att en lösning i den stil som jag skisserar här skulle
            kunna mottas väldigt positivt. Är regeringen öppen för detta?
          </note>
          <note type="speaker">
            Anf. 38 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Man skulle kunna tolka den här debatten som att Peter
            Hultqvist först vill säga att privatisering är dumt och att det
            riskerar att stycka sönder och att han sedan vill betona att det
            är risk för att arbetstillfällen i Borlänge försvinner. Men jag
            väljer att inte göra den kopplingen, för det finns så mycket mer
            i den här debatten som är viktigt.
          </note>
          <note>
            Från Trafikverkets synpunkt, med tanke på de elektroniska kommunikationstjänsterna,
            är det avgörande att ha rätt kompetens för att säkra god driftsäkerhet.
            Det är därför vi har ICT-verksamheten. Men mycket av det som ICT
            i dag gör finns i konkurrens på en fungerande marknad. Från ICT:s
            synpunkt kan det snarare vara så att man har svårt att utveckla
            sig mer när man gör det inom en myndighet. Detta är också en viktig
            balansgång.
          </note>
          <note>
            Det är riktigt, som Peter Hultqvist tar upp, att om man ska pröva
            en försäljning måste man också se till optokabeln. Den är delvis
            en resurs med ett pengamässigt värde, men den kan också vara en
            strategisk resurs för landet av andra skäl. Bland annat pekade
            utredningen på en del frågetecken när det gällde hur man skulle
            hantera den.
          </note>
          <note>
            Det finns en hel del som ICT gör för andra, både myndigheter
            och andra offentliga verksamheter och på den privata marknaden.
            Jag tror att Trafikverkets beställning till ICT står för ungefär
            65 procent.
          </note>
          <note>
            Inom Trafikverket resonerar man just nu om att hålla ihop ICT
            samlat i stället för att dela det, för då tappar man kompetens.
            Man vill se om det finns en privat aktör som är beredd att göra
            det. Det handlar om att bevara driftsäkerheten och behålla kompetensen
            för det som är Trafikverkets behov. Det är det perspektiv som
            Trafikverket måste ha.
          </note>
          <note>
            Ett alternativ är annars, som Peter Hultqvist var inne på, att
            man skulle ha det i ett statligt bolag i stället, just för att
            ICT ska få möjlighet att utveckla sig mer än vad som vore fallet
            om det befinner sig inom en myndighet.
          </note>
          <note>
            Var verksamheten sedan ska ligga är en annan fråga. Den finns
            i Borlänge i dag, men jag kan inte säga något om detta här och
            nu. Man får väl placera den där det känns strategiskt riktigt.
            Uppenbarligen fungerar det väl där den finns i dag.
          </note>
          <note>
            Fru talman! Jag tycker att frågeställningen är relevant. Den
            är viktig. Den är inte alls på något sätt avklarad i dag, men
            precis som Peter Hultqvist säger förs resonemang också inom Trafikverket,
            och de resonemangen får vi också ta del av. Vi har ännu inte bestämt
            exakt hur detta ska se ut.
          </note>
          <note type="speaker">
            Anf. 39 PETER HULTQVIST (S):
          </note>
          <note>
            Fru talman! Jag tror också att det måste ske en utveckling i
            den här verksamheten. Man bör hitta en annan form för den för
            att skapa bättre möjligheter att klara både det kommersiella värdet
            och samhällsvärdet. Men man måste ha klart för sig att om det
            handlar om en privatisering har vi inga långsiktiga garantier.
            Vi har inga långsiktiga säkerheter. När en sak väl är såld är
            den såld. Jag kan aldrig se privatisering som ett självändamål,
            och i sådana här fall kan jag heller inte se det som ett självklart
            förstahandsalternativ.
          </note>
          <note>
            För mig är det viktiga att verksamheten får möjlighet att utvecklas
            och att vi klarar det kommersiella värdet och samhällsvärdet.
            Jag tror att det sker bäst inom ramen för ett statligt bolag.
          </note>
          <note>
            Diskussionen kring var en verksamhet ska ligga och statens förmåga
            att styra detta är viktig. När Vectura och Svevia bolagiserades
            en gång styrde man från regeringssidan inte upp lokaliseringen
            man gjorde ingen sådan markering i bolagsordningen. Det slutade
            med att verksamheternas huvudkontor förflyttades till Stockholmsregionen.
            Det är något som man inte vill vara med om när man har byggt upp
            en verksamhet på det här sättet ute i landet och den visar sig
            fungera väl varken Svevia eller Vectura i sin gamla form fungerade
            dåligt i Borlänge.
          </note>
          <note>
            Det finns en tendens att utarma de utlokaliseringar som har skett.
            Så är det. Det kan man se i den här typen av förflyttningsrörelser,
            när olika typer av verksamheter förändras.
          </note>
          <note>
            Det är viktigt att markera att om man ska göra en förändring
            och exempelvis göra ett statligt bolag, då ska man också peka
            ut att huvudkontoret ska ligga i Borlänge, så att det är klarlagt
            för tillträdande vd och styrelse och det inte slutar med en diskussion
            där de bestämmer sig för att flytta av några skäl som de tycker
            är viktiga.
          </note>
          <note>
            Man måste alltid vara öppen för förändringar i den här typen
            av verksamheter. Precis som ministern säger måste man hela tiden
            ta ställning till balansen. Annars hamnar man inte rätt.
          </note>
          <note>
            Men det är också viktigt att verkligheten inte överideologiseras
            på något sätt, så att man resonerar kring privatisering i stort
            sett för dess egen skull och att det av någon sorts ideologiska
            dimensioner blir självklara slutsatser, utan att man värderar
            samhällsvärdet, säkerhetsargumenten, det långsiktiga perspektivet
            och framför allt hur vi på bästa sätt kan se till att klara det
            hela. Det handlar om oerhörda värden. Det är 1,4 miljarder i omslutning
            och 600 personer som jobbar inom verksamheten, med alla de bieffekter
            på andra näringar som finns.
          </note>
          <note>
            Jag skulle vilja fråga ministern om hon är beredd att tillsätta
            en utredare som särskilt ser över möjligheterna att göra ICT till
            ett statligt bolag och i djupare mening se på just den delen i
            det här sammanhanget.
          </note>
          <note type="speaker">
            Anf. 40 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag tror att man ska ha en öppenhet, som Peter Hultqvist
            är inne på, i synnerhet när vi pratar om verksamhet som i dag
            har mycket stor konkurrens på en befintlig marknad.
          </note>
          <note>
            Är privatisering överideologi i det aktuella fallet eller inte?
            Nej, så är det snarast inte i det här fallet, fast det kanske
            är lite enkelt partiskt av mig att säga det. Men det beror mycket
            mer på funderingar utifrån ICT som företag och verksamhet, hur
            och på vilket sätt företaget kan vidareutveckla sin kompetens
            bäst och stå sig i en konkurrens.
          </note>
          <note>
            Det andra handlar om framför allt utifrån Trafikverkets perspektiv,
            som jag också tycker är angeläget på vilket sätt man bäst kan
            ta till vara kompetens för att behålla driftsäkerhet, vilket har
            varit grunden i verksamheten.
          </note>
          <note>
            Huruvida man från regeringens och statens sida ska styra var
            en verksamhet ska vara har vi erfarenheten att det ibland har
            varit bra och ibland kan bli rent kontraproduktivt. Men jag förstår
            utifrån situationen för Peter Hultqvist, som är från Borlänge,
            att det känns angeläget att verksamheten är kvar i Borlänge. Mycket
            av Trafikverkets verksamhet finns också i just Borlänge, så det
            kanske finns en naturlig koppling där i alla fall.
          </note>
          <note>
            På frågan om man ska ha en utredare utöver den utredning av verksamheten
            som redan har gjorts skulle jag nog svara: Nej, inte i dagsläget,
            när det gäller att titta på om företaget ska göras till ett statligt
            bolag eller inte, för det resonemanget finns redan med i diskussionerna.
            Trafikverket tittar som aktiv part på frågorna: Hur kan man bäst
            hålla ihop en verksamhet så att den kan utveckla sig framåt? Hur
            kan vi som myndighet bäst få driftsäkerhet med rätt kompetens?
          </note>
          <note>
            Finns det inte en marknad som kan ta ett sammanhållet grepp har
            till och med Trafikverket i sina diskussioner gentemot regeringen
            sagt att ett statligt bolag kanske är att föredra, så det finns
            redan med i processen, skulle jag vilja säga.
          </note>
          <note type="speaker">
            Anf. 41 PETER HULTQVIST (S):
          </note>
          <note>
            Herr talman! För att börja med detta att styra till en viss ort:
            Inom den statliga förvaltningen finns det, när det gäller de utlokaliseringar
            som gjorts och man får också ett intryck av att det finns ett
            stöd inom regeringen för det, eftersom man under de senaste fem
            åren inte har agerat aktivt i det sammanhanget en tendens att
            acceptera återlokalisering av tidigare utlokaliserad verksamhet.
            Det brukar bli tydligt framför allt när man gör nya verksamhetsformer,
            och jag har nämnt två exempel på det: Vectura och Svevia.
          </note>
          <note>
            Därför är jag lite ihärdig: Om man nu förändrar verksamheten,
            hur klarar man då också av att slå vakt om utfästelserna i det
            utlokaliseringsbeslut som fattades en gång i tiden?
          </note>
          <note>
            När det gäller det aktuella fallet tycker jag att det redan är
            bevisat att Borlänge är en utmärkt miljö för ett som jag hoppas
            statligt bolag att verka i. Det är ju i Borlänge som verksamheterna
            har byggts upp, det är i Borlänge som kompetensen har skapats,
            och det är också Borlänge man talar om i diskussioner om utvecklingsmöjligheter.
          </note>
          <note>
            Det handlar egentligen om två spår. Inom Trafikverket företräder
            man tydligen någon sorts privatiseringstanke, medan andra, bland
            annat de fackliga organisationerna, för fram detta med ett statligt
            bolag som ett alternativ. Det finns också ett stöd för den typen
            av tankar reellt inom ICT som verksamhet.
          </note>
          <note>
            Varför pekar jag på att man kanske särskilt borde utreda det
            statliga alternativet? Förutom att jag själv ser det som ett huvudalternativ
            och en önskvärd utveckling är jag rädd för att det finns människor
            som ser privatisering som en överideologi, så att det statliga
            alternativet inte blir tillräckligt belyst. Men jag noterar ministerns
            markering att privatisering i det här fallet inte är överideologi.
          </note>
          <note type="speaker">
            Anf. 42 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Det är oerhört viktigt. Det fokus som jag har i
            frågan därför tycker jag också att det var bra att Peter Hultqvist
            ställde interpellationen är det bästa för Trafikverkets uppdrag
            och ansvar, på vilket sätt man har en bra driftsäkerhet, där elektronisk
            kommunikation är en väsentlig del.
          </note>
          <note>
            Det andra är vad vi kan göra som blir det bästa för verksamheten
            ICT. Det är precis i den kopplingen som vi befinner oss, och det
            är det jag tycker att man måste ha för ögonen.
          </note>
          <note>
            Sedan kan man lägga till det som är Peter Hultqvists perspektiv,
            lokaliseringsfrågan. Där väljer jag i dag att inte ha en bestämd
            uppfattning. Men jag har full förståelse för den argumentation
            som Peter Hultqvist har redovisat här i dag.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:77 om Mälarbanan
          </note>
          <note type="speaker">
            Anf. 43 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Pia Nilsson har frågat mig vilka åtgärder jag har
            för avsikt att vidta för att öka kapaciteten på Mälarbanan i syfte
            att optimera effekten av Citybanan.
          </note>
          <note>
            Utbyggnaden av Mälarbanan är ett av de objekt som regeringen
            har prioriterat i den trafikslagsövergripande nationella planen
            för utveckling av transportsystemet för perioden 20102021. I Citybaneavtalet
            anges att staten åtar sig att så snabbt som möjligt, med hänsyn
            tagen till planerings-, projekterings- och tillståndsprocessen,
            bygga två nya spår på hela sträckan BarkarbyKallhäll. Vidare anges
            i avtalet att staten åtar sig att bygga två spår på hela sträckan
            TomtebodaBarkarby.
          </note>
          <note>
            I regeringens beslut om fastställelse av en trafikslagsövergripande
            nationell plan för utveckling av transportinfrastrukturen konstaterar
            regeringen att Mälarbanans sträckning genom Sundbyberg utreds.
            Det finns i nuläget inga slutliga förslag på hur den delen ska
            realiseras.
          </note>
          <note>
            För delen BarkarbyKallhäll har den fastställda järnvägsplanen
            nyligen överklagats till regeringen. Ärendet bereds nu inom Regeringskansliet.
          </note>
          <note type="speaker">
            Anf. 44 PIA NILSSON (S):
          </note>
          <note>
            Herr talman! Jag vill börja med att tacka ministern för svaret.
            Jag hade dock förväntat mig ett något mer framåtsyftande och rent
            av uttömmande svar på frågan om vilka åtgärder ministern tänker
            vidta för att öka kapaciteten på Mälarbanan, just i syfte att
            optimera effekten av Citybanan. I stället för klara politiska
            besked radas ett antal konstateranden upp om Citybaneavtalet.
            Men vad har regeringen de facto för avsikt att göra och när?
          </note>
          <note>
            Ministern säger förvisso att utbyggnaden av Mälarbanan är ett
            prioriterat projekt för perioden 20102021. Men vad innebär det
            konkret? Kommer Mälarbanan att få ytterligare två spår längs hela
            den 20 kilometer långa sträckan mellan Tomteboda och Kallhäll,
            eller begränsas utbyggnaden enbart till att gälla KallhällBarkarby?
          </note>
          <note>
            Mälarbanan, som sträcker sig från Stockholm via Enköping och
            Västerås till Örebro, är i dag en av de tyngst belastade järnvägssträckorna
            i landet. Spårkapaciteten är maximalt utnyttjad under högtrafik.
            Alla tågtyper med olika hastigheter och olika uppehållsmönster
            trängs på de här två spåren. Det finns helt enkelt inte utrymme
            för ytterligare trafik trots att efterfrågan hela tiden ökar.
            I stället brottas Mälarbanan med ständiga förseningar, vilket
            givetvis är helt oacceptabelt ur både ett näringslivsperspektiv
            och ett resenärsperspektiv.
          </note>
          <note>
            Herr talman! Mälarregionen är en oerhört dynamisk region som
            växer så det knakar. Om 20 år beräknas befolkningen ha ökat med
            600 000 invånare, vilket motsvarar två Malmö. I takt med att befolkningen
            växer ökar också trycket på en effektiv och utbyggd tågtrafik.
          </note>
          <note>
            Jag vill att Mälarregionen ska fortsätta att växa, fortsätta
            att skapa tillväxt och fortsätta att vara dynamisk med många nya
            spännande jobb, men då måste järnvägskapaciteten längs Mälarbanan
            byggas ut så att inte fortsatta möjligheter till arbetspendling
            och godstransporter stryps.
          </note>
          <note>
            Den 6 kilometer långa Citybanetunneln, som nu håller på att byggas
            för fullt här i Stockholm och som förväntas stå klar 2017, kommer
            att medföra en kapacitetsförbättring ja. Pendeltågstrafiken flyttas
            under jord, vilket skapar utrymme för mer gods- och persontrafik
            ovan jord, det vill säga på de två spår som i dag finns in till
            Stockholms central. Men för att Citybanan ska kunna komma till
            full nytta för resenärer och näringsliv här i Mälarregionen och
            för att man ska kunna möta den ökade efterfrågan på tågtrafik
            in mot Stockholm och öka punktligheten behöver Mälarbanan byggas
            ut till fyra spår längs hela sträckan TomtebodaKallhäll. Det räcker
            inte med enbart en utbyggnad mellan Barkarby och Kallhäll. Mälarbanans
            inre del kommer fortfarande att vara en begränsning för att köra
            fler tåg med ökad punktlighet.
          </note>
          <note>
            Herr talman! Jag menar att det är oerhört väsentligt att utgå
            från en systemsyn när man beslutar om olika järnvägsobjekt. För
            att optimera Citybanans kapacitet måste flaskhalsar längs Mälarbanan
            elimineras, och det arbetet bör gå hand i hand med detta.
          </note>
          <note>
            Ministern har än så länge inte lämnat något klart besked, som
            sagt. Det oroar mig och många andra. Vi socialdemokrater lägger
            i vårt budgetförslag fram 10 miljarder för att tidigarelägga kapacitetshöjande
            åtgärder, som till exempel det här fyrspåret.
          </note>
          <note>
            Jag vill veta när ministern kommer att sätta ned fötterna och
            bestämma sig. Hur länge kommer det att dröja?
          </note>
          <note type="speaker">
            Anf. 45 GUNNAR ANDRÉN (FP):
          </note>
          <note>
            Herr talman! Det är en angelägen interpellation för många människor
            som Pia Nilsson har ställt. Jag vill ta mig friheten, vilket även
            Pia Nilsson gjorde, att vidga debatten en smula, inte minst som
            vald för den här regionen, liksom statsrådet är.
          </note>
          <note>
            Hela diskussionen om trafiken på Mälarbanan bygger på en mycket
            väsentlig förutsättning, nämligen att vi för några år sedan äntligen
            kunde komma fram till beslut om att bygga Citybanan. Annars hade
            vi haft kvar den situation, herr talman, som vi haft sedan 1897
            med bara två spår ovan jord söderut från Stockholm. Jag vill påstå
            att det som inträffar nu i stort sett är den största händelsen
            på trafikområdet i Stockholm sedan 1897. Och det kommer att bli
            färdigt om några år.
          </note>
          <note>
            Jag ser att Börje Vestlund från Socialdemokraterna sitter här
            i salen. Han har under många år också debatterat de här frågorna
            och, liksom jag, något fåfängt noterat att det har varit svårt
            att få förståelse för att frågan om spårväg genom Stockholm är
            av utomordentlig vikt för hela Sverige. Det är inte bara en Stockholmsfråga.
            Den här interpellationen och många andra i den här riktningen
            är ett bra bevis på det.
          </note>
          <note>
            Äntligen kan man hoppas på att andra kompletterande investeringar
            ska få fullt genomslag så att Mälarregionen, från Nyköping, som
            herr talmannen känner väl till, upp till Gävle, Uppsala, Västerås
            och Eskilstuna, blir ett enda sammanhängande arbetsplatsområde.
            Det har det inte kunnat bli tidigare i och med att vi har haft
            så mycket förseningar. Det har varit för osäkert, helt enkelt.
          </note>
          <note>
            Vilken lärdom ska man dra av att vi nu har sett möjligheten att
            Citybanan gör Stockholmsregionen till det administrativa centrum
            och det arbetscentrum som varje land behöver? Jo, vi kan inte
            fortsätta att bortse från vikten av att kommunikationerna till
            och från och inom storstadsregionen fungerar väl, som vi gjorde
            under många olika regeringar under många decennier.
          </note>
          <note>
            Tyvärr har det blivit eftersatt, särskilt på det spårbundna området.
            Och, herr talman, jag erinrar mig att jag, för att nu använda
            något som jag själv kommer ihåg, redan i mitten av 80-talet eller
            i början av 90-talet i olika partimotioner diskuterade frågan
            om utbyggnad av spårbunden trafik i Stockholm som en lösning.
            Vi såg att Stockholmsregionen och länet på den tiden ökade med
            ungefär 15 000 invånare per år. Nu är vi uppe i 30 000. Detta
            kommer att ställa extrema krav. Om vi inte ska få väldigt många
            fler köer, där folk sitter av sina arbetstimmar, måste vi fortsätta
            att bygga ut den spårbundna trafiken i Stockholm.
          </note>
          <note>
            Jag tycker att Pia Nilsson i allt väsentligt har rätt. Jag går
            inte in på just den frågan. Men det gäller att se till att hela
            Stockholm fungerar. På det sättet vill jag tacka alla som har
            medverkat till att Citybanan kom till, för den kommer att göra
            att alla, till och med de från Södertälje, lättare kommer att
            kunna ta sig till och från Stockholm, och det är viktigt.
          </note>
          <note type="speaker">
            Anf. 46 SVEN-ERIK ÖSTERBERG (S):
          </note>
          <note>
            Herr talman! Tack, ministern, för svaret till Pia Nilsson! Jag
            skulle även vilja säga tack till Gunnar Andrén. Det var ett intressant
            inlägg. Vi ser att vi nu har fått med ytterligare en blåslampa
            i kampen mot regeringen när det gäller att försöka få fram ytterligare
            spårkapacitet i Stockholm. Jag tackar Gunnar Andrén för att han
            ansluter sig till oss i den frågan.
          </note>
          <note>
            Sedan gäller det vad jag känner för den här frågan, som bor i
            den här regionen. När man tittar tillbaka på frågan kan man säga
            att det har varit en fantastisk utveckling av tågtrafiken i Mälardalen.
            Jag minns när man invigde stationen i Västerås för ett antal år
            sedan. Då sade flera politiska företrädare att det var ett jättelikt
            skrytbygge som skulle stå tomt och inte användas, för den här
            kapaciteten skulle man aldrig nå. Infrastrukturministern vet att
            alla prognoser om tågtrafiken i Mälardalen har överträffats många
            gånger om. Därför är jag lite ledsen när jag läser svaret från
            ministern.
          </note>
          <note>
            Det är en mycket relevant fråga som Pia Nilsson ställer. Vad
            tänker regeringen göra för att skynda på detta? Kapacitetsbristen
            är redan nu uppenbar på spåren in till Stockholm. Och den blir
            än mer uppenbar i takt med att själva Citybanan byggs. Jag tänker
            på den del som ligger inne i stan och under jord och som, så att
            säga, underlättar pendeltågtrafiken. Då blir de andra problemen
            än mer uppenbara. Det blir flaskhalsar.
          </note>
          <note>
            Jag ser i svaret egentligen bara en redovisning av ungefär det
            vi visste förut, det som man har sagt här. Det finns liksom inget
            ytterligare besked från regeringen.
          </note>
          <note>
            Det här oroar mycket av det skälet att det senast i går när jag
            åkte med sista tåget från Västerås, där jag var på ett möte, var
            trafikstörningar redan när klockan började närma sig elva på kvällen.
            Fjärrtågen krockar med pendeltågen innan man når in till Stockholm,
            på andra sidan Sundbyberg. Man får sitta som i ett mjölktåg för
            att komma in till stan.
          </note>
          <note>
            Därför oroar det oerhört mycket när vi ser de prognoser som pekar
            på att pendlingen ökar och att folk rör sig mer. Det blir ännu
            viktigare att kunna ta sig fram, och kapacitetsbehovet är inte
            tillfredsställt med den plan som finns.
          </note>
          <note>
            Jag tror egentligen inte att infrastrukturministern i grunden
            har någon annan syn på saken, utan här gäller det att komma till
            skott och ta ett kliv framåt och bli tydligare med hur man gör
            för att åstadkomma det som behövs i en snabbare takt än vad som
            har redovisats nu.
          </note>
          <note>
            Det står här och är allom känt att för sträckningen förbi Sundbyberg
            finns det olika alternativ. Som vi har sett handlar det om ifall
            den ska grävas ned eller om den ska dras ut till den andra spårbildningen
            som kommer från Uppsala. Detta utreds för tillfället.
          </note>
          <note>
            Till sist skulle jag vilja ställa en fråga till infrastrukturministern:
            När beräknas denna utredning vara klar så att man kan fatta ett
            beslut? Man behöver veta vilken väg man ska välja i frågan så
            att man kan komma till skott, för det är stor risk att när man
            väl är klar med detta kommer också det att överklagas och gå till
            regeringen för beslut. Vi vet hur det fungerar. Det är därför
            väldigt viktigt att utredningen blir klar så att man kan ta det
            första beslutet. Då hinner man med också med överklaganden så
            att byggnationen kan komma i gång i tid.
          </note>
          <note>
            Det är min sista fråga. Jag önskar att infrastrukturministern
            kan vara lite tydligare i de här frågorna och visa lite mer ambition.
            Vad vill infrastrukturministern med det här? Vad är ambitionen
            för att kunna komma till rätta med problemen? Känn lite mer känsla
            i den här frågan, infrastrukturministern.
          </note>
          <note type="speaker">
            Anf. 47 BÖRJE VESTLUND (S):
          </note>
          <note>
            Herr talman! När jag ändå befinner mig i kammaren och vi diskuterar
            en fråga som är så viktig för Stockholmsregionen kan jag inte
            låta bli att delta.
          </note>
          <note>
            Uppenbarligen behövs det inte många minuter som statsråd för
            att lära sig den sköna konsten att skriva ett helt interpellationssvar
            utan att svara på en enda fråga. Det får vi konstatera att statsrådet
            har lyckats alldeles utmärkt med i denna interpellation. Hon redogör
            nämligen inte för någonting när det gäller hur man ska få fart
            på det här.
          </note>
          <note>
            Jag kommer ihåg att jag under min period i trafikutskottet 20022006
            var med vid en gemensam uppvaktning hos dåvarande infrastrukturminister
            Ulrica Messing. Man hade bett särskilt om att vi skulle peka ut
            något infrastrukturprojekt som var viktigt för en viss region
            men som inte låg i regionen. Så gott som alla utom de sydligaste
            och nordligaste delarna av Sverige pekade ut just Citybanan i
            Stockholm som viktig för att järnvägstrafiken skulle fungera i
            landet.
          </note>
          <note>
            Jag tror att vi har en ganska gemensam uppfattning från norr
            till söder att detta är en förutsättning för att vi ska få en
            fungerande järnvägstrafik i hela vårt land, inte minst för att
            kollektivtrafiken med pendeltågen i Stockholm ska kunna fortsätta
            utvecklas och byggas ut. Men för detta krävs inte enbart Citybanan
            och sedan är det slut, för om det inte händer något mer är risken
            vansinnigt stor att varken Mälardalen, Dalarna, de delar som går
            till norra och södra Sverige eller Svealandsbanan har någon särskild
            nytta av Citybanan.
          </note>
          <note>
            Därför är det relevant att ställa frågan om vad man ska göra
            senare just nu när Citybanan börjar ta fart och vi kan se när
            den kommer att vara färdig. Det är det här som är bekymret: att
            man inte kan ge tydliga och klara besked om vad som kommer att
            hända efteråt så att talmannen från Nyköping, jag från Stockholm
            och Pia Nilsson och Sven-Erik Österberg från Västerås och Sala
            faktiskt kan känna oss trygga. Vet vi att det här kommer att lösa
            sig i framtiden kan vi kanske leva med förseningar redan tidigt
            på morgonen och väldigt sent på kvällen.
          </note>
          <note>
            Men då måste besked komma från regeringen. Då kan man inte säga
            att det bereds inom regeringen, och sedan händer det inte så mycket
            mer. Nu var det i och för sig ett överklagande, men det är ändå
            mycket ett konstaterande att det här har man gjort, men man säger
            inte vad man vill göra. Det är det jag vill veta: Vad vill regeringen
            göra för att få fart på det här så att inte den vackra, dyra och
            fantastiska Citybanan byggs färdigt, och sedan har man ingen nytta
            av den för trafiken norrut, västerut och söderut?
          </note>
          <note type="speaker">
            Anf. 48 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag delar i och för sig väldigt mycket av det som
            har framförts, för är det någonting som har varit viktigt inte
            bara för Stockholmsregionen utan för hela Mälardalen och även
            fler regioner är det hur och på vilket sätt vi kommer åt Sveriges
            värsta flaskhals.
          </note>
          <note>
            Med detta som grund togs det första spadtaget för Citybanan,
            ett initiativ som har medfinansierats av ett stort antal kommuner
            runt omkring. Vi lärde oss av erfarenheten från Svealandsbanan
            som går på andra sidan Mälaren. När den kom i gång var den redan
            för trång. Den var redan full. Man skulle ha kunnat göra mer.
            Mälarbanan som täcker upp en stor del på den norra sidan av Mälaren
            är ett otroligt viktigt arbetspendlingsstråk.
          </note>
          <note>
            Det jag konstaterade när jag kom med i regeringen för ett år
            sedan, när vi precis hade fattat beslut om infrastrukturplanen
            där Citybanan finns med och där man från regionen har prioriterat
            vilka objekt som behöver komma med, var att även när vi kommer
            fram till 2021 och allt är byggt kommer vi fortfarande att ha
            sårbarhet, kapacitetsproblem och flaskhalsar.
          </note>
          <note>
            Just av den anledningen fick Trafikverket uppdraget att se på
            hur och på vilket sätt vi kan öka kapaciteten i järnvägssystemet.
            Till detta kopplades också ett perspektiv som jag tror är särskilt
            viktigt i storstadsregionerna och framför allt i Mälardalen. Trafikanalys
            fick uppdraget att se över just arbetspendling.
          </note>
          <note>
            Med det här som grund har framför allt Trafikverket i sin första
            delrapport som kom i oktober särskilt lyft fram spåren som går
            mellan Tomteboda, Huvudsta, Duvbo och Barkarby för att kunna tidigarelägga
            dem i planen, och det är egentligen utifrån syftet att kunna utnyttja
            Citybanans fulla kapacitet när den väl kommer på plats. Det finns
            inte med i planen att detta ska påbörjas 2012 eller 2013, utan
            det låg efter planperioden. Därför har vi snarare tittat på om
            det kan flyttas in, vad det kommer att kosta och framför allt
            när man kan flytta in det.
          </note>
          <note>
            Det finns även en annan del som är viktig och som vi också har
            perspektiv på, och det är just den här knäcken i Tomtebodaområdet.
            Sven-Erik Österberg var inne på det. Vi har de fyra spåren som
            går ut från Centralen och som ska betjäna Arlandabanans möjligheter
            till ökad kapacitet. Så har vi Ostkustbanan som går vidare upp
            emot Uppsala och som också sitter och väntar. Där de här möts
            blir det värre. Och så ska vi ha Mälarbanan.
          </note>
          <note>
            Jag tycker att i den process som trots allt pågår måste vi ha
            respekt för de diskussioner som pågår i Sundbyberg när det gäller
            överdäckningen, var sträckan ska gå när spåret går genom staden.
            Den diskussionen pågår i dialog med Trafikverket.
          </note>
          <note>
            Den andra delen handlar även om Solna. Jag har själv varit där
            ute och tittat, för där spåren ska komma fram finns i dag redan
            befintliga flerfamiljshus och företagslokaler. Det handlar alltså
            om ganska stora ingrepp, och med stor sannolikhet kommer vi säkert
            att få överklaganden där också. Processen är dock redan i gång,
            i dialog.
          </note>
          <note>
            Tanken och syftet är ju att ha Kapacitetsutredningen med som
            grund, just för att vi inte ska ha flaskhalsar, just för att vi
            ska ha fokus på bättre arbetspendling och framför allt måna om
            människors tid, när jag hösten 2012 kommer att göra en kompletterande
            infrastrukturproposition. Även om man har 10 miljarder extra för
            2012 skulle man inte kunna använda dem under 2012. Jag tänker
            på vad som kommer åren därefter, och det tror jag egentligen också
            att Pia Nilsson gör.
          </note>
          <note type="speaker">
            Anf. 49 PIA NILSSON (S):
          </note>
          <note>
            Herr talman! Jag vill att Mälardalen ska fortsätta att växa och
            fortsätta att spraka av dynamik. Jag vill att nya och spännande
            jobb ska etableras i vår region jobb som skapar ny tillväxt. Ökad
            tillväxt ställer krav på utbyggd och effektiv infrastruktur. Därför
            behöver järnvägskapaciteten längs Mälarbanan öka, och därför är
            investeringen i fyrspår längs hela sträckan TomtebodaKallhäll
            på Mälarbanan så viktig.
          </note>
          <note>
            Det mesta pekar på att vi nu närmar oss en lågkonjunktur med
            betydligt lägre tillväxt. De svenska bnp-hjulen kommer sannolikt
            att snurra i betydligt långsammare takt de kommande åren. Eurokrisen
            kommer att göra avtryck även i den svenska ekonomin. Då kan man
            tycka att det vore klokt att ligga lågt med kostsamma infrastrukturinvesteringar.
            Men när ekonomin bromsar och tillväxten krymper är de politiska
            prioriteringarna viktigare än någonsin. Då måste vi beslutsfattare
            våga tänka strategiskt och långsiktigt och investera oss in i
            framtiden. Att avstå, herr talman, från att investera i infrastruktur
            kostar också.
          </note>
          <note>
            Rapporten Vad kostar det att vänta? presenterades nyligen. Där
            konstaterar man att om man väntar 13 år med att bygga ut kapaciteten
            på Mälarbanan går samhället och medborgarna miste om 13 ½ miljard.
            Rapporten slår fast att kostnaden för att senarelägga investeringen
            alltså överstiger byggkostnaden.
          </note>
          <note>
            Jag noterar att infrastrukturministern ännu inte har lagt fram
            någon proposition om en effektivare planering av vägar och järnvägar.
            En enig transportinfrastrukturkommitté, som jag själv ingick i,
            lade fram ett betänkande för drygt ett år sedan. Där finns konkreta
            förslag om hur planeringsprocessen kan effektiviseras med upp
            till två år, vilket innebär att planeringskostnaderna för staten
            kan minska med 200 miljoner kronor per år och den samhällsekonomiska
            nyttan bli ungefär 1,35 miljarder för de planerade objekten fram
            till 2021. Detta är en ansenlig summa pengar. Men någon proposition
            har inte Catharina Elmsäter-Svärd ännu lagt fram. För varje år
            som går kostar det pengar. Det kostar samhället miljarder. Det
            är pengar som i stället kan användas till strategiska järnvägsobjekt.
          </note>
          <note>
            Herr talman! Politik är att vilja, och politik är att välja.
            Jag som socialdemokrat vill skapa förutsättningar för vår viktiga
            Mälardalsregion att växa. Därför väljer vi att investera i objektet
            TomtebodaKallhäll. Det är strategiskt, hållbart och det kommer
            att skapa fortsatt tillväxt för regionen.
          </note>
          <note>
            Det är möjligt att ministern också vill det, men det går inte
            att utläsa någon politisk ambition av svaren. Det är möjligt att
            utredningar pågår, men det kan vara intressant att få svar på
            den fråga Sven-Erik Österberg ställde, nämligen hur det går och
            hur lång tid tunnelalternativet i Sundbyberg ska utredas.
          </note>
          <note>
            Klara besked har så här långt uteblivit. Jag hoppas att ministern
            blir lite tydligare i sitt nästa inlägg.
          </note>
          <note type="speaker">
            Anf. 50 GUNNAR ANDRÉN (FP):
          </note>
          <note>
            Herr talman! Ett välkänt uttryck är att hela Sverige ska leva.
            Det gläder mig att detta numera också tycks omfatta Stockholm.
            Det har under lång tid varit svårt att förstå att uttrycket Hela
            Sverige ska leva avser allt utom Stockholm. Jag har varit med
            i många debatter, herr talman, om infrastrukturfrågor i Stockholmsregionen,
            och jag har väl aldrig upplevt en så positiv stämning till att
            också Stockholm betyder något för hur övriga Sverige fungerar.
          </note>
          <note>
            Sven-Erik Österberg var lite inne på att mucka gräl. Det vill
            jag inte ställa upp på. Jag tror att det råder största enighet.
            När det gäller finansieringen är det viktigt att inte skriva julklappslistor.
            Det är möjligt att Sven-Erik Österberg har 10 miljarder extra.
            Dock får han inte räkna in krogmomsen. I gårdagens debatter, herr
            talman, använde de socialdemokratiska debattörerna de pengarna
            två tre gånger om till skolan. Det går inte att använda samma
            pengar hur många gånger som helst. Allra viktigast är att ha en
            finansiering som håller så att man inte hamnar i samma situation
            som för några år sedan med väg 73. Där fanns pengar ända till
            5 kilometer före slutet. Det blir värdelöst med en sådan väg.
          </note>
          <note>
            Problemet var det Åsa Torstensson för fem år sedan råkade ut
            för, nämligen att det var många gropar och hål i den finansieringsplan
            som Socialdemokraterna lämnade efter sig. Björn Rosengren hade
            varit duktig på att åka land och rike runt, i huvudsak i flygplan,
            och lova spår här och där och vägar på ännu fler ställen, men
            tyvärr fanns inga pengar.
          </note>
          <note>
            Detta har dock rättats till. Jag tror att tillkomsten av Citybanan
            ändå är det nav som mycket framöver kommer att kretsa runt. Vi
            ser därför fram emot en bättre fungerande kollektivtrafik i hela
            Sverige. Hela Sverige ska leva även Stockholm.
          </note>
          <note type="speaker">
            Anf. 51 SVEN-ERIK ÖSTERBERG (S):
          </note>
          <note>
            Herr talman! Jag vet inte hur Gunnar Andrén definierar mucka
            gräl. Jag konstaterade att Gunnar Andrén anslöt sig till vår sida
            genom att han vill ha mer infrastruktur och mer till Stockholm
            det ska fungera bättre i Stockholm. Jag konstaterade att han hade
            ungefär samma åsikter i frågan, nämligen att komma fortare fram.
            Det är en vänlig inbjudan att konstatera att Gunnar Andrén faktiskt
            brinner för frågan. Det kallar inte jag att mucka gräl.
          </note>
          <note>
            Precis som Pia Nilsson sade ställde jag en direkt fråga till
            infrastrukturministern. När beräknas utredningen om Sundbyberg
            vara klar så att det går att komma in i en beslutsprocess? Det
            är avgörande för hela projektet.
          </note>
          <note>
            Jag har stor respekt för att infrastrukturministern säger att
            det här inte är en lätt fråga. Spåren ska fram på platser där
            människor bor och där det finns verksamheter. Desto större skäl
            att lägga ned mer energi och än mer empati i frågan. Det är precis
            som jag har sagt tidigare, och som Pia Nilsson har understrukit,
            nämligen att vi ser hur behovet av infrastruktur och att människor
            kan förflytta sig i Mälardalen ökar ständigt. Det finns en stor
            irritation i dag över att minsta lilla trafikstörning, väderlek
            och så vidare, tidtabeller kan inte hållas och systemen spårar
            ur, skapar stora problem i tågtrafiken. Tåg får ställas in, och
            tåg blir försenade. Människor blir irriterade på arbetsplatser
            därför att vissa inte kommer fram i tid till möten. Det är grundproblemet
            i dag. Tågtrafiken får i var mans mun ett sämre rykte än vad den
            är värd eftersom den är ett förträffligt sätt att ta sig fram
            i hårt trafikerade områden. Då är det viktigt att den fungerar.
          </note>
          <note>
            När kan man tänka sig att utredningen om Sundbyberg blir klar
            så att man kan komma in i en beslutsprocess? Det är viktigt. I
            övrigt tackar jag för de svar infrastrukturministern har gett.
          </note>
          <note type="speaker">
            Anf. 52 BÖRJE VESTLUND (S):
          </note>
          <note>
            Herr talman! Vad konstigt det här är. Jag har hållit på med infrastrukturfrågor
            i denna region länge och jag har aldrig hört Sundbyberg diskuteras
            i planeringen förrän de senaste två tre åren. Det blir underligt.
            Tvärtom har politikerna där piskat på mest av alla för att skynda
            på med utbyggnaden av sträckan TomtebodaKallhäll. Jag är förvånad
            över att detta har blivit en så stor fråga i denna process. Men
            vi får väl ha respekt för den kommunen.
          </note>
          <note>
            Det har varit en offentlig debatt om Moderaternas historieförfalskning.
            Jag tänker inte ta upp den frågan här eftersom den inte hör hemma
            här. Men det måste finnas en fråga i historieförfalskningen som
            man måste ägna sig åt på alla folkpartimöten, nämligen att det
            inte har dragits en enda millimeter järnväg genom Stockholm sedan
            1897. Det var ett enkelspår som drogs 1897. Denna historieförfalskning
            kan man inte upprepa från talarstolen år ut och år in, Gunnar
            Andrén.
          </note>
          <note>
            Den fråga som måste ställas i debatten är vad regeringen tänker
            göra konkret, inte bara överväganden fram och tillbaka. Det måste
            ske något. Det blir lite grann som Gunnar Andrén sade, nämligen
            att det blir finansiering av något infrastrukturprojekt men sedan
            kan projektet inte slutföras eftersom det inte går att komma vidare.
            Då blir det konstigt. Det gäller även Citybanan, som vi alla är
            så stolta över att vi äntligen kanske kan se. Det behöver inte
            bli efter min pensionsdag som vi får åka på Citybanan utan faktiskt
            några år innan.
          </note>
          <note type="speaker">
            Anf. 53 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Egentligen brukar jag jobba efter devisen mindre
            snack och mer verkstad. Här efterfrågas att jag ska säga mer.
            Samtidigt måste jag, trots vad Börje Vestlund tidigare sade, förhålla
            mig till att när just jag säger någonting får det ett värde. Jag
            kan tycka att det är rimligt, men det innebär också att jag kanske
            ännu mer måste tänka på när jag kan säga exakt vad.
          </note>
          <note>
            Jag har starkt fokus på att de järnvägar som vi har i landet
            som helhet, men också i våra storstäder där de flesta människor
            arbetspendlar, ska vara robusta och tillförlitliga. Man ska kunna
            ta tåget utan att vara stressad för att man kanske inte kommer
            fram. Det fungerar inte i dag.
          </note>
          <note>
            I de trafikprognoser som fanns med i det tidigare underlaget
            beräknades hur trafikrörelserna skulle se ut framåt 2020, och
            vi vet att vi är där redan i dag. Det är just därför som jag har
            varit angelägen om att se till att vi tar fram Kapacitetsutredningen
            och tittar trafikslagsövergripande. Det är också därför vi har
            skyndat på Trafikverket att redovisa sitt uppdrag, och det kommer
            i april nästa år, så att vi kan ta ett beslut om en kompletterande
            infrastrukturproposition till hösten.
          </note>
          <note>
            Den uppmärksamme noterade att förutom de 500 miljarder som regeringen
            fattade beslut om i mars 2010 kompletterade vi budgeten för 2012/13
            med 3,6 miljarder ytterligare för järnvägen. Man såg då att det
            inte fanns något för 2014. Nej, men den infrastrukturproposition
            som kommer till hösten ska också ha en uppgift. Det är en del.
          </note>
          <note>
            Pia Nilsson nämnde Bo Bylunds utredning om att effektivisera
            planförutsättningarna. Tyvärr, kan jag ibland känna, har det funnits
            ett behov av att ha med även Billingers medfinansieringsutredning,
            för det finns saker som hänger samman. Men vi har aviserat att
            propositionen om ett effektivare plansystem kommer i mars 2012.
            Jag kan tycka att det hade varit bättre att den redan funnits
            på plats, men vi kunde inte ta bara den ena delen utan det måste
            hänga ihop.
          </note>
          <note>
            Herr talman! Jag tycker att debatten blir lite konstig. Men jag
            känner verkligen hur ni upplever behovet av att arbetspendlingen
            och tågen ska fungera i hela Mälardalen. Jag har ingen annan uppfattning.
          </note>
          <note>
            Det är problematiskt, i och med att när arbetet gjordes med vilka
            objekt som skulle in i planen för 20102021 och när det beslutet
            fattades fanns inte de spår som vi pratar om i dag på den sidan
            om 2021, utan de låg längre fram. Då kunde man ha sagt: Okej,
            men då väntar vi i tolv år med armarna i kors och gör ingenting.
            Men det är precis tvärtom. Jag har satt i gång den här diskussionen
            och plockat fram underlagen. Trafikverket jobbar, inte minst i
            dialog med Sundbyberg. Man kan tycka vad man vill om när den diskussionen
            kom i gång, men den är i full gång.
          </note>
          <note>
            Däremot kan jag tyvärr inte i dag svara på din fråga, Sven-Erik
            Österberg, om exakt datum när utredningen är klar. Det hänger
            väldigt mycket ihop med vad de säger i sina fullmäktigediskussioner.
            Men dialogen finns med Trafikverket. Jag har som min förhoppning
            att det finns färdigt under nästa år så att vi kan ha med det
            när vi får in det slutliga underlaget från Trafikverket, för att
            sedan jobba vidare med den kompletterande infrastrukturpropositionen
            till hösten. Vi kan i alla fall inte börja bygga dessa spår nästa
            år. Men avsikten, som redan har redovisats från Trafikverket,
            är att tidigarelägga dem så att de kommer in i den här planperioden
            och hänger samman med Citybanans färdigställande.
          </note>
          <note type="speaker">
            Anf. 54 PIA NILSSON (S):
          </note>
          <note>
            Herr talman! Mindre snack och mer verkstad det var intressant
            att infrastrukturministern lyfte fram det i sitt senaste inlägg.
            Det är väl just det vi har efterlyst: mindre snack och mer verkstad,
            eller mer spår.
          </note>
          <note>
            Det var inte länge sedan vi fattade ett beslut om en åtgärdsplan
            och planering för investeringarna. Det gick väl ett år innan infrastrukturministern
            tog initiativ till Kapacitetsutredningen, som Trafikverket nu
            jobbar med. Det är alltså ytterligare en utredning, i princip
            utifrån samma direktiv som förra infrastrukturministern Åsa Torstensson
            hade, nämligen att identifiera flaskhalsar och se till att öka
            kapaciteten. Det var alltså inte så mycket verkstad det var mer
            snack här igen.
          </note>
          <note>
            När jag tar upp detta med att effektivisera väg och järnväg,
            det förslag som Transportinfrastrukturkommittén lade fram, hänvisar
            ministern nu till att det ska samköras med Billingers medfinansieringsutredning,
            utan att för den skull förklara varför. Men vi vet att den här
            regeringen gärna klamrar sig fast vid medfinansieringen. Citybanan
            har till exempel Västmanlands län medfinansierat med 572 miljoner.
            Då fanns det också löften om att höja kapaciteten längs Mälarbanan.
          </note>
          <note>
            Nu verkar ministern nöjd med att Trafikverkets utredare har flyttat
            fram delen BarkarbyKallhäll i planeringen. Men det behövs mer.
            Och då är min fråga till infrastrukturministern: Är du nöjd med
            den delen? Har regeringen ambitionen att se till att bygga fyrspår
            längs hela sträckan TomtebodaKallhäll? Det är först då Citybanans
            kapacitet kan optimeras. Jag har inte fått svar på det, och jag
            tycker att det är väldigt tråkigt. Frågan kvarstår: Kommer det
            att bli fyrspår längs hela den sträckan?
          </note>
          <note type="speaker">
            Anf. 55 Statsrådet CATHARINA ELMSÄTER-SVÄRD (M):
          </note>
          <note>
            Herr talman! När det gäller just infrastruktur och när jag träffar
            i stort sett hela landets olika regionala och lokala företrädare
            finns det en enormt stark önskan och längtan efter mer infrastruktur.
            Jag kan förstå det. Dessutom vill man ha långsiktighet, och man
            vill veta vad som händer över lång tid.
          </note>
          <note>
            Sedan har det dykt upp en annan faktor: Vi är också beroende
            av att ha en ökad flexibilitet när det händer saker i vår omvärld
            som vi själva inte styr över. Så var det till exempel när åtgärdsplanen,
            som Pia Nilsson nämnde, hade tagits och vi såg effekterna av en
            lågkonjunktur, en ekonomisk finansiell kris, som inte fanns med
            i förutsättningarna i planeringsarbetet inför infrastrukturpropositionen
            2008. Det var plötsligt en helt annan förutsättning uppe i Norrbotten
            och i Bergslagen för hela gruvindustrin, där vi nu har fått anpassa
            oss med flexibilitet. Det är en viktig faktor som vi måste möta.
          </note>
          <note>
            När Pia Nilsson frågar mig om jag är nöjd kan jag vara väldigt
            tydlig: Nöjd det är ett begrepp som jag själv aldrig använder.
            Hon säger lite insinuant att jag skulle vara nöjd med att Trafikverket
            har flyttat fram en del. Jag har uttryckligen bett Trafikverket
            att ge förslag på vad som behöver göras, men framför allt när
            man kan göra det, för att öka kapaciteten i järnvägen. Jag har
            bett dem att titta på de områden där de särskilda flaskhalsarna
            finns. Utifrån den aspekten kan jag tycka att det är bra att de
            har valt just sträckorna kring Tomteboda, Kallhäll och Barkarby,
            för de påverkar människors möjlighet att arbetspendla otroligt
            mycket.
          </note>
          <note>
            Låt mig då också få ta de formella vägarna, eftersom jag inte
            här kan vare sig budgetförhandla eller komma med budgetpåverkande
            förslag utöver det som vi redan har fattat beslut om, och ta det
            i den proposition som jag lägger fram hösten nästa år.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:84 om social dumpning för
            lastbilschaufförer och åkerier
          </note>
          <note type="speaker">
            Anf. 56 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jonas Sjöstedt belyser ett spektrum av problem som
            i sammanhanget skulle bero på att utländska åkare eller förare
            verkar i Sverige och har frågat mig vilka åtgärder jag avser att
            vidta för att komma till rätta med dessa problem.
          </note>
          <note>
            När det gäller arbets- och anställningsvillkor, vilket är frågor
            som arbetsmarknadsministern ansvarar för, kan jag ändå konstatera
            att det inte är aktuellt med någon särreglering för en specifik
            bransch. För chaufförer där svenska villkor ska gälla är det naturligtvis
            viktigt att vi upprätthåller den svenska modellen med ansvarstagande
            parter som i kollektivavtal kommer överens om rimliga villkor
            och som vakar över villkorens efterlevnad.
          </note>
          <note>
            När det gäller polisens arbete med tillräckliga kontroller och
            tillsyn av efterlevnad av tillstånd, vilket är en fråga justitieministern
            ansvarar för, kan jag konstatera att polisen årligen kontrollerar
            omkring 38 000 förare av tunga fordon på landets vägar och 758
            000 av de arbetsdagar som dessa förare utför.
          </note>
          <note>
            Sverige är beroende av ett väl fungerande transportsystem, och
            i det ingår utländska transportföretags och förares vägtransportarbete.
            Jag är för en fri inre marknad, där tjänster kan röra sig fritt
            över gränserna och där unionens åkare också fritt får utföra vägtransporter.
          </note>
          <note>
            Jag vill understryka att brott mot gällande regler inte är en
            fråga om konkurrensvillkor. Alla åkerier och chaufförer, oavsett
            nationalitet, ska följa de regler som gäller. Självklart ska även
            staten via sina myndigheter utöva den kontroll och den tillsyn
            som behövs. Från och med den 4 december utökas det straffrättsliga
            beställaransvaret från att gälla trafik utan tillstånd till att
            även gälla överträdelser av cabotagetransportregler.
          </note>
          <note type="speaker">
            Anf. 57 JONAS SJÖSTEDT (V):
          </note>
          <note>
            Herr talman och infrastrukturministern! Den här interpellationen
            gäller lönedumpning och social dumpning inom åkerinäringen i Sverige.
            Åkerinäringen själv beräknar att så mycket som 40 procent av de
            lastbilar som går på svenska vägar kommer från andra länder. Det
            handlar långt ifrån alltid om trafik som går på utlandet, utan
            det handlar till väldigt stor del om ren inrikestrafik i Sverige.
          </note>
          <note>
            Vi vet en del om hur dessa chaufförer har det. Vi har fått uppgifter
            om chaufförer från Makedonien som kör med en månadslön på 400
            euro i Sverige. Det är en fullständig underbetalning. Vi vet att
            många av dem bor i sina lastbilshytter i veckor i sträck, under
            väldigt torftiga förhållanden. Vi vet att många skickas i väg
            för att lasta eller lossa utan att kunna vare sig svenska eller
            engelska. De får ett sms till telefonen med en adress dit de ska
            men som de knappast vet vägen till. Det är historier om chaufförer
            som inte får hjälp med bärgning när de hamnar i problem, till
            exempel.
          </note>
          <note>
            Detta är en bransch i djup kris. Det handlar om att chaufförer
            från andra länder utnyttjas fullständigt hänsynslöst av samvetslösa
            arbetsgivare. Det handlar om att svenska lastbilschaufförer konkurreras
            ut med osjysta metoder och låga löner som vapen. Det handlar om
            att seriösa svenska åkerier som vill ha kollektivavtal, ordning
            och reda och bra miljöregler slåss för att överleva mot dem som
            missbrukar utländska chaufförer på detta sätt. Det handlar om
            att den svenska staten går miste om mångmiljonbelopp i skatteintäkter
            varje år, när åkerierna flyr ifrån att uppfylla sina skyldigheter.
          </note>
          <note>
            Jag menar att det inte duger med det svar som infrastrukturministern
            har gett. Ni måste ta ett helhetsgrepp om detta. Problemen har
            varit kända i många år. Ni måste ha en grupp som sträcker sig
            över flera departement, även Justitiedepartementet och Arbetsmarknadsdepartementet
            där är jag helt enig och som ser till att det blir ett stopp på
            den här vilda västern i den svenska åkerinäringen.
          </note>
          <note>
            Jag har några förslag på vad som kan göras.
          </note>
          <note>
            Skärp reglerna för inrikestrafik och reglerna i yrkestrafiklagen
            om gott anseende, så att man får trafiktillstånd om man är en
            seriös företagare!
          </note>
          <note>
            Gör någonting åt de falska egenföretagarna med F-skattsedlar,
            som egentligen inte är några egna företagare utan bara utnyttjas
            för att inte betala skatt och få riktiga villkor i Sverige!
          </note>
          <note>
            Skärp kontrollen och efterlevnaden längs våra vägar! Det spelar
            liten roll att polisen gör relativt många kontroller om man inte
            kontrollerar rätt saker och om åklagaren systematiskt lägger ned
            de anmälningar som kommer utan att utreda dem i botten. Vi har
            väldigt få fällande domar trots att vi har stora problem.
          </note>
          <note>
            Slåss för ett socialt protokoll i EU:s fördrag där vi slår fast
            att svenska kollektivavtal gäller alla som arbetar i Sverige!
          </note>
          <note>
            Inför en kilometerskatt som gör att man får konkurrensneutralitet
            och lika kostnader för utländska och inhemska åkerier!
          </note>
          <note>
            Lägg ett direkt ansvar på den som använder underleverantörer
            att se till att dessa underleverantörer har sina papper i ordning
            och har kollektivavtal!
          </note>
          <note>
            Skärp straffsatserna för de företag som inte följer reglerna!
            Lägg ansvaret i första hand på företagen och i andra hand på chaufförerna
            som utnyttjas!
          </note>
          <note>
            Se till att utländska bemanningsföretag har en representant i
            Sverige som kan svara för företaget och skriva kollektivavtal!
          </note>
          <note>
            Det finns helt enkelt ett batteri av åtgärder regeringen kan
            ta till om den vill se till att vi får ordning och reda i den
            svenska åkerinäringen. Det kommer de seriösa åkerierna att vinna
            på, och det kommer de svenska transportarbetarna att vinna på.
            Det kommer också att innebära att vi slipper skämmas för hur lastbilschaufförer
            från andra länder behandlas på den svenska arbetsmarknaden, vilket
            vi faktiskt får göra i dag.
          </note>
          <note type="speaker">
            Anf. 58 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Om man tittar på de europeiska åkarnas cabotage,
            alltså de som egentligen har tillstånd och har fått okej att utföra
            transporter inom de regler som gäller för cabotage, ser man att
            det på svenska vägar är 2 procent som utförs av utländska. När
            polisen gjort sin tillsyn och till exempel tittat på kör- och
            vilotider har det rapporterats in ungefär 25 000 förseelser när
            det gäller detta. Där har man kunnat konstatera att utländska
            förare inte är överrepresenterade.
          </note>
          <note>
            Med detta sagt skulle jag inte vilja påstå att det inte finns
            problem många av den karaktär Jonas Sjöstedt tar upp. Jag har
            också själv varit ute och sett detta, och jag har pratat både
            med de svenska åkeriföretagen och med Transportarbetarförbundet.
            Jag har lyssnat på dem.
          </note>
          <note>
            I mitt svar, herr talman, valde jag för att tydliggöra problematiken
            att dela upp Jonas Sjöstedts frågor i en arbetsmarknadspolitisk
            del och en del med justitiekoppling. Jag har naturligtvis ansvaret
            för vad som händer på våra vägar utifrån trafiksäkerhetsskäl och
            sådant.
          </note>
          <note>
            Jag har faktiskt redan valt att ta ett sådant initiativ, för
            jag inser att det i denna fråga inte är okej att vi har denna
            fördelning. Jag är alltså redan på gång med att initiera ett sådant
            arbete. Det måste sträcka sig över flera politikområden och departementsområden,
            och vi måste ha flera myndigheter som skannar av och ser hur det
            ser ut och hur efterlevnaden är.
          </note>
          <note>
            Jag har nämligen också tolkat det så att vi egentligen inte har
            problem med de regler som finns utan att mycket faller tillbaka
            på hur tillämpningen av dem sker. Det blir mycket det som blir
            diskussionen: Kan vi vara säkra på tillämpningen om tillsynen
            inte är som den ska? Jag har alltså detta som fokus just nu i
            alla fall.
          </note>
          <note>
            För några år sedan, 2008, gjorde Transportstyrelsen en egen utredning
            där man tittade på regelefterlevnaden när det gällde yrkestrafiken.
            Detta är också en dialog vi har, att det är ett arbete som kommer
            att fullföljas. Det har varit alltifrån hur det ser ut med vinterdäck,
            men även allt detta med kör- och vilotider samt hur det ser ut
            med kravet på gott anseende och sådana saker. Diskussionerna vi
            har haft med Transportstyrelsen visar att de också har som ambition
            att följa upp denna utredning.
          </note>
          <note>
            Jag tycker nämligen att det är viktigt att vi innan vi slänger
            oss hit och dit med siffror eller påståenden om hur saker och
            ting är måste veta exakt hur det ser ut, så att vi kan sätta in
            rätt åtgärder. Det finns dock en problematik, och jag håller med
            Jonas Sjöstedt om att det måste tas ett samlat grepp. Jag har
            sagt att jag räcker upp handen och håller i detta arbete.
          </note>
          <note type="speaker">
            Anf. 59 JONAS SJÖSTEDT (V):
          </note>
          <note>
            Herr talman! Jag välkomnar detta initiativ från infrastrukturministerns
            sida, och jag hoppas att det kommer att bli ett ordentligt helhetsgrepp.
            Det behövs verkligen i den här branschen. Vi skulle applådera
            att man sätter in ett batteri av åtgärder för att komma till rätta
            med missförhållandena.
          </note>
          <note>
            Faktum är att vi ganska väl vet hur det ser ut på många områden.
            Jag ska ta upp två konkreta exempel.
          </note>
          <note>
            I Veddige i Skåne finns Andreassons Åkeri. De har 200 lastbilschaufförer.
            190 av dessa är F-skattade de flesta ifrån Polen. 10 av chaufförerna
            är svenskar som är anställda av ett bemanningsföretag. Är det
            rimligt att man har ett åkeri där ingen är anställd samtidigt
            som man har 200 chaufförer? Är det rimligt att man har satt i
            system att smita från sina förpliktelser både mot det svenska
            samhället och mot sina chaufförer genom att ha dem som falska
            egenföretagare? Detta vet vi sker i Sverige i dag.
          </note>
          <note>
            Och vi vet vem som förlorar på det här. Det är de seriösa åkerierna
            och de svenska transportarbetarna som förlorar på det, och säkert
            också de polska chaufförerna som utnyttjas på det här sättet.
          </note>
          <note>
            Vad kan man göra åt det här? Ja, vi kan titta på Holland. Holland
            har skärpt reglerna på området. Enligt holländsk lag ska man vara
            anställd när man kör åt ett åkeri och därmed ha ett avtal. Om
            man som undantag använder en underleverantör ska den ha sina egna
            tillstånd i ordning och ha egna fordon. Vi kan kopiera den holländska
            modellen om vi vill.
          </note>
          <note>
            I Finland och även i andra länder har man ett beställaransvar
            som gör att man är skyldig att se till att den man hyr in verkligen
            efterlever de krav som man ställer. Men det här har ju fått löpa
            i Sverige, och därför har vi fått de här missförhållandena.
          </note>
          <note>
            Jag kan ta ett annat konkret exempel. Vi hade nyligen ett rättsfall
            med Frode Laursens polska åkeri. Han kör i praktiken inrikestrafik,
            också med polska chaufförer, i Sverige. Men han vann i rättegången
            därför att lagstiftningen inte var stark nog. Nu har den ändrats.
            Jag menar att här måste regeringen vara på tårna och se till att
            den nya lagstiftningen blir effektiv så att man inte konsekvent
            kan bedriva en sorts olaglig inrikestransport i Sverige med utländska
            fordon och utländska chaufförer.
          </note>
          <note>
            Vi vet ganska mycket om hur den här branschen fungerar.
          </note>
          <note>
            Vi vet att i Tyskland har man en effektivare övervakning på vägarna
            av lastbilstrafiken. Man har en speciell myndighet som arbetar
            med de här frågorna. Jag skulle vilja gå så långt som att säga
            att polisen i Sverige delvis har gett upp, därför att vi ser att
            det här drivs inte vidare. Det behövs ett ökat tryck både i övervakningsarbetet
            och i sanktionsmöjligheterna, framför allt mot de oseriösa ägarna
            till fordonen, så att det blir kännbart att inte följa svensk
            lagstiftning på området. Sverige har låga sanktioner jämfört med
            andra EU-länder. På det här området är EU-rätten inte ett hinder.
            Här finns det möjligheter att ha hårdare krav, bland annat på
            detta med gott anseende som ministern nämnde. Men det är någonting
            som vi inte använder i relation till arbetsrätten i dag i yrkestrafiklagen
            i Sverige, och det menar jag att vi har alla möjligheter att göra.
          </note>
          <note>
            Låter vi det här löpa är risken dels att den redan höga arbetslösheten
            bland svenska chaufförer ökar, dels att svensk seriös åkerinäring
            slås ut ännu mer än vad den gör i dag. Det är ett tungt ansvar
            att ta.
          </note>
          <note>
            Det här handlar inte om fri marknad eller inte fri marknad. Det
            handlar om att motverka oseriös företagsamhet och direkt lönedumpning
            och social dumpning. Först när man har lika villkor kan man tala
            om en marknad som faktiskt fungerar, och här är marknaden satt
            ur spel. Det här är en svår marknadsstörning, det är en direkt
            lönedumpning och det är ett fruktansvärt missbruk av personer
            som är tvingade av dåliga sociala förhållanden i sina hemländer
            att komma hit och arbeta och göra det under väldigt torftiga förhållanden.
            De tjänar lite, är otrygga, är borta från sina familjer och upplever
            inte, tror jag, något stöd från det svenska samhället i den utsatta
            situationen. Det är hög tid att vi gör något åt det, herr talman.
          </note>
          <note type="speaker">
            Anf. 60 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jonas Sjöstedt nämnde några saker i sitt inlägg
            om problematiken som kan uppstå när man anlitar till exempel ett
            bemanningsföretag eller när man anställer utländska åkare. Just
            det här är inte olagligt, men frågan är hur man utnyttjar det
            i stället för att nyttja det. Den frågeställningen är naturligtvis
            relevant.
          </note>
          <note>
            Jag vill påminna igen om beställaransvaret. Som jag sade inledningsvis
            börjar det gälla från och med den 4 december även i Sverige. Det
            är otroligt viktigt med information och kunskap om att den som
            beställer också kan bli straffad om han eller hon inte tänker
            efter före. Det är någonting nytt.
          </note>
          <note>
            I sammanhanget har det många gånger gjorts jämförelser med Tyskland
            som har en speciell myndighet inkopplad på alltihop. När jag har
            pratat med åkeribranschens företrädare har det också kommit upp
            som ett förslag. Egentligen kanske det inte handlar om myndigheten
            i sig, men jag tycker att det är ett gott exempel på hur man kan
            ta tag i problemet genom att ha mer samordning från olika delar.
            Det kanske inte är en myndighet i sig som vi behöver ha utan mer
            det som den skulle kunna göra. Det är det som man är ute efter,
            och jag tror att det är riktigt.
          </note>
          <note>
            När det gäller kravet på gott anseende är det så att om man ska
            utöva yrkesmässig trafik och inte längre uppfyller det som gäller
            utan har gjort allvarliga och upprepade överträdelser, till exempel
            vad gäller löner och anställningsförhållanden, har man inte längre
            ett gott anseende, det som ställs som krav. Då kan de facto Transportstyrelsen
            dra in tillståndet.
          </note>
          <note>
            Jag har frågat Transportstyrelsen och fått svaret att det inte
            är så många tillstånd som dras in, utan när de försvinner kanske
            det är för att någon har slutat eller av andra skäl inte längre
            finns kvar i yrkesmässig trafik. Då är frågan om det finns ett
            mörkertal eftersom polisen inte upplever att det är någon idé
            att anmäla vidare till åklagare, därför att åklagare lägger ned
            ärendet och det då inte heller kommer vidare till Transportstyrelsen.
            Det tycker jag känns angeläget att veta, även om vi tror oss veta.
            Men jag tror att vi verkligen skulle behöva veta.
          </note>
          <note>
            Jag upprepar att det är viktigt att vi tar tag i den här frågan.
            Jag kommer att hålla i den. Och vi ska göra den bred, för den
            spänner verkligen över många områden. Jag är inte heller tillfreds
            med den situation som är. Samtidigt vill jag inte ta bort möjligheten
            till cabotage, för det är i grunden det effektiva och smarta sättet
            att använda våra transporter över landgränser för att slippa tomtransporter.
          </note>
          <note>
            Det är en utmaning som vi står inför av många skäl.
          </note>
          <note type="speaker">
            Anf. 61 JONAS SJÖSTEDT (V):
          </note>
          <note>
            Herr talman! Jag är helt överens med ministern när det gäller
            cabotagereglerna. Cabotage är i sig bra. Lastbilarna ska inte
            gå tomma på våra vägar. Problemet är om man dumpar priserna för
            mycket och om alltför mycket av åkerinäringen blir på en spotmarknad
            och inte i linjetrafik. Då används de här resurserna inte bra
            nog. Cabotagereglerna tror jag kan vara okej som de är. Men frågan
            är: Efterlevs de i dag? Och vi vet att svaret till stor del är:
            Sannolikt inte.
          </note>
          <note>
            Jag välkomnar och ser det som ministern har sagt här om att ta
            ett helhetsgrepp som ett löfte, och jag hoppas att det kommer
            att gripa över hela området. En nyckel här är att ta tag i det
            falska egenföretagandet. F-skattsedlar ska man ha i vissa fall,
            men ett anställningsförhållande ska inte ersättas med F-skattsedel.
            Gör man ingenting åt detta kommer man inte att ändra den grundläggande
            obalans som finns, att de utländska åkarna betalar en bråkdel
            av de sociala avgifter och den skatt som de ska betala i Sverige.
            Även stora speditionsfirmor och åkerier i Sverige har satt det
            här i system i dag, så jag skulle vilja uppmana ministern att
            ta med detta med det falska egenföretagandet.
          </note>
          <note>
            Det är riktigt att regeln om gott anseende finns. Den är bra,
            men den används alldeles för lite, framför allt i relation till
            arbetsrätten. Jag menar att om man är snabb där och använder den
            konsekvent är det en möjlighet att gynna de seriösa och långsiktiga
            företagarna på de oseriösas bekostnad.
          </note>
          <note>
            När det sedan gäller att ha en särskild myndighet är inte jag
            heller säker på att det är det bästa. Det kan hända att vi hittar
            en egen lösning som passar bättre i Sverige och som är mycket
            mer effektiv här. Men det intressanta är ändå att vi kan titta
            på Nederländerna som är en stor åkarnation. Vi kan titta på Tyskland
            och på Finland och se att man där har funnit lösningar på de här
            problemen, därför att det här har fått gå alldeles för långt i
            Sverige.
          </note>
          <note>
            När det gäller beställaransvaret är det viktigt att det är så
            heltäckande som möjligt, att det också gäller de arbetsrättsliga
            reglerna, och att man följer upp det sedan.
          </note>
          <note>
            Med detta, herr talman, vill jag tacka infrastrukturministern
            för debatten. Jag tolkar den som att hon är väl medveten om problemen,
            att initiativen är på gång och att man kommer att samarbeta mellan
            departementen för att kunna lösa det här. Och jag ser fram emot
            de initiativ som kommer, så kan vi diskutera hur vi utformar reglerna
            på bästa sätt, för det får vara slut med utnyttjandet av utländska
            chaufförer på de svenska vägarna. Vi ska gynna en seriös, långsiktig
            och bra åkerinäring i Sverige.
          </note>
          <note type="speaker">
            Anf. 62 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag skulle vilja lägga till att det pågår ett arbete
            också i trafikutskottet här i riksdagen. Vad jag har förstått
            finns alla partier med i en parlamentarisk arbetsgrupp som just
            tittar på erfarenheterna från de olika länder som Jonas Sjöstedt
            nämnde. Det är viktigt att också få ta del av det arbetet, och
            det har vi väl full möjlighet att göra.
          </note>
          <note>
            Jag avslutar med att säga: Ja, Jonas Sjöstedt, du kan ta det
            som ett löfte. Vi har redan påbörjat hur vi ska lägga upp det
            hela. Det kommer inte att vara superenkelt, och det kommer inte
            att vara färdigt i morgon. Men det känns angeläget att titta på
            detta brett och ordentligt. Jag tror inte att frågan kommer att
            försvinna om vi inte gör det.
          </note>
          <note>
            Jag är inte heller nöjd med hur situationen ser ut där ute. Det
            ska fungera bra för både svenska och utländska åkare, och ingen
            ska vara osjyst. Det ska gälla lika för alla.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:88 om en konkurrenskraftig
            kollektivtrafik
          </note>
          <note type="speaker">
            Anf. 63 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Anders Ygeman har frågat mig vilka åtgärder jag
            tänker vidta för att ge fler möjlighet att åka kollektivt till
            rimliga kostnader.
          </note>
          <note>
            Kollektivtrafiken är viktig för människors rörlighet i samhället.
            En av preciseringarna av det transportpolitiska funktionsmålet
            anger att förutsättningarna för människor att välja kollektivtrafik
            bör förbättras. För många barn och ungdomar är kollektivtrafiken
            särskilt viktig, till exempel för att kunna delta i fritidsaktiviteter
            eller besöka släkt och vänner.
          </note>
          <note>
            Den lokala och regionala kollektivtrafiken är ett ansvar för
            kommuner och landsting. Ansvaret innebär att de ska definiera
            hur den allmännyttiga kollektivtrafiken ska utformas i respektive
            län och hur mycket biljetterna ska kosta för resenärerna. När
            sådana beslut fattas måste kommuner och landsting naturligtvis
            göra avvägningar mot andra kommunala uppgifter de är ålagda att
            utföra. Dessutom måste de behöriga kollektivtrafikmyndigheterna
            göra avvägningar mellan utbud, kvalitet och biljettpris i syfte
            att skapa bästa möjliga kollektivtrafik.
          </note>
          <note>
            Den ökning av biljettpriserna som Anders Ygeman tar upp i sin
            interpellation bör ses mot bakgrund av att det runt om i landet
            gjorts stora investeringar i förbättrad kollektivtrafik. Människor
            har olika möjlighet att bära ökade kostnader. Därför är priset
            för kollektivtrafik som regel lägre för barn och ungdomar än för
            vuxna.
          </note>
          <note>
            På senare år har regering och riksdag fattat flera beslut som
            innebär förbättrade förutsättningar för kollektivtrafik. Som exempel
            kan nämnas beslut om stora infrastruktursatsningar och om en ny
            kollektivtrafiklag. Jag har för avsikt att fortsätta att arbeta
            för att människors möjlighet att välja kollektivtrafik förbättras.
          </note>
          <note>
            Då Anders Ygeman, som framställt interpellationen, anmält att
            han var förhindrad att närvara vid sammanträdet medgav talmannen
            att Börje Vestlund i stället fick delta i överläggningen.
          </note>
          <note type="speaker">
            Anf. 64 BÖRJE VESTLUND (S):
          </note>
          <note>
            Herr talman! Jag tackar för svaret även om det kanske finns lite
            att diskutera i denna fråga. Sverige är ett rikt land. Trots det
            lever i dag över 220 000 barn i fattigdom. Dessa barn växer upp
            i familjer där pengar till det allra nödvändigaste ofta saknas.
            De stängs ute från skolresor, biobesök och annat som deras kompisar
            kan delta i. Barnfattigdom innebär också att samhället förlorar
            när alla inte får vara med och inte får komma till sin rätt. Därför
            vill jag att alla barn ska få bättre uppväxtvillkor.
          </note>
          <note>
            Det här borde kanske vara en fråga för socialministern, barn-
            och äldreministern eller för något annat departement. Men precis
            som i många andra frågor är det här lite mer sammansatt. Är matpriserna
            för höga talar man med jordbruksministern om det. Men i detta
            fall handlar det om kollektivtrafiken.
          </note>
          <note>
            Vinnova har tittat på detta. Sedan 1985 har priset på kollektivtrafik
            ökat med 106 procent. Under samma period har bensinpriset ökat
            med 20 procent. Tidningen Råd &amp; Rön har tittat på samma sak och
            också mätt under en period. Kollektivtrafikpriset hade då ökat
            med 84 procent medan konsumentprisindex ökat med 16 procent. Det
            säger något.
          </note>
          <note>
            Statsrådet konstaterar mycket riktigt i sitt svar att för barn
            och unga är kollektivtrafiken ofta det bästa sättet att ta sig
            fram. Många barn har inte föräldrar som kan skjutsa dem till aktiviteter
            utan är hänvisade till kollektivtrafiken. Det finns ofta inget
            alternativ.
          </note>
          <note>
            Jag delar statsrådets uppfattning att detta i huvudsak är ett
            ansvar för kommuner och landsting som på olika sätt bedriver kollektivtrafiken
            runt om i vårt land. Vi kan dock inte bortse från att regering
            och riksdag har ett övergripande ansvar för att Sverige har en
            bra kollektivtrafik.
          </note>
          <note>
            Statsrådet säger att det har gjorts stora investeringar i kollektivtrafiken,
            och därför har biljettpriserna kanske höjts lite mer än de borde.
            Det räcker inte som försvar när vi talar om barn som inte kan
            använda sig av kollektivtrafiken för att det är för dyrt.
          </note>
          <note>
            Jag har mött det flera gånger i mitt arbete i handikapprörelsen.
            Det finns de som får avstå från att köpa busskort för att de helt
            enkelt inte har råd. I stället får de hanka sig fram på något
            sätt.
          </note>
          <note>
            Det här gäller naturligtvis olika grupper. Det handlar inte bara
            om handikappade eller familjer med ensamstående mammor som har
            det besvärligt ekonomiskt. Det kan också handla om medelklassfamiljer.
            Jag återkommer till det i mitt nästa inlägg.
          </note>
          <note>
            Vilka konkreta åtgärder kan statsrådet tänka sig att vidta för
            att göra det möjligt för dessa grupper att ta del av kollektivtrafiken?
          </note>
          <note type="speaker">
            Anf. 65 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Frågeställningen är både enkel och svår eftersom
            prissättning och planering är en fråga som varken regering eller
            riksdag ansvarar för. Det är upp till regionerna, landstingen
            och kommunerna som har ansvar för kollektivtrafiken. Där görs
            också prioriteringar som att ge barn fria skolkort som utan kostnad
            eller mot ett smärre tillägg kan kompletteras med eftermiddagsresor.
          </note>
          <note>
            I interpellationen nämndes Stockholm som exempel. Där har vuxenpriset
            höjts med 100 kronor från 690 till 790 kronor. Det gjordes efter
            fyra år utan höjningar. Mandatperioden innan gjordes motsvarande
            höjning, och den höjningen gällde också i fyra år. Priset för
            barn, unga och äldre är fortsatt reducerat.
          </note>
          <note>
            Handlar det om kollektivtrafik eller barnfattigdom? Båda sakerna
            är angelägna, och i slutändan hänger de ihop. Vad kan regeringen
            konkret göra? Viktigt är att se till att fler människor har ett
            arbete, kan försörja sig själva och de sina och får behålla mer
            av sina pengar.
          </note>
          <note>
            Börje Vestlund sade inledningsvis att om man talar om höjda matpriser
            skulle man ställa frågan till landsbygdsministern. Hade frågan
            ställts skulle landsbygdsministern nog ha svarat att matpriserna
            inte har ökat på 18 år. Just det exemplet var alltså bra ur ett
            barnfattigdomsperspektiv.
          </note>
          <note>
            Svensk Kollektivtrafik har tagit på sig ett stort ansvar för
            hur man kan jobba för en fördubbling av antalet personer som åker
            kollektivt, och det är bra ur ett underifrånperspektiv.
          </note>
          <note>
            Man gör ett viktigt arbete när det gäller barn. Det ska bli enklare
            att både sätta priser och över tid hitta ett enkelt och smidigt
            betalsystem oavsett var i landet man åker. Man ska definiera var
            gränsen går för när man är barn respektive vuxen. Det ser olika
            ut i landet, och kostnaden varierar därför beroende på var man
            bor.
          </note>
          <note>
            Det handlar om ett rättviseperspektiv men också ett praktiskt
            perspektiv när vi ska tänka vidare på kollektivtrafiken.
          </note>
          <note>
            Det handlar också om att få människor att åka mer kollektivt,
            och jag tror att vi ska börja med barnen. Det är dyrt att skjutsa
            om man har bil, men även av andra skäl är det bättre att använda
            kollektivtrafik. Dock måste våra skolvägar bli säkrare och busshållplatserna
            vara säkra när barnen kliver på och av bussen så att föräldrarna
            känner trygghet och vill låta sina barn åka kollektivt. Det är
            alltså mycket som hänger ihop, och det är bland annat detta vi
            jobbar med.
          </note>
          <note type="speaker">
            Anf. 66 BÖRJE VESTLUND (S):
          </note>
          <note>
            Herr talman! Jag delar uppfattningen att man inte löser barnfattigdomen
            genom att sänka biljettpriserna i kollektivtrafiken. Det är jag
            fullt medveten om. Statsrådet har också helt rätt när det gäller
            matpriserna. Jag tog det som ett exempel. Om jag hade velat diskutera
            höjda matpriser hade jag väl gjort det.
          </note>
          <note>
            Jag delar naturligtvis också statsrådets uppfattning att det
            viktigaste medlet mot barnfattigdomen är att se till att ha en
            aktiv arbetsmarknadspolitik för att minska arbetslösheten. Nu
            finns det ju flera fall där man till och med heltidsarbetar och
            ändå inte klarar ekonomin av olika skäl. Det andra exemplet som
            jag ville ta upp är medelklassfamiljen som kanske har ett handikappat
            barn som man måste vara hemma med ofta. Jag hade tidigare en debatt
            med socialministern om detta. Man betraktas inte som allvarligt
            sjuk, men plötsligt blir ekonomin sämre och sämre. Då kanske det
            är busskortet eller SL-kortet, om man bor i Stockholm, som man
            avstår från.
          </note>
          <note>
            Stockholmsregionen nämns i interpellationen. Man kan jämföra
            med Stockholms finanslandstingsråds kommentar när det gällde höjningen
            av SL-kortet. Han påstod att det kostar ett par chipspåsar i månaden.
            De här familjerna har inte ens råd med en chipspåse, ännu mindre
            med två chipspåsar. Då blir det lite komplicerat. Vad ska man
            avstå från? Det är bekymret.
          </note>
          <note>
            Som statsrådet säger är det inte vi i riksdagen och regeringen
            som fastställer priserna i kollektivtrafiken, men vi kan ge tydliga
            signaler. Det har man gjort förr från det här huset och från Regeringskansliet.
            Det kan vi fortsätta att göra om vi har en ambition att se till
            att man inte löser en fråga bara inom ett politikområde. Det är
            mycket som behöver göras för de här barnen på det sociala området
            och på skolområdet. Men det här är en utgift för familjen varje
            månad. Det är viktigt att se över vad man kan göra från transportpolitiskt
            håll. När man jobbar med transportpolitik kommer man plötsligt
            på att det inte bara handlar om betong, asfalt och plåt utan också
            om mjuka frågor. Man får väl säga att det här är en mjuk transportpolitisk
            fråga som är oerhört viktig för att familjer ska kunna leva ett
            någorlunda drägligt liv.
          </note>
          <note>
            Jag förstår att man inte kan säga till svensk kollektivtrafik
            att de måste rätta till detta. Vilka signaler skulle man kunna
            sända ut? Det här är trots allt ett problem.
          </note>
          <note type="speaker">
            Anf. 67 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Börje Vestlund tar upp en intressant fråga. Det
            är roligt att jobba med infrastruktur och transporter eftersom
            det berör människors vardagsliv och arbetsliv. De transportpolitiska
            målen handlar om att vi ska ha möjlighet till ökad tillväxt och
            effektivitet. Det finns också funktionsmål och hänsynsmål. Det
            handlar om tillgänglighet. Börje Vestlund nämnde personer som
            har någon form av funktionsnedsättning. Hur kan infrastruktur
            och transporter vara ett verktyg för att de ska kunna vara delaktiga
            i samhället?
          </note>
          <note>
            När det gäller barn och unga handlar det om hur de tar sig från
            dörr till dörr. Hur planerar vi gång- och cykelvägar? Det ligger
            i vår planprocess i dialog med kommuner och regioner. Det handlar
            om hur vägen till busshållplatsen ser ut. I planerandet av nya
            vägar och avfarter måste vi tänka på människors möjlighet att
            vara delaktiga. Det gäller också tågperronger med mera.
          </note>
          <note>
            Många regioner och landsting har inte bara reducerade priser,
            utan när en hel familj ska ut och resa betalar medföljande barn
            ingenting alls. Det är också ett sätt att uppmuntra. Inte minst
            ur trängsel- och miljöperspektiv behöver vi förmå fler att välja
            kollektivtrafiken. Den måste kännas trygg och säker. Det gäller
            därför att börja redan med de låga åldrarna. På så sätt kan man
            säga att vi sänder ut signalen att det ska hänga ihop från den
            yngsta till den äldsta. Man jobbar sedan lokalt och regionalt
            för att leverera verktygen. Man kan säkert göra mer.
          </note>
          <note>
            Genom de kontakter jag har känns det som om man har det perspektivet.
            Om vi ska ha påfyllnad av kollektivtrafikresenärer måste vi börja
            med barnen.
          </note>
          <note type="speaker">
            Anf. 68 BÖRJE VESTLUND (S):
          </note>
          <note>
            Herr talman! Jag delar i stort den uppfattningen. En viktig uppgift
            som egentligen inte har med den här interpellationen att göra
            är att se till att barn och handikappade kan använda kollektivtrafiken
            mycket mer. Det är en viktig uppgift för hela samhället.
          </note>
          <note>
            Det finns de som inte har råd att resa och som kanske får avbryta
            en fritidsaktivitet för att familjen inte har råd med kortet eller
            biljetterna i kollektivtrafiken. Därför måste vi fundera på om
            man inte ska sända ut signalen att priset är viktigt. Det är en
            viktig fråga tillsammans med allt annat. Allt har en prislapp.
            Statsrådet och jag skulle nog klara av att köpa ytterligare ett
            kort, kanske till och med två, i kollektivtrafiken. Men en höjning
            med en ynka tjugolapp kan för en del vara avgörande för om de
            har råd. Vi vet att det finns familjer som inte klarar av det.
            Det finns absolut inga marginaler. De kanske varje månad måste
            räkna på hur de ska ha råd att äta ordentlig mat ett par gånger
            i veckan. De familjerna är uteslutna här.
          </note>
          <note>
            Vilka drabbas mest av detta? Naturligtvis är det barnen. Har
            vi råd med det, statsrådet? Måste inte barnen vara en huvudpart
            för oss? Det ansvaret måste regering och riksdag ta, oavsett vem
            som har ansvaret.
          </note>
          <note type="speaker">
            Anf. 69 Statsrådet CATHARINA ELMSÄTER-SVÄRD (M):
          </note>
          <note>
            Herr talman! Jag vet att många kommunala företrädare och landstingsföreträdare
            ofta markerar självstyrelseprincipen. Å andra sidan, om staten
            för på dem någonting, brukar de hävda finansieringsprincipen.
            Detta brukar vara en ständig balansgång.
          </note>
          <note>
            Landstingen gör naturligtvis de överväganden som de måste göra.
            Bland annat därför har i stort sett alla landsting som har busskort
            valt att hälften lite mer eller lite mindre av kostnaden för månadskorten
            i kollektivtrafiken ska betalas gemensamt. Resten står den enskilde
            som köper kort för. Man brukar också kunna uppmuntra den som reser
            mycket att varje resa blir billigare, och man pekar särskilt ut
            att man har ett rabatterat pris för just barn och ungdomar. Det
            gör man utifrån perspektivet att människor ska kunna bära sina
            kostnader ungefär utifrån den förmåga som de har.
          </note>
          <note>
            Jag tror i alla fall att det är viktigt att ha med sig det perspektiv
            som Börje Vestlund här har tagit upp. Vad kan vi göra på varje
            område? Det är därför som skolan har haft en ganska aktiv debatt
            om huruvida man ska ha rätt eller inte att ta ut avgifter för
            sådant som går utöver det vanliga. Det har varit en del av det
            andra.
          </note>
          <note>
            Det som jag kan vara med och göra här gäller det hänsynsmål och
            det funktionsmål som vi har satt upp om att man ska ha möjlighet
            att ta sig fram tryggt och säkert oavsett vem man är.
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Kammaren åtskildes kl. 12.30.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
