<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--58</head>
          <docDate when="2012-01-19 00:00:00">2012-01-19 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:58
          </note>
          <note>
            Torsdagen den 19 januari
          </note>
          <note>
            Kl. 14:00 - 14:58
          </note>
          <note>
            1 § Anmälan om inkomna protokollsutdrag från utskott
          </note>
          <note>
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag inkommit:
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:189
          </note>
          <note>
            Interpellation 2011/12:189 Stärkt ställning för beroendepatienter
            inom hälso- och sjukvården
          </note>
          <note>
            Interpellationen kommer att besvaras torsdagen den 2 februari
            2012.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            Interpellation 2011/12:190
          </note>
          <note>
            Interpellation 2011/12:190 Legalisering av cannabis
          </note>
          <note>
            Interpellationen kommer att besvaras torsdagen den 2 februari
            2012.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            3 § Frågestund
          </note>
          <note type="speaker">
            Anf. 1 TALMANNEN:
          </note>
          <note>
            Jag hälsar statsråden välkomna till dagens frågestund. Statsrådet
            Peter Norman besvarar såväl allmänpolitiska frågor som frågor
            inom sitt ansvarsområde.
          </note>
          <note>
            Konkurrensen på bolånemarknaden
          </note>
          <note type="speaker">
            Anf. 2 PIA NILSSON (S):
          </note>
          <note>
            Herr talman! De senaste månadernas statistik visar på en kraftigt
            vikande bostadsmarknad. Detta är djupt oroväckande. Av erfarenheter
            från 1990-talet och den nuvarande utvecklingen i länder som Danmark,
            Spanien och Irland har vi lärt oss att kraftiga boprisfall kan
            få betydande negativa effekter både på sysselsättning och på tillväxt.
          </note>
          <note>
            Möjligheten att stabilisera utvecklingen på bostadsmarknaden
            via penningpolitiken verkar dess värre vara begränsad. Sambandet
            mellan Riksbankens reporänta och bolåneräntorna har tydligt försvagats
            under senare tid. Bankernas förklaring är nya kapitaltäckningskrav
            och ökade upplåningskostnader. Men sanningen är att den bristande
            konkurrenssituationen är en väl så viktig förklaring till att
            bankerna har ökat sina marginaler på bolånen.
          </note>
          <note>
            Min fråga till statsrådet Peter Norman är: Avser regeringen att
            använda sig av sitt ägarinflytande i SBAB för att skapa en bättre
            konkurrenssituation på bolånemarknaden?
          </note>
          <note type="speaker">
            Anf. 3 Statsrådet PETER NORMAN (M):
          </note>
          <note>
            Herr talman! Jag tackar för frågan. Den är relevant och väl värd
            att diskutera.
          </note>
          <note>
            Om vi först och främst diskuterar prissättningen på bostadsmarknaden
            är det precis som frågeställaren säger: Om man får kraftiga boprisfall
            drabbar det inte bara dem som har ägande i bostäder det kan också
            drabba samhällsekonomin med förskräckande resultat som följd,
            vilket vi såg till exempel i Irland och Island och i andra exempel.
          </note>
          <note>
            Riksbanken och Finansinspektionen har gjort två stycken oberoende
            undersökningar där de har kommit fram till att det är svårt att
            fastställa att det finns en bobubbla på den svenska marknaden
            vare sig i Stockholm eller någon annanstans. Av det skälet tycker
            jag att det finns anledning att se hyfsat ljust på den frågan.
          </note>
          <note>
            Nu rasar tiden i väg, så jag får återkomma till SBAB i min nästa
            minut.
          </note>
          <note type="speaker">
            Anf. 4 PIA NILSSON (S):
          </note>
          <note>
            Herr talman! Det var lite synd att det blev ett sådant svar från
            statsrådet. Jag hade hoppats på att han kunde utveckla funderingarna
            på hur regeringen tänker använda sig av det främsta verktyg som
            finns när det gäller att minska räntegapet mellan reporänta och
            bolåneränta via SBAB.
          </note>
          <note>
            Hur ser statsrådet Peter Normans funderingar ut? Vad finns det
            för tankar för framtiden när det gäller SBAB? Finns det möjlighet
            för regeringen att agera via SBAB för att sätta press på bolånemarknaden
            att på något vis utmana andra aktörer att följa efter? Den möjligheten
            borde finnas via ägarinflytandet. Men Peter Norman valde att inte
            utveckla det. Jag hoppas att statsrådet gör det nu i sitt sista
            inlägg.
          </note>
          <note type="speaker">
            Anf. 5 Statsrådet PETER NORMAN (M):
          </note>
          <note>
            Herr talman! Som jag sade den första minuten skulle jag utveckla
            detta under min andra minut, så det gör jag nu.
          </note>
          <note>
            Jag tycker att vi har två möjligheter att försöka komma till
            rätta med problemet med en för hög bomarginal. Det ena är att
            arbeta för att förstärka kundens, konsumentens, ställning på marknaderna.
            Det är utan tvekan så att kunden är i ett stort underläge jämfört
            med säljare och producenter av finansiella tjänster.
          </note>
          <note>
            Det andra är att finansmarknadsministern eller någon annan sätter
            räntan i Sverige en prisreglering. Jag tycker att det är fel väg
            att gå. SBAB agerade aggressivt under början av 2000-talet genom
            att ta bort bolånetak och topplån, vilket ledde till en kraftig
            skulduppbyggnad hos de svenska hushållen. Vi ska inte ha tillbaka
            denna utveckling.
          </note>
          <note>
            Jag tror på en bred ansats att få konsumentens ställning starkare
            på finansmarknaden och även på bolånemarknaden. Jag tror på att
            man ska få konsumenten att byta bank och att göra det lättare
            att byta bank och sänka trösklarna. Det är regeringens åtgärder
            för att komma till rätta med bolånemarginalerna.
          </note>
          <note>
            Konsumenträtten på finansmarknaden
          </note>
          <note type="speaker">
            Anf. 6 HENRIK VON SYDOW (M):
          </note>
          <note>
            Herr talman! Också jag har en fråga till statsrådet Peter Norman.
            Jag vill instämma i det som sades: Det är viktigt att nu värna
            villkoren för låntagaren, för småspararen och för konsumenten
            på finansmarknaden.
          </note>
          <note>
            Jag vet att det här är ett område som finansmarknadsministern
            har ett stort engagemang i. Därför skulle jag vilja be honom vidare
            redogöra för och utveckla vilka initiativ vi har att vänta från
            regeringen som ger ytterligare genomslag för konsumenträtten och
            för konsumentmakten på finansmarknadens område.
          </note>
          <note type="speaker">
            Anf. 7 Statsrådet PETER NORMAN (M):
          </note>
          <note>
            Herr talman! Jag tackar för frågan. Som frågeställaren säger
            är det en fråga som ligger mig varmt om hjärtat.
          </note>
          <note>
            Grundproblemet är att vi har en obalans i sektorn i den mening
            att säljaren ofta har bättre kunskaper och bättre information
            än vad köparen har. En köpare kan dessutom vara i ett trängt läge
            när man ska fatta ett finansiellt beslut.
          </note>
          <note>
            Här har regeringen bestämt att till exempel privatekonomi ska
            vara en obligatorisk del av samhällskunskapen på högstadiet. Vi
            har gett Finansinspektionen dramatiskt ökade resurser både för
            folkbildning och för allmän tillsyn.
          </note>
          <note>
            Vi arbetar nu till exempel också med att förmå fondföretagen
            att bli mycket tydligare med vad avgiften egentligen betyder i
            kronor och ören. När man köper en aktiefond eller räntefond i
            dag får man ett besked om vad det kostar i procent. Men det är
            svårt för kunden att överblicka det i kronor och ören. Detta kommer
            vi att återkomma till.
          </note>
          <note type="speaker">
            Anf. 8 HENRIK VON SYDOW (M):
          </note>
          <note>
            Herr talman! Jag tackar för svaret. Jag tycker att detta är viktigt.
            Det är viktigt att konsumenträtten och konsumentmakten inte bara
            finns i praktiken utan också får ett tydligt genomslag. Det är
            också viktigt med bäring på den diskussion som har att göra med
            konkurrensen på bomarknaden och på bolånen och med konsumentens
            möjlighet att sätta press på bankerna för att få lägre räntekostnader.
          </note>
          <note>
            Frågan berördes delvis tidigare, men jag skulle vilja be statsrådet
            att ytterligare utveckla vilka möjligheter han ser för bankernas
            kunder att få ett genomslag på sin ränta när Riksbanken sänker
            reporäntan.
          </note>
          <note type="speaker">
            Anf. 9 Statsrådet PETER NORMAN (M):
          </note>
          <note>
            Herr talman! Jag tackar för frågan. Det som frågeställaren och
            även tidigare frågeställare säger är korrekt: Räntemarginalen
            mellan Riksbankens reporänta och bolåneräntan har ökat över tiden.
            Det är dock ganska komplicerat att på punkten när räkna ut hur
            stor marginalen är. Nu för tiden finansierar sig inte bankerna
            i Riksbanken på samma sätt som tidigare. Bankernas upplåningskostnad
            är alltså svårare att räkna ut nu än tidigare. Dock verkar det
            rimligt att tro att marginalerna har ökat över tiden. Detta är
            ett problem i och med att vi ska hålla allmänintresset, det vill
            säga kunderna, om ryggen.
          </note>
          <note>
            Vi försöker, förutom det jag sade tidigare, att sänka trösklarna
            för att byta bank. Ett förslag som jag åtminstone har dryftat
            är att man ska försöka behålla sina kontonummer om man byter bank.
            Det är ett exempel. Man skulle alltså kunna ta med sig kontonumren
            så att exempelvis autogiro inte blir så komplicerat. Det handlar
            återigen om att sänka trösklarna att byta bank. Konsumenttrycket
            är till syvende och sist det bästa sättet att få bankerna att
            uppträda mer konkurrenskraftigt.
          </note>
          <note>
            Tvångssterilisering
          </note>
          <note type="speaker">
            Anf. 10 HELENA LEANDER (MP):
          </note>
          <note>
            Herr talman! Man skulle kunna hoppas att Sverige hade lagt sin
            mörka historia av tvångssteriliseringar bakom sig vid det här
            laget, men faktum är att enligt en lag från 70-talet tvingas transpersoner
            i dag fortfarande att sterilisera sig för att kunna korrigera
            sitt kroppsliga och juridiska kön så att det stämmer med den egna
            könsidentiteten. Vi är många, inklusive Europarådets kommissionär
            för mänskliga rättigheter, som protesterat mot den absurda lagen.
            Det kan inte vara statens sak att tvinga människor till omfattande
            kirurgiska ingrepp som ett villkor för att få vård. Transsexuella
            ska inte behöva ge upp möjligheten att bli biologiska föräldrar
            för att kunna få den vård de behöver.
          </note>
          <note>
            Trots den här massiva kritiken och trots två utredningar med
            omfattande remissomgångar förhalar socialministern frågan. I förra
            veckan kom det ett något förvirrande besked om att man eventuellt,
            kanske var överens om någonting, oklart vad. Vad är det egentligen
            man är överens om? Vad är det som är kvar att utreda innan vi
            kan sluta att kränka transpersoners mänskliga rättigheter?
          </note>
          <note type="speaker">
            Anf. 11 Socialminister GÖRAN HÄGGLUND (KD):
          </note>
          <note>
            Herr talman! Det är en gammal lagstiftning som har gällt under
            lång tid. Precis som Helena Leander säger har det gjorts två olika
            utredningar. Den första utredningen landade dock på en helt annan
            slutsats än den senare. Det visar komplexiteten i sammanhanget.
            Den första utredningen dög helt enkelt inte som grund för lagstiftningen.
            Den sköts ned av alla intressenter i sammanhanget.
          </note>
          <note>
            Nu har vi tillgång till en utredning från Socialstyrelsen. Den
            innehåller ett stort antal olika förslag som berör bemötandet
            inom vården och hur vi kan koncentrera resurser för att få bästa
            möjliga behandling för de personer som ska ha behandling. Det
            handlar om fyra olika lagstiftningsdelar. Regeringen har i dag
            inte en samlad position i de här frågorna, utan ärendet bereds
            för närvarande inom Regeringskansliet.
          </note>
          <note type="speaker">
            Anf. 12 HELENA LEANDER (MP):
          </note>
          <note>
            Herr talman! Jag har hört att socialministerns linje är att det
            här behöver utredas vidare. Frågan kvarstår: Vad är det som finns
            kvar att utreda? Den första utredningen fick mycket riktigt massiv
            kritik, men den nya utredningen fick å andra sidan ett massivt
            stöd. Den föreslog att man skulle ta bort det här steriliseringskravet
            efter noggranna överväganden. Det är väldigt mycket som redan
            är tydligt och klart.
          </note>
          <note>
            Jag förstår inte varför vi fortfarande i dag ska tvinga människor
            till sterilisering som villkor för vård. Det skulle bli helt absurt
            om jag tvingades att gå med på sterilisering för att operera bort
            blindtarmen och om man sade att det var frivilligt. Vad är det
            som är kvar att utreda innan vi kan ta bort den här resten från
            70-talet?
          </note>
          <note type="speaker">
            Anf. 13 Socialminister GÖRAN HÄGGLUND (KD):
          </note>
          <note>
            Herr talman! Det finns fyra olika delar i det förslag som Socialstyrelsen
            har lämnat. En handlar om det nuvarande kravet på att man måste
            vara ogift för att byta kön. Den andra delen handlar om att man
            måste vara svensk medborgare. Där föreslår man också en förändring.
            Den tredje handlar om 18-årsgränsen, som kan diskuteras. Den fjärde
            delen handlar just om steriliseringsfrågan. När det gäller de
            två första delarna ser jag inte några stora bekymmer. Enligt planerna
            kommer regeringen att lämna en proposition om detta under våren
            till riksdagen att ta ställning till.
          </note>
          <note>
            Om man går på lagstiftningsförslaget om sterilisering i utredningen
            kommer det att leda till en lång rad följdändringar av lagstiftning
            som bland annat rör föräldrarätten. Det måste rimligen regleras
            i lagstiftningen om vi ska ha en heltäckande lagstiftning. Flera
            remissinstanser har påtalat att det här inte riktigt duger som
            ett underlag för lagstiftning. Regeringen håller just nu på att
            analysera situationen, och vi kommer så småningom med ett besked
            om var vi landar.
          </note>
          <note>
            Illegal hantering av pass
          </note>
          <note type="speaker">
            Anf. 14 DAVID LÅNG (SD):
          </note>
          <note>
            Herr talman! Det har nyligen uppmärksammats att vi har ett stort
            problem med att vissa svenska medborgare säljer sina pass. Ett
            exempel är att gränspolisen i Malmö har sett hur irakier som har
            blivit svenska medborgare säljer sina pass till före detta landsmän
            som sedan kan resa till Sverige med sina illegalt inköpta pass.
          </note>
          <note>
            Det här är ingenting nytt. Redan år 2000 fick den dåvarande justitieministern
            Thomas Bodström en fråga i det här ärendet. Hans svar var då att
            det hade införts nya rutiner som skulle komma till rätta med de
            här problemen. Men det löstes inte. År 2008 uttalande sig den
            nuvarande migrationsministern Tobias Billström och sade att problemen
            kvarstod och att regeringen skulle ta upp frågan. Tobias Billström
            har också skrivit en debattartikel i Dagens Nyheter i februari
            2009 där han konstaterade att det fanns ett problem med att över
            200 000 svenska pass var på vift runt om i världen.
          </note>
          <note>
            Mina frågor till Tobias Billström är därför: Hur tycker statsrådet
            och regeringen att det går? Vilka nya regler har man infört? Varför
            ska vi tro att det kommer att fungera den här gången?
          </note>
          <note type="speaker">
            Anf. 15 Statsrådet TOBIAS BILLSTRÖM (M):
          </note>
          <note>
            Herr talman! Först och främst vill jag gärna påpeka att den här
            frågan inte är en fråga för migrationsministern i regeringen,
            utan det är en fråga för justitieministern. Precis som David Lång
            själv sade var det så även under den tidigare regeringen. Det
            beror på att det är Rikspolisstyrelsen i Sverige som har hand
            om frågor rörande såväl passuppföljning som passutfärdande. Det
            är inte en fråga för migrationsministern. Jag kan konstatera att
            den här frågan inte kan besvaras av mig, utan den får besvaras
            av justitieministern.
          </note>
          <note type="speaker">
            Anf. 16 DAVID LÅNG (SD):
          </note>
          <note>
            Herr talman! Med tanke på hur stort engagemang migrationsministern
            har lagt ned på den här frågan och med tanke på att den också
            rör invandring och migration tycker jag att det låter lite konstigt
            att det absolut inte hör till hans ansvarsområde över huvud taget.
          </note>
          <note>
            Men låt mig utveckla frågan lite vidare och fundera på orsakerna
            till varför dessa problem uppkommer. Vi i Sverige har länge fört
            en massinvandringspolitik, medan man i Finland alltid har haft
            en mycket mer restriktiv invandringspolitik. I Finland är problemen
            med försvunna pass avsevärt mindre. Antalet pass som försvinner
            är mycket färre än i Sverige. Problemets omfattning tycks vara
            relaterat till invandringens omfattning. Jag undrar om ministern
            ser något sådant samband och om han menar att det kan finnas anledning
            att se över den förda invandringspolitiken med anledning av detta.
          </note>
          <note type="speaker">
            Anf. 17 Statsrådet TOBIAS BILLSTRÖM (M):
          </note>
          <note>
            Herr talman! Det verkar som om frågeställaren har lite problem
            med att förstå ansvarsfördelningen i regeringen, så jag tar det
            en gång till. Frågor rörande utfärdade av pass, uppföljning av
            om pass förkommer och så vidare handläggs i Sverige av Rikspolisstyrelsen.
            Rikspolisstyrelsen är en myndighet under justitieministern, inte
            under migrationsministern, och så har det alltid varit. Det är
            ingenting som har kommit med den här regeringen. Därför bör frågeställaren
            vända sig till justitieministern om han har funderingar kring
            de här frågorna och inte till mig som migrationsminister.
          </note>
          <note>
            Offentlig upphandling av livsmedel
          </note>
          <note type="speaker">
            Anf. 18 ROGER TIEFENSEE (C):
          </note>
          <note>
            Herr talman! Jag har en fråga till landsbygdsministern. Den gäller
            offentlig upphandling av livsmedel. Varje dag tillagas tre miljoner
            mål mat i de offentliga verksamheterna. Det är mat som är betydelsefull
            för eleverna i skolan, för de äldre på äldreboenden och för de
            sjuka som behöver tillfriskna på våra sjukhus.
          </note>
          <note>
            Därför är det viktigt att kvaliteten på maten i det offentliga
            köket är bra och att kommuner och landsting kan ställa krav på
            matens kvalitet. Men ofta får man höra att det bara är priset
            som styr vid upphandlingar och att upphandlare är osäkra på vilka
            krav de kan ställa.
          </note>
          <note>
            Därför är min fråga till landsbygdsministern: Vad gör regeringen
            för att underlätta för kommuner och landsting att ställa krav
            på att maten ska vara bra och på att det ska vara ett bra djurskydd
            när maten produceras?
          </note>
          <note type="speaker">
            Anf. 19 Landsbygdsminister ESKIL ERLANDSSON (C):
          </note>
          <note>
            Herr talman! Tack för frågan, Roger Tiefensee! Jag tycker att
            det är en oerhört viktig fråga av det skäl som Roger Tiefensee
            nämnde, nämligen att det serveras i storleksordningen tre miljoner
            måltider som är tillagade i kök i närheten av skolor, dagis, äldreboenden
            och liknande. Jag tycker självfallet att man ska ställa krav på
            den mat som inhandlas till de här köken precis på samma sätt som
            offentlig sektor ställer krav på allt annat som upphandlas till
            den offentliga sektorn och dess verksamheter.
          </note>
          <note>
            Av det skälet har regeringen givit Miljöstyrningsrådet pengar
            för att de ska kunna ge råd om vilka krav man kan ställa vid de
            upphandlingar som ska ske till de kök som tillreder maten till
            brukarna på boenden och andra ställen där den här maten sedermera
            äts. Detta är ett exempel.
          </note>
          <note type="speaker">
            Anf. 20 ROGER TIEFENSEE (C):
          </note>
          <note>
            Herr talman! Tack, ministern, för svaret! Det är bra att Miljöstyrningsrådet
            får möjlighet att ge råd, men det gäller också att kommunerna
            vill ta emot råd. I regeringens satsning på Sverige som Europas
            ledande matland är den offentliga maten ett av fem prioriterade
            områden. Samtidigt har vi en situation där mindre än hälften av
            våra kommuner har en livsmedelspolicy.
          </note>
          <note>
            Min fråga är: Hur kan vi lyfta fram betydelsen av den offentliga
            maten både för kvaliteten i verksamheterna i sig och för att lyfta
            helheten kring Sverige som ett nytt matland?
          </note>
          <note type="speaker">
            Anf. 21 Landsbygdsminister ESKIL ERLANDSSON (C):
          </note>
          <note>
            Herr talman! Jag tycker att en del av det svar jag vill ge ligger
            i frågan. Jag tycker att man i varje offentligt sammanhang ska
            sätta fokus på mat precis som vi har satt fokus på mat från och
            till den offentliga sektorn i Matlandet Sverige. Jag tycker gott
            och väl att man kan göra det i landsting med anledning av att
            hälsa befrämjas av bra mat. Jag tycker att man kan göra det i
            kommunerna, för jag är övertygad om att inlärningen i en skola
            befrämjas av att maten äts upp i de skolbespisningar, skolmatsalar
            och skolrestauranger som finns runt omkring i landet.
          </note>
          <note>
            Därtill har vi från regeringens sida gett ett stöd som förmedlas
            av Livsmedelsverket och som innebär att det offentliga köket kan
            få tips och råd kring hur man ska tillaga maten för att den ska
            bli attraktiv och tilltalande. Denna inrättning finns numera vid
            Livsmedelsverket i Uppsala och är till för att hjälpa aktörerna
            som finns i den offentliga sektorn och dess matverksamhet.
          </note>
          <note>
            Tvångssterilisering
          </note>
          <note type="speaker">
            Anf. 22 MARIANNE BERG (V):
          </note>
          <note>
            Herr talman! Min fråga går till socialminister Göran Hägglund,
            och det är åter tvångssteriliseringen som det handlar om.
          </note>
          <note>
            Tvångssterilisering är ett brott mot mänskliga rättigheter och
            inget annat, anser jag. I går i partiledardebatten svarade socialministern
            att frågan bereds omsorgsfullt på departementet.
          </note>
          <note>
            Vad ligger i ordet omsorgsfullt? Är frågan omsorgsfullt hanterad
            när det gäller socialministerns egna person och partiet och tillika
            Sverigedemokraterna som inte är för att kravet på tvångssterilisering
            ska tas bort, eller handlar det om omsorg om de personer som blir
            drabbade? Om det är det sistnämnda tycker jag att det inte finns
            någon anledning att både förhala och till slut kanske även stoppa
            förslaget på att tvångssterilisering tas bort.
          </note>
          <note>
            Jag vet att det kommer en proposition i april, och min fråga
            är: Lyfts denna fråga kring kravet på tvångssterilisering bort
            ur propositionen?
          </note>
          <note type="speaker">
            Anf. 23 Socialminister GÖRAN HÄGGLUND (KD):
          </note>
          <note>
            Herr talman! Jag tar den sista frågan först. Lyfts kravet bort?
            frågade Marianne Berg. Det finns i dag ingen proposition, och
            därför finns det ingenting som kan lyftas bort därifrån, utan
            det här är frågor som kommer att beredas med största noggrannhet.
          </note>
          <note>
            Den omsorg som jag talar om handlar förstås om omsorgen om enskilda
            personer. Lagstiftning kommer ju inte till för sin egen skull,
            utan den kommer till för att kunna skapa ett tryggt och bra Sverige
            så långt det möjligen låter sig göras via lagstiftning. Men en
            lagstiftning måste också vara genomtänkt och fungera på ett sådant
            sätt att den täcker upp varje situation som vi rimligen kan föreställa
            oss och att den ger en trygg och bra grund som ger svar för alla
            dem som ska tillämpa lagstiftningen i alla dess olika delar.
          </note>
          <note>
            I den proposition som vi tänker oss att lägga fram i april är
            huvudinriktningen att ta bort de delar som, vad jag kan se, är
            förhållandevis enkla att ta bort. Det är vad vi i dag har sagt
            att vi ska göra från Socialdepartementets sida. Regeringen bereder
            den här frågan och återkommer naturligtvis med besked om hur vi
            kommer att hantera alla de olika delar som vi har att bereda i
            det här sammanhanget.
          </note>
          <note type="speaker">
            Anf. 24 MARIANNE BERG (V):
          </note>
          <note>
            Herr talman! Jag har haft tre interpellationsdebatter och lämnat
            in tre skriftliga frågor till ministern i just det här ärendet
            tidigare. Det sista svaret jag fick 2010 var att man väntade på
            Socialstyrelsens utredning som kom i juni 2011, alltså förra året.
            Det har gått sex månader, och vi har inte kommit ett enda steg
            framåt. Nu ska vi vänta ytterligare.
          </note>
          <note>
            När det gäller det lagtekniska anser inte de jurister som jag
            har varit i kontakt med att det ska vara så tekniskt svårt att
            förändra i lagtexten och inte heller i föräldrabalken, så jag
            vet inte riktigt vad ministern menar med att det ska vara sådana
            stora svårigheter att sjösätta detta nu.
          </note>
          <note type="speaker">
            Anf. 25 Socialminister GÖRAN HÄGGLUND (KD):
          </note>
          <note>
            Herr talman! Det är alltid mycket enklare att formulera en politisk
            vilja än att åstadkomma den trygga lagstiftning som ska finnas
            och kunna tillämpas, för den betyder mycket för enskilda människor
            oavsett vilken lagstiftning vi talar om. Därför måste vi vara
            noggranna i utformningen.
          </note>
          <note>
            Här finns ett antal frågor som vi har att hantera. Jag tror mig
            kunna ge tydligt besked när det gäller de två förstnämnda delarna.
            Propositionen finns förtecknad på kammarens lista för våren, och
            jag säger med ett visst mått av ödmjukhet att det här inte är
            alldeles enkla frågor. Vi måste titta på detta juridiskt. I dag
            finns ingen regeringsproposition att presentera men det kommer,
            för beredning pågår i ärendet.
          </note>
          <note>
            Israels kommersiella användning av ockuperad mark
          </note>
          <note type="speaker">
            Anf. 26 MONICA GREEN (S):
          </note>
          <note>
            Herr talman! Palestina är ockuperat. Varje dag förtrycks palestinier
            på sin egen mark. De kan inte ta sig till sitt arbete, till skolan
            eller till sjukhuset för att det finns en mur som är byggd på
            olagligt sätt. Trots att det är ockuperat och trots att världssamfundet
            har konstaterat att ockupationen pågår säljs och tillverkas det
            varor på denna ockuperade mark, och det sker helt illegalt. Vad
            tänker handelsministern göra åt det?
          </note>
          <note type="speaker">
            Anf. 27 Statsrådet EWA BJÖRLING (M):
          </note>
          <note>
            Herr talman! Tack för en väldigt viktig fråga gällande de palestinska
            områdena, Monica Green!
          </note>
          <note>
            Naturligtvis är illegal handel eller annat som handlar om ockuperade
            områden ingenting som regeringen ställer sig bakom. Däremot är
            det inte aktuellt att diskutera sanktioner gällande detta.
          </note>
          <note>
            Det sätt som regeringen arbetar på handlar mycket om att involvera
            CSR, corporate social responsibility, för de svenska företagen,
            och det handlar om fyra ben: mänskliga rättigheter, icke-korruption,
            miljöhänsyn och sociala rättigheter på arbetsplatsen.
          </note>
          <note>
            Jag får återkomma till resten i mitt nästa inlägg.
          </note>
          <note type="speaker">
            Anf. 28 MONICA GREEN (S):
          </note>
          <note>
            Herr talman! Sociala rättigheter, talar handelsministern om,
            men vi vet att palestinier får lägre lön än israeler för att de
            är palestinier. Det är ett apartheidsystem som tillämpas på ockuperad
            mark i Palestina för närvarande. Bestämmelser om sociala rättigheter
            följs inte, och lagarna följs absolut inte.
          </note>
          <note>
            Det finns företag där med anknytning till Sverige som odlar frukt
            och grönsaker och tillverkar andra handelsvaror som kommer till
            Sverige och säljs inom EU.
          </note>
          <note>
            Vad gör handelsministern? Tänker hon på något sätt stoppa detta?
            Tänker hon på något sätt hindra att de här varorna kommer till
            EU över huvud taget?
          </note>
          <note type="speaker">
            Anf. 29 Statsrådet EWA BJÖRLING (M):
          </note>
          <note>
            Herr talman! Det här är en fråga som skulle ligga på EU-nivå
            och där det i så fall handlar om att EU och FN inför sanktioner,
            vilket oftast är vanligast när det gäller en specifik typ av varor.
          </note>
          <note>
            Det sätt som vi kan arbeta på är, som jag sade, att uppmuntra
            våra svenska företag att arbeta enligt OECD:s riktlinjer det gör
            vi också med multinationella företag och att visa ett sådant beteende
            att man helt enkelt inte väljer att producera varor på ockuperad
            mark, att man väljer att se till att de som är anställda i ens
            företag har de rättigheter som behövs och att man är goda förebilder
            ute i världen. Det är våra svenska företag väldigt duktiga på,
            och det är jag övertygad om är det mest effektiva sättet för att
            göra skillnad för människor som lever och bor i Palestina eller
            i andra områden där mänskliga rättigheter kränks i dag.
          </note>
          <note>
            Bluffakturor
          </note>
          <note type="speaker">
            Anf. 30 ROLAND UTBULT (KD):
          </note>
          <note>
            Herr talman! Jag har en fråga till statsrådet Peter Norman. Den
            senaste tiden har vi i medierna uppmärksammats på problemet med
            bluffakturor. Jag har faktiskt själv också drabbats av att få
            en bluffaktura. Enligt uppgift kostar det här småföretagen 1,2
            miljarder kronor per år. Det är pengar som man skulle kunna använda
            till andra saker.
          </note>
          <note>
            Min fråga är vilka åtgärder statsrådet anser bör genomföras för
            att sanera den marknaden.
          </note>
          <note type="speaker">
            Anf. 31 Statsrådet PETER NORMAN (M):
          </note>
          <note>
            Herr talman! Det här fenomenet är förstås ett otyg, och det slår
            hårt av flera skäl. Det slår, vad jag förstår, mest mot små och
            medelstora företag som har mindre resurser att kontrollera den
            typen av fakturor. Det är också de företagen som är mest känsliga
            för betalningsstörningar, om de råkar ut för detta. Detta är en
            del av det problem som vi talade om tidigare, det vill säga att
            konsumenten ofta är i ett underläge i finansiella transaktioner,
            inkluderande fakturahanteringen.
          </note>
          <note>
            Det här är en fråga som antagligen måste hanteras på ett bättre
            sätt av polis och åklagare än vad som sker i dag. Det är viktigt
            att frågan uppmärksammas både i kammaren och i medierna. Vi har
            alla ett ansvar för att upplysa inte minst småföretagarna om att
            de bör vara mer försiktiga i hanteringen framöver.
          </note>
          <note type="speaker">
            Anf. 32 ROLAND UTBULT (KD):
          </note>
          <note>
            Herr talman! Precis som statsrådet säger är dessa företag känsliga
            för betalningsstörningar. I dag får företag betalningsanmärkning
            redan vid ansökan om betalningsföreläggande, oavsett om grunden
            i ansökan är riktig eller inte. Det påverkar naturligtvis främst
            de mindre företagen.
          </note>
          <note>
            Anmärkningarna har stor påverkan när företaget bedöms. Det utnyttjas
            av bluffaktureringsföretag som vid utebliven betalning ansöker
            om betalningsföreläggande. Man betalar för att man helt enkelt
            är rädd för att få en betalningsanmärkning. Jag undrar om ett
            sätt vore att ändra i kreditupplysningslagen så att företagen
            inte hängs ut på ett orättfärdigt sätt. Vad tror statsrådet om
            möjligheten att gå den vägen?
          </note>
          <note type="speaker">
            Anf. 33 Statsrådet PETER NORMAN (M):
          </note>
          <note>
            Herr talman! Jag har tagit del av detta problem via medieuppgifter
            och även via ett antal radioprogram på senare tid. Jag inser väl
            problemet och håller med om frågeställarens verklighetsbeskrivning.
            Det är ett reellt problem för företagen.
          </note>
          <note>
            Jag måste dock erkänna att jag inte vet vad rättsapparaten har
            för strategi i den här frågan, men jag kan säga så mycket som
            att jag gärna ser en skärpning av de rutiner som finns. Det är
            uppenbart att problemet är stort och i stigande. Gör man ingenting
            åt det utan fortsätter som hittills tror jag att det kan drabba
            företagen än värre. Jag skulle därför välkomna en skärpning av
            regelverket.
          </note>
          <note>
            Statligt ägande
          </note>
          <note type="speaker">
            Anf. 34 EVA-LENA JANSSON (S):
          </note>
          <note>
            Herr talman! Min fråga går till Peter Norman.
          </note>
          <note>
            I går under partiledardebatten valde statsministern att framhålla
            att han fortfarande inte lyckats sälja LKAB och Vattenfall. På
            regeringens hemsida kan man läsa att i princip anser regeringen
            att staten inte ska äga företag som verkar på några marknader
            där konkurrensen fungerar och det inte heller finns något samhällsuppdrag
            som motiverar statligt ägande.
          </note>
          <note>
            Riksdagen fattade i mars 2011 beslut och biföll ett motionsyrkande
            om att klargöra att Vattenfall AB ska förbli ett helägt statligt
            bolag. Detta avvisades i en reservation från Moderaterna. Min
            fråga till statsrådet Peter Norman är: Har Moderaterna, Peter
            Norman och regeringen ändrat uppfattning när det gäller statligt
            ägande?
          </note>
          <note type="speaker">
            Anf. 35 Statsrådet PETER NORMAN (M):
          </note>
          <note>
            Herr talman! I Alliansens valmanifest inför valet 2010 var man
            väldigt tydlig. Där lyfte man fram tre företag, nämligen Nordea,
            SBAB och Telia. Dessutom sade man att man skulle undersöka möjligheterna
            för ett breddat ägande i Vattenfall. Det är dessa företag som
            är aktuella för tillfället.
          </note>
          <note>
            Regeringen har en majoritet i kammaren emot sig vad gäller försäljningen
            av SBAB. Vad beträffar Telia finns det fortfarande ett antal utestående
            frågor, såsom kopparnätet och kopplingarna till den militära verksamheten.
            När det gäller Nordea har regeringen gjort en försäljning, och
            för tillfället tycker vi att marknadsläget inte är lämpligt för
            ytterligare försäljningar.
          </note>
          <note>
            Sådant är läget. Det finns inga planer på en försäljning av LKAB,
            och det pågår inget arbete beträffande en försäljning av Vattenfall.
          </note>
          <note type="speaker">
            Anf. 36 EVA-LENA JANSSON (S):
          </note>
          <note>
            Herr talman! Det var intressant att höra att man gått till val
            på att man vill bredda ägandet i Vattenfall, för det har man ju
            egentligen för avsikt att göra. Det förklarar, herr talman, varför
            statsrådet Peter Norman tidigare inte svarade på Pia Nilssons
            fråga om att använda ägandet i SBAB, för att man alltså har för
            avsikt att avyttra företaget, liksom Nordea i den mån det är möjligt
            att göra, och därmed påverka marknaden på det sättet som man inte
            vill göra.
          </note>
          <note>
            Det är tydligt, herr talman, att man inte heller fortsättningsvis
            vill äga statliga bolag. Man har för avsikt att bredda Vattenfall
            och till och med sälja delar av det. Just nu har man dock inte
            mandat för det i riksdagen, och det är jag tacksam för.
          </note>
          <note type="speaker">
            Anf. 37 Statsrådet PETER NORMAN (M):
          </note>
          <note>
            Herr talman! Låt mig förklara det ytterligare. Vad gäller innehaven
            i SBAB och Nordea tror vi att de marknaderna kommer att fungera
            bättre om staten inte är ägare. Det kommer att vara bättre för
            kunderna att staten står utanför, sätter upp spelplanen och inte
            agerar spelare och domare i samma match. Det gör man inte i fotboll,
            och det ska man inte heller göra här.
          </note>
          <note>
            Vi har ett extremt regleringsansvar på finansiella marknader.
            Vi tycker ofta illa om till exempel bonusar och bolånemarginaler.
            Om vi samtidigt ska vara spelare på den marknaden blir det lite
            kladdigt. Vi kan vara en starkare och bättre röst om vi inte är
            där. Därför är ambitionen att sälja ut resterande aktier i Nordea
            och även avyttra innehavet i SBAB. Det är korrekt. Det tycker
            vi.
          </note>
          <note>
            Vad gäller Vattenfall var formuleringen i valmanifestet, om jag
            inte minns fel, att undersöka möjligheten för breddning av ägandet.
            Jag kan säga att något sådant arbete inte pågår. Inte heller pågår
            arbetet för att sälja statens innehav i LKAB.
          </note>
          <note>
            Det svenska systemet för arbetskraftsinvandring
          </note>
          <note type="speaker">
            Anf. 38 EVA LOHMAN (M):
          </note>
          <note>
            Herr talman! Jag har en fråga till statsrådet Billström.
          </note>
          <note>
            Vi har flera gånger hört statsrådet hänvisa till en utvärdering
            av det svenska arbetskraftsinvandringssystemet gjord av OECD.
            Nu har rapporten även publicerats. Min fråga till statsrådet är:
            Vilka slutsatser drar statsrådet av rapporten?
          </note>
          <note type="speaker">
            Anf. 39 Statsrådet TOBIAS BILLSTRÖM (M):
          </note>
          <note>
            Herr talman! Jag är mycket glad att få ta emot OECD:s utvärdering
            av det svenska systemet för arbetskraftsinvandring. Det är en
            omfattande och imponerande rapport som kommer att vara till stor
            nytta för regeringen i det fortsatta arbetet med arbetskraftsinvandringsfrågor.
            Sverige bröt ju helt ny mark med den reform som trädde i kraft
            för tre år sedan, och det är mycket glädjande att få bekräftat
            att ett system som helt bygger på efterfrågan verkligen fungerar
            även om vissa justeringar givetvis måste göras, vilket vi redan
            från början räknade med.
          </note>
          <note>
            Jag skulle vilja säga att det är nödvändigt att fortsätta att
            följa reformen. Det finns fyra iakttagelser. Det är ett öppet
            och effektivt system. Vi har inte haft någon enorm ökning av arbetskraftsinvandring
            till Sverige. Systemet har inte lett till lönedumpning. Och vi
            måste fundera över fokuset på bristyrken. De är de rekommendationer
            som OECD har lämnat i rapporten.
          </note>
          <note type="speaker">
            Anf. 40 EVA LOHMAN (M):
          </note>
          <note>
            Herr talman! Vad jag förstår har OECD antytt att det finns behov
            av ökade kontroller. Stämmer det?
          </note>
          <note type="speaker">
            Anf. 41 Statsrådet TOBIAS BILLSTRÖM (M):
          </note>
          <note>
            Herr talman! OECD betonar att fackföreningarna har en mycket
            viktig uppgift i det svenska systemet för arbetskraftsinvandring
            genom att kontrollera löner och anställningsvillkor. Därför rekommenderar
            OECD att Sverige förstärker mekanismer som säkerställer att arbetsgivare
            följer regelverket och lever upp till de anställningsvillkor som
            har utlovats.
          </note>
          <note>
            I det svenska systemet är det främst Migrationsverket som står
            för de åtgärderna i sin tillämpning av regelverket. Det är utmärkt
            att Migrationsverket, samtidigt som de utökar kontrollerna genom
            sitt certifieringssystem, också arbetar med att förenkla handläggningen
            av arbetstillståndsärendena för arbetsgivare som följer regelverket
            samt även i övrigt arbetar med att öka effektiviteten i handläggningen.
            Målet är ju att mängden arbetskraftsinvandrare till Sverige ska
            öka de kommande åren för att hjälpa oss i den situation som kommer
            att uppstå på grund av att demografin ser ut som den gör, nämligen
            ett minskat antal människor och allt färre som måste försörja
            allt fler.
          </note>
          <note>
            Tvångssterilisering
          </note>
          <note type="speaker">
            Anf. 42 HANNAH BERGSTEDT (S):
          </note>
          <note>
            Herr talman! Göran Hägglund är ju minister i en regering som
            gillar att tala om att ta ansvar. Nu har Göran Hägglund och regeringen
            möjlighet att ta ansvar eftersom regeringen, som ministern tidigare
            sade, aviserat en proposition om ändrad könstillhörighetslag.
            Där har regeringen möjlighet att ta Sverige ur en moralisk medeltid
            genom att ta bort den del som tvingar människor som vill byta
            juridiskt kön att sterilisera sig.
          </note>
          <note>
            Det finns ett brett stöd bland partierna i riksdagen för den
            ändringen. Det kanske inte är så konstigt att Göran Hägglund som
            kristdemokratisk partiledare motsätter sig den, men som minister
            i en regering anser jag att han har ett större ansvar och faktiskt
            måste lyfta blicken och återkomma med en proposition med det innehållet
            till april.
          </note>
          <note>
            Jag undrar helt enkelt om inte Göran Hägglund anser att ansvaret
            för att detta ska uppfyllas vilar på honom som minister.
          </note>
          <note type="speaker">
            Anf. 43 Socialminister GÖRAN HÄGGLUND (KD):
          </note>
          <note>
            Herr talman! När det gäller alla frågor som regeringen har att
            hantera har vi ansvar för att det ska vara väl berett och genomtänkt
            och att det ska fungera när det rullas ut i praktiken. Det gäller
            förstås också den här lagstiftningen.
          </note>
          <note>
            Här finns det några delar som jag preliminärt har sagt bör kunna
            genomföras tämligen enkelt. Det finns andra delar som är mer komplicerade
            och kräver ytterligare analys innan jag kan ge besked om hur regeringen
            ställer sig.
          </note>
          <note>
            Detta gör vi inte för att ställa till det för människor eller
            göra det besvärligt, utan det handlar helt enkelt om att regeringen
            som seriös lagstiftare har ansvar för att se till att lagstiftningen
            fungerar. Det är en sak att tycka, tänka och vilja, en annan sak
            att se till att lagstiftningen fungerar i praktiken.
          </note>
          <note type="speaker">
            Anf. 44 HANNAH BERGSTEDT (S):
          </note>
          <note>
            Herr talman! Göran Hägglund pratar gärna om omsorg och ansvar.
            Att föräldrarna vet bäst är någonting som Kristdemokraterna gärna
            lyfter fram. Frågan är vem Göran Hägglund nu tycker att han tar
            ansvar för. Vet regeringen helt plötsligt bäst i frågan om vem
            som lämpar sig som förälder och vad människor får göra med sina
            kroppar?
          </note>
          <note>
            Jag tycker att förändringarna i föräldrabalken är en ganska vag
            ursäkt för att inte komma till skott i denna fråga. Som minister
            i en regering som lägger fram förslag till en riksdag har man
            ett större ansvar. Den här frågan har förhalats så länge att Socialstyrelsen
            själv har lagt fram ett förslag.
          </note>
          <note>
            Är det resurserna på departementet som brister, Göran Hägglund,
            eller är det så att man inte tycker att mänskliga rättigheter
            är en prioriterad fråga?
          </note>
          <note type="speaker">
            Anf. 45 Socialminister GÖRAN HÄGGLUND (KD):
          </note>
          <note>
            Herr talman! Vi pratade tidigare om hur länge denna lagstiftning
            har gällt. Den har funnits sedan 1972. Socialdemokraterna administrerade
            denna lagstiftning i 34 års tid. Man formulerade direktiv som
            ledde fram till en utredning som landade i någonting som var det
            omvända mot vad man i dag talar för.
          </note>
          <note>
            Nu finns det en utredning som ger en stabilare grund. Det finns
            delar som jag preliminärt kan förutskicka att vi kommer att föreslå
            lagstiftningar omkring, men det finns också delar som vi behöver
            analysera närmare innan vi kan lämna förslag till parlamentet.
          </note>
          <note>
            Det här tror jag att varje ansvarsfull lagstiftare vinner på
            och det här är det lagstiftande huset men framför allt handlar
            det om hur det fungerar i praktiken för de enskilda människor
            som ska leva under den lagstiftning som vi har.
          </note>
          <note>
            Arbetslösheten
          </note>
          <note type="speaker">
            Anf. 46 PETER PERSSON (S):
          </note>
          <note>
            Herr talman! Min fråga ställs till statsrådet Norman.
          </note>
          <note>
            När den moderatledda regeringen tillträdde för fem och ett halvt
            år sedan sade man att det viktiga uppdraget var att bekämpa massarbetslösheten
            och därmed minska utanförskapet. Jag har studerat vad som sedan
            har hänt vad gäller arbetslösheten i vårt land. Antalet öppet
            arbetslösa har ökat med 54 400 under angiven tid och uppgår i
            dag till 280 000. Den relativa arbetslösheten har ökat från 5,9
            procent till 6,7 procent, och långtidsarbetslösheten har ökat
            med 27 200 och uppgår i dag till över 100 000.
          </note>
          <note>
            Anser du, Peter Norman, att ni har lyckats med det ni föresatte
            er vid valet 2006?
          </note>
          <note type="speaker">
            Anf. 47 Statsrådet PETER NORMAN (M):
          </note>
          <note>
            Herr talman! Jag tackar för frågan om ett behjärtansvärt område.
            Ett arbete innebär för de flesta inte bara en egen försörjning
            utan också en tillhörighet. Jag tror också att det ger en god
            hälsa över tiden. Frågan är alltså väldigt viktig.
          </note>
          <note>
            Uppenbarligen är siffrorna sådana som Peter Persson säger. Uppenbarligen
            har vi haft ett stort antal kriser i vår omvärld, med Lehman Brothers
            krasch 2008 och nu en skuldkris. I land efter land ser vi instabiliteter
            med krav på nedskärningar, höjd pensionsålder, sänkta pensioner
            och så vidare. Så har vi det inte här.
          </note>
          <note>
            Jag är den förste att beklaga att vi inte lyckats ännu bättre
            med vår politik, men jämför vi med den omvärld som vi med en öppen
            ekonomi är en del av har vi klarat oss riktigt hyggligt.
          </note>
          <note type="speaker">
            Anf. 48 PETER PERSSON (S):
          </note>
          <note>
            Herr talman! Jag konstaterar att den moderatdominerade regeringen
            totalt har misslyckats med vad den föresatt sig. Om man talar
            om en lyckad jobbpolitik är det på gränsen till lögnaktigt. Arbetslösheten
            har ökat, särskilt långtidsarbetslösheten. De instrument man använt
            för att åstadkomma jobbpolitik är stora skattesänkningar och direkta
            slag mot arbetslösa och sjuka, som har fått pålagor och plågor
            genom försämringar i ersättningssystemen. Dessutom gör de stora
            skattesänkningarna att den kommunala ekonomin står på en bräckligare
            grund därför att staten inte kan ge tillskott. Nu får barnen i
            förskolan och de gamla i äldreboendena ta smällen av en politik
            som har misslyckats.
          </note>
          <note>
            Moderatpolitiken har misslyckats. Arbetslösheten ökar i vårt
            land.
          </note>
          <note type="speaker">
            Anf. 49 Statsrådet PETER NORMAN (M):
          </note>
          <note>
            Herr talman! Regeringens uppfattning är att om man gör det billigare
            att anställa och ökar drivkraften för arbete kommer över tiden
            arbetslösheten att gå ned i vårt land. Vi har exempelvis jobbskatteavdragen,
            ROT- och RUT-reformerna, en reformering av försäkringssystemen
            och krogmomsen. Detta gör det billigare att anställa. Det ger
            större drivkraft för den enskilde att ta ett arbete eller gå från
            deltid till heltid eller lite större deltid.
          </note>
          <note>
            Mot detta står oppositionens förslag att göra det dyrare att
            anställa. Var och en får bedöma vilket man tror är bäst för arbetslösheten:
            att göra det billigare att anställa och öka drivkrafterna, vilket
            är regeringens förslag, eller att göra det dyrare att anställa,
            vilket är oppositionens förslag.
          </note>
          <note>
            Förbud mot oinredda hönsburar
          </note>
          <note type="speaker">
            Anf. 50 JOHAN HULTBERG (M):
          </note>
          <note>
            Herr talman! Jag har en fråga till landsbygdsminister Eskil Erlandsson.
          </note>
          <note>
            EU antog redan 1999 ett direktiv om värphöns. Värphönsdirektivet
            syftade till att förbättra hönsens möjlighet till naturliga beteenden
            och på sikt förbjuda användandet av oinredda burar. Förbudet trädde
            i kraft vid årsskiftet och gäller i Sverige sedan många år tillbaka.
          </note>
          <note>
            Enligt EU-kommissionen hade dock så sent som vid slutet av förra
            året så många som elva medlemsländer inte klarat av omställningen.
            Därför krävde flera medlemsstater att ikraftträdandet av förbudet
            skulle skjutas upp. Denna begäran lyckades man stoppa, bland annat
            mycket tack vare Sveriges och landsbygdsministerns engagemang.
          </note>
          <note>
            Samtidigt vet landsbygdsministern lika väl som jag att miljontals
            höns fortfarande lever i oinredda burar. Vet landsbygdsministern
            om kommissionen redan har vidtagit några åtgärder gentemot de
            medlemsländer som inte levt upp till förbudet för att på så sätt
            stoppa den illojala konkurrens som nu har uppstått mellan de länder
            och producenter som sköter sig och de andra?
          </note>
          <note type="speaker">
            Anf. 51 Landsbygdsminister ESKIL ERLANDSSON (C):
          </note>
          <note>
            Herr talman! Jag tackar för en frågeställning som är synnerligen
            viktig, dels ur djurskyddssynpunkt, vilket förstås är viktigast,
            dels ur konkurrensneutralitetssynvinkel.
          </note>
          <note>
            Svaret på frågan är ja. Kommissionen har enligt vad som delgetts
            mig inlett ett inspektionsförfarande i de länder där man befarar
            att inte alla höns har det på det sätt som höns numera ska ha
            det i Europeiska unionen. Detta har man gjort i akt och mening
            att gå in i ett överträdelseförfarande, det vill säga gå till
            domstol, gentemot dem som inte har implementerat det direktiv
            som vi är överens om och som skulle ha varit implementerat i alla
            medlemsstater den 1 januari innevarande år.
          </note>
          <note type="speaker">
            Anf. 52 JOHAN HULTBERG (M):
          </note>
          <note>
            Herr talman! Jag tackar landsbygdsministern för svaret. Det är
            glädjande att kommissionen har agerat snabbt, men jag vill också
            understryka vikten av att Sverige och landsbygdsministern fortsatt
            engagerar sig i denna viktiga fråga för att råda bot på den osunda
            konkurrensen, men framför allt för att stärka välfärden för djuren,
            som landsbygdsministern också säger.
          </note>
          <note>
            Planerar Sverige att vidta åtgärder för att säkra att inga illegala
            ägg når den svenska marknaden?
          </note>
          <note type="speaker">
            Anf. 53 Landsbygdsminister ESKIL ERLANDSSON (C):
          </note>
          <note>
            Herr talman! Jag kommer att fortsatt engagera mig i den här frågan
            av de två skäl som jag nämnde i mitt första svar, nämligen ur
            djurskyddssynvinkel men också för att vi ska ha konkurrensneutralitet
            i Europeiska unionen. Jag kommer självfallet att följa upp detta.
          </note>
          <note>
            Svaret på den andra frågan är något mer komplicerad. Vi är inte
            alltid säkra på vad som finns i beredda produkter. Att inte ägg
            kommer som ägg till den svenska marknaden är vi ganska säkra på.
            Men i de produkter där ägg kan ingå är det inte lika säkert att
            ge ett svar som är det korrekta svaret att så inte får vara fallet.
          </note>
          <note>
            De kan ingå i en produkt. Där måste jag vila lite på hanen och
            inte vara så konsekvent i mitt uttalande som jag kan vara vad
            gäller hela ägg. Det kommer inga sådana till Sverige.
          </note>
          <note>
            Rysslands inträde i WTO
          </note>
          <note type="speaker">
            Anf. 54 ELISABETH BJÖRNSDOTTER RAHM (M):
          </note>
          <note>
            Herr talman! Min fråga går till statsrådet Ewa Björling. Hur
            kan Rysslands eventuella inträde i Världshandelsorganisationen,
            WTO, komma att påverka svensk handel med Ryssland och svenska
            företag?
          </note>
          <note type="speaker">
            Anf. 55 Statsrådet EWA BJÖRLING (M):
          </note>
          <note>
            Herr talman! Vi går från ägg till Ryssland. Det är en oerhört
            viktig fråga som har förhandlats i över 18 år. Ryssland har vacklat
            fram och tillbaka. Industriministern hela tiden drivit på för
            ett medlemskap för Ryssland medan president och premiärminister
            har vacklat fram och tillbaka vad gäller för- och nackdelar för
            Ryssland.
          </note>
          <note>
            Nu äntligen i december blev det avslut, och Ryssland skrev på.
            Det kommer att innebära otroligt mycket för EU och inte minst
            för Sverige. Ryssland är ett stort grannland och en viktig handelspartner
            för oss.
          </note>
          <note>
            Detta betyder att Ryssland också åtar sig att minimera den byråkratiska
            bördan. Det innebär, även om det inte sker över en natt, att korruptionen
            kommer att minska, och det innebär framför allt mer transparens
            och ökad rättssäkerhet vid handel med Ryssland.
          </note>
          <note type="speaker">
            Anf. 56 ELISABETH BJÖRNSDOTTER RAHM (M):
          </note>
          <note>
            Herr talman! Vi vet, som statsrådet sade, att svenska företag
            har ett väldigt gott rykte vad gäller ansvarstagande och transparens
            i internationella affärer. Jag är lite fundersam på hur Rysslands
            eventuella inträde i WTO kommer att påverka korruptionen i Ryssland.
            Vad kommer vi att ställa för krav för att vi ska få en större
            insyn i just den frågan?
          </note>
          <note type="speaker">
            Anf. 57 Statsrådet EWA BJÖRLING (M):
          </note>
          <note>
            Herr talman! WTO-anslutningen gör att alla medlemsländer de är
            153 före Rysslands inträde nu har rätten att anmäla Ryssland om
            man inte följer WTO:s ramverk och regler. I dessa ingår en ökad
            transparens och att man inte ägnar sig åt korruption.
          </note>
          <note>
            Jag vill vara tydlig med att säga att det absolut inte kommer
            att göra den stora skillnaden över en enda natt. Det kommer fortfarande
            att vara tufft för små och medelstora företag att exportera, importera,
            handla med Ryssland och investera.
          </note>
          <note>
            Det är ett oerhört viktigt steg som tas. Inte minst kommer det
            till att börja med att vara tullbesparingar på ungefär 395 miljoner
            kronor per år bara för motorfordonsindustrin, som är en av de
            viktigaste sektorerna.
          </note>
          <note>
            En annan viktig sektor är virke. Ryska virkestullar har varit
            skyhöga. Man har där också hotat med ytterligare höjningar år
            efter år. Det har gjort att den svenska och finska skogindustrin
            har lidit svårt. Det är det också slut med nu.
          </note>
          <note>
            Jag ser med stor tillförsikt fram emot att Ryssland ratificerar
            detta i sommar och blir fullödiga medlemmar.
          </note>
          <note>
            Regelverket för fiskenäringen
          </note>
          <note type="speaker">
            Anf. 58 GUSTAV NILSSON (M):
          </note>
          <note>
            Herr talman! Min fråga går till landsbygdsminister Eskil Erlandsson
            och handlar om regelverket för fiskerinäringen.
          </note>
          <note>
            Regelverket är för närvarande utformat så att fiskare kan drabbas
            av straffavgifter i situationer som de inte själva kan råda över.
            Till och från kommer uppgifter från yrkesfiskare som har drabbats
            av Havs- och vattenmyndighetens sanktioner i samband med sin yrkesutövning.
          </note>
          <note>
            Fiskare som på grund av mycket svåra väderleksförhållanden kommer
            i hamn med några minuters felmarginal drabbas exempelvis av höga
            straffavgifter. Det kan också gälla mycket små skillnader beträffande
            fångstens vikt. Även en mindre fångst än den beräknade kan medföra
            en straffavgift.
          </note>
          <note>
            Min fråga till landsbygdsministern är om han är beredd att medverka
            till en översyn av nuvarande regler och bestämmelser så att fiskare
            inte drabbas av sanktionsavgifter på grund av förhållanden som
            de inte själva kan påverka, exempelvis väderleken.
          </note>
          <note type="speaker">
            Anf. 59 Landsbygdsminister ESKIL ERLANDSSON (C):
          </note>
          <note>
            Herr talman! Det är två delar i min kommentar till frågeställningen,
            som jag tackar för. Den är viktig, speciellt som vi talar om småföretagare
            i sammanhanget.
          </note>
          <note>
            Jag och regeringen i övrigt jobbar aktivt med att förenkla de
            regler som vi har i ett utvecklat samhälle. Det pågår ett brett
            regelförenklingsarbete i Regeringskansliet inte minst på det departement
            som jag leder och är chef över.
          </note>
          <note>
            Den andra delen i mitt svar är att det just nu pågår ett beredningsarbete
            för en proposition som handlar om just det frågeställaren tar
            upp, nämligen att införa och reformera sanktionssystem för de
            regler vi har och måste ha i vårt samhälle.
          </note>
          <note>
            Vi följer de internationella överenskommelser som vi ikläder
            oss och de regler som vi vill ha nationellt så att vi brukar naturen
            på det sätt som vi ska bruka den på utan att förbruka den. Kommande
            generationer ska också ha möjlighet att till exempel fiska den
            fisk vi vill äta på våra middagsbord.
          </note>
          <note type="speaker">
            Anf. 60 GUSTAV NILSSON (M):
          </note>
          <note>
            Herr talman! Tack för svaret, landsbygdsministern! Det är positivt
            att vi fortsätter arbetet med att förenkla regler. Självklart
            måste det finnas ett regelverk. Men det måste också anpassas så
            att yrkesfiskare inte drabbas i situationen där till exempel väder
            och vind gör att de kommer någon minut för tidigt eller för sent
            i hamn. Då kan de i dag råka ut för straffavgifter. Så kan det
            rimligtvis inte vara.
          </note>
          <note>
            Det är rimligt och riktigt att man ser över nuvarande regler
            och gör förändringar så att vi får ett regelverk som är anpassat
            till verkligheten. Jag tror att det finns en samsyn om detta.
            Jag tolkar ministerns svar så, och jag tackar för svaret.
          </note>
          <note type="speaker">
            Anf. 61 Landsbygdsminister ESKIL ERLANDSSON (C):
          </note>
          <note>
            Herr talman! Jag kan bara kvittera att det pågår ett arbete på
            Regeringskansliet och på mitt departement i frågan om sanktioner
            vad beträffar överträdelser i samband med fiske.
          </note>
          <note type="speaker">
            Anf. 62 TALMANNEN:
          </note>
          <note>
            Därmed var dagens frågestund med regeringen avslutad. Jag tackar
            deltagande statsråd och ledamöter.
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            5 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 19 januari
          </note>
          <note>
            Veronica Palm
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 24 januari.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 januari
          </note>
          <note>
            Maria Stenberg
          </note>
          <note>
            Peter Johnsson
          </note>
          <note>
            Lena Hallengren
          </note>
          <note>
            Peter Hultqvist
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 24 januari.
          </note>
          <note>
            7 § Kammaren åtskildes kl. 14.58.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
