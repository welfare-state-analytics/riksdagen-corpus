<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--94</head>
          <docDate when="2012-04-11">2012-04-11</docDate>
        </div>
      </front>
      <body>
        <div>
          <note n="1047bbcb">
            ﻿
          </note>
          <note n="c05fcd7f">
            Riksdagens protokoll
          </note>
          <note n="817afc30">
            2011/12:94
          </note>
          <note type="date" n="457923a3">
            Onsdagen den 11 april
          </note>
          <note n="0dea7bcd">
            Kl. 09:00 - 19:33
          </note>
          <note n="9c3ae3ec">
            1 § Aktuell debatt: Nordiska gränshinder
          </note>
          <note type="speaker" n="a90fb94c">
            Anf. 1 CRISTINA HUSMARK PEHRSSON (M):
          </note>
          <u who="Q445997" xml:id="i-e77e853d1906edc2-0" n="91ec3f74">
            <seg n="321ac3b6">
              Herr talman! Under perioden den 1125 april kommer det i samtliga
              nordiska parlament att äga rum en temadebatt om hinder för den
              fria rörligheten inom Norden, det vi i dagligt tal kallar gränshinder.
              Dessa gränshinder kan vara gamla och bero på tradition eller helt
              enkelt på ointresse att finna lösningar. De kan också bero på
              ländernas olika lagstiftningar på områden som skatter och socialförsäkringar
              eller på det arbetsmarknadspolitiska området. Dessa områden är
              som kommunicerande kärl och därmed svåra att förändra utan att
              det får stora följdverkningar och konsekvenser.
            </seg>
            <seg n="f6a128d2">
              Andra gränshinder är lättare att ta bort eller borde vara det
              om viljan finns, och vi skakar nog alla på huvudet ibland och
              undrar varför något så enkelt kan vara så svårt att ändra på.
              En liten förändring kan ibland betyda oerhört mycket för många.
              Åter andra gränshinder handlar om brist på kunskap och insikt
              från såväl myndigheternas som de enskildas sida men också om missuppfattningar
              och otydliga skrivningar som vilseleder och kanske till och med
              gör att många avstår från att ens vilja pröva att arbeta i ett
              annat nordiskt land.
            </seg>
            <seg n="e4a8a1f7">
              Gränshinder finns. Ibland är de stora och för den enskilde eller
              företaget förenade med stora konsekvenser eller kostnader. Men
              ofta är de små och förargliga. Med gränshinder, små eller stora,
              minskar också våra länders möjligheter att tillsammans här i Norden
              möta en global konkurrens och de utmaningar vi står inför. Ensamma
              är våra länder visserligen små, men tillsammans har vi en ekonomi
              stor nog att vara betydelsefull också i världen.
            </seg>
            <seg n="aff2e39b">
              Gränshinder handlar således om tillväxt, välfärd, arbete och
              trygghet. Det är därför, herr talman, denna debatt i dag är så
              viktig, och det är därför debatten måste fortsätta också långt
              efter det att talmannen klubbat av dagens debatt.
            </seg>
          </u>
          <note type="speaker" n="0cce6548">
            Anf. 2 Statsrådet EWA BJÖRLING (M):
          </note>
          <u who="Q457877" xml:id="i-1732a756868ae552-0" n="e95faf4b">
            <seg n="50e48116">
              Herr talman! Nordenvänner! Det nordiska samarbetet är ett av
              världens äldsta och mest välfungerande regionala samarbeten. Vi
              har kulturella, språkliga och historiska band som sträcker sig
              väldigt, väldigt långt tillbaka. Vi har haft en gemensam arbetsmarknad
              och passfrihet sedan början av 50-talet. Vi har en lång tradition
              av att samarbeta nära såväl här hemma som ute i världen, och vi
              förstår varandra bra. Vi är innovativa, öppna och utåtriktade.
            </seg>
            <seg n="6d3879a5">
              För fem år sedan, i Punkaharju i Finland, enades de nordiska
              statsministrarna om att med alla medel undanröja de svårigheter
              som medborgarna kan stöta på i det nordiska umgänget. I den andan
              träffas vi i den svenska riksdagen i dag för att uppmärksamma
              de kvarvarande hinder som står i vägen för att vi fullt ut ska
              kunna leva och verka gränslöst inom Norden. Under april månad
              genomförs den här typen av diskussioner i samtliga nordiska länder
              i danska Folketinget, finska Riksdagen, isländska Alltinget och
              norska Stortinget.
            </seg>
            <seg n="7730a3a5">
              Gränshinderfrågor har länge stått högt på den nordiska dagordningen,
              men min bestämda uppfattning är ändå att intresset och engagemanget
              de senaste åren stärkts. Vid Nordiska rådets session i Köpenhamn
              i november föll det på mig att redogöra för arbetet med gränshinder,
              och jag kunde rapportera att ett förhållandevis stort antal hinder,
              13 stycken, lösts ut under det år som gått sedan den förra sessionen.
            </seg>
            <seg n="babba09c">
              Gränspendlingen, en av de frågor som diskuteras mest, har stor
              betydelse för våra ekonomier. Regioner med brist på arbetskraft
              kan dra nytta av större arbetskraftsutbud på andra sidan gränsen,
              och välfärden för den enskilde förbättras genom möjligheter att
              välja arbete eller studieplats utan att vara beroende av nationsgränser.
              Till det kommer att samhörigheten i våra länder stärks när det
              blir möjligt att under en tid verka i grannlandet. Tänk bara på
              hur många svenska ungdomar som lärt känna Danmark och Norge genom
              att under en tid arbeta där.
            </seg>
            <seg n="c782f22e">
              Ibland får jag höra att gränshinderarbetet går för långsamt.
              Jag är rätt otålig av mig så visst skulle jag många gånger önska
              att det gick snabbare, men det händer ändå en hel del. Snart behöver
              vi inte längre byta taxibil vid gränsen då vi i norr åker mellan
              Sverige och Finland. Avtalet är klart. Nu ska det bara fungera
              i verkligheten också. Och svenska undersköterskor kan nu lättare
              få dansk auktorisation.
            </seg>
            <seg n="04fc1346">
              På arbetsmarknadsområdet, inte minst vad gäller dem som pendlar
              från Sverige till Norge, har en rad problem lösts. De goda förbindelserna
              med våra nordiska grannländer gör det naturligtvis lättare att
              lösa problem eller rätta till störningar för alla gränspendlare.
              När man från norsk sida aviserade skärpta folkbokföringsregler
              som skulle försvåra för pendlarna tog vi politiska kontakter med
              Norge, och från norsk sida bestämde man sig förhållandevis snabbt
              väldigt snabbt, skulle jag vilja säga, på tre veckor för att inte
              införa dessa regler. Det visar att det nordiska samarbetet fungerar.
              Sedan återstår givetvis mycket att göra, och en hel del arbete
              bedrivs för att svara upp mot det.
            </seg>
            <seg n="1f6e86da">
              I mitten av november förra året lämnade Socialförsäkringsutredningen
              sitt delbetänkande I gränslandet. Social trygghet vid gränsarbete
              i Norden . Kommittén har gjort en analys av hur försäkringssystem
              och arbetslöshet fungerar för personer som pendlar över nationsgränserna
              och lämnar förslag på möjligheter till anpassning till andra länders
              system. Ett exempel på ett aktuellt nordiskt gränshinderarbete
              är rapporten om gränshinder i Norden, som offentliggörs inom kort.
              En nordisk expertgrupp står bakom studien som inriktar sig på
              gränshinder som rör arbetsmarknaden, den sociala tryggheten och
              socialtjänster.
            </seg>
            <seg n="fd8a1916">
              Alla gränshinder låter sig tyvärr inte lösas genom ändrad lagstiftning
              eller tillämpning, i alla fall inte på kort sikt. Då är rätt information,
              inte minst till dem som lever i gränstrakterna och verkar över
              våra gränser, av största vikt. Nordiska ministerrådet, Hallå Norden
              och de gränsregionala rådgivningstjänsterna Öresund Direkt och
              Grensetjänsten vid den svensk-norska gränsen gör ett viktigt arbete
              för att lotsa såväl privatpersoner som företag.
            </seg>
            <seg n="e85495ef">
              I slutet av förra månaden invigde jag tillsammans med min finske
              kollega Alexander Stubb Nordkalottens Gränstjänsts kontor i Haparanda-Torneå.
              Därmed finns det äntligen gränsregionala gränstjänster mellan
              Sverige och samtliga våra tre grannländer. Precis som vi måste
              arbeta för att lösa de hinder som finns för att bo och verka i
              ett annat land måste vi se till att inte nya hinder uppstår. Det
              gäller inte minst vid de nationella anpassningarna till nya EU-direktiv.
              Ett exempel på sådant nordiskt samarbete är den dialog vi har
              mellan våra länder vid införande av nya regler till följd av EU:s
              patientrörlighetsdirektiv.
            </seg>
            <seg n="2007009c">
              Genom upprättandet av Nordiskt Gränshinderforum, ett initiativ
              av de nordiska statsministrarna år 2007, stärktes gränshinderarbetet
              på det nordiska planet. Gränshinderforum har gjort ett bra arbete
              med att lyfta fram och driva på gränshinderfrågorna. Genom detta
              forum har frågorna behandlats på ett mer systematiskt sätt än
              tidigare. Inte minst är uppbyggnaden av Nordiska ministerrådets
              databas över gränshinder ett uttryck för det.
            </seg>
            <seg n="645a3527">
              Mandatet för Nordiskt Gränshinderforum går dock ut 2013. Därför
              bestämde vi nordiska samarbetsministrar vid vårt möte i februari
              att en strategi för det nordiska gränshinderarbetet ska utarbetas.
              Det var ett välkommet beslut för oss eftersom vi från svensk sida
              hade arbetat för att man redan nu skulle börja arbetet med att
              finna formerna för det fortsatta arbetet med gränshinder.
            </seg>
            <seg n="32fbfd48">
              Det nordiska samarbetet mellan länder som på alla sätt står varandra
              nära ger en god grund att stå på även i detta arbete, och jag
              ser fram emot att arbeta vidare för att göra det enklare för såväl
              invånarna som företagen att verka över nationsgränserna i Norden.
              Steg för steg kan vi därigenom närma oss det mål som jag tror
              att vi alla vill sträva mot, ett gränslöst Norden.
            </seg>
          </u>
          <note type="speaker" n="1ab2e782">
            Anf. 3 KARIN ÅSTRÖM (S):
          </note>
          <u who="Q4563087" xml:id="i-cf71475a6e213f17-0" n="8c7a38f9">
            <seg n="a28831d8">
              Herr talman! I dag skrivs historia för oss i Nordiska rådet.
              Det är första gången vi gemensamt i alla nordiska parlament under
              en period av en vecka har debatter om gränshinder.
            </seg>
            <seg n="b823647b">
              Jag kan inte låta bli att då och då fundera och dra mig till
              minnes berättelser om en riksdagsledamot som inte längre lever,
              en mycket känd norrbottning som avslutade sin långa politiska
              gärning som legendarisk landshövding. Han var en agitator som
              brann riktigt rejält för de nordiska frågorna. Han hette Ragnar
              Lassinantti. Det berättas att han i juni 1965 sade så här i ett
              radioprogram: De flesta gränser är mänskliga verk. Det kan handla
              om riksgränser, nationsgränser, etniska gränser och religionsgränser.
              Vi människor tenderar ofta att tänka längs efter gränser, sällan
              över gränser.
            </seg>
            <seg n="b1bb43cd">
              Det är värt att ägna lite tankekraft åt en sådan tanke. Har vi
              egentligen kommit något längre i att tänka över gränser, eller
              biter vi oss fortfarande fast längs efter våra gränser? Hur ser
              det egentligen ut? Vi lever i en global värld på ett helt annat
              sätt och under helt andra villkor än på den tid Lassinantti levde.
              Norden har med tiden blivit mer och mer intressant i ett globalt
              perspektiv, känt vida omkring för vår nordiska modell, som genom
              många år lyckats kombinera en stark tillväxt med god välfärd,
              jämställdhet och rättvisa samhällen. I den nordiska modellen har
              den folkliga förankringen varit ledstjärnan som ständigt stimulerar
              till viljan att lära om och av varandra mellan människor i våra
              nordiska länder. En av de viktiga frågorna i det nordiska samarbetet
              har alltid varit att främja integrationen mellan oss i Norden
              och att underlätta för våra medborgare att röra sig fritt över
              landgränserna.
            </seg>
            <seg n="62651aed">
              Herr talman! Jobbfrågan står högt upp på våra socialdemokratiska
              dagordningar, liksom Lassinantti på sin tid hade goda ambitioner
              med flera avtal som syftade till att underlätta människors rörlighet.
              Men åtskilliga medborgare tvingas uppleva att besvärande hinder
              fortfarande kvarstår när det gäller rörligheten. Ständiga gränshinder
              uppstår över tiden genom nationella beslut och EU-direktiv som
              inte harmoniserar med varandra. Fortfarande är det kanske så att
              vi människor och beslutsfattare alldeles för mycket tänker längs
              efter våra gränser, inte över dem. Sverige borde arbeta mer aktivt
              för att tänka över de nordiska gränserna, över de internationella
              gränserna.
            </seg>
            <seg n="957c7a39">
              Herr talman! Ett bland många exempel är en arbetsmarknadspolitisk
              åtgärd. I Sverige har vi extremt hög arbetslöshet, ca 8 procent.
              I dag kan en arbetslös person inte genom Arbetsförmedlingen anvisas
              en praktikplats utanför det egna landet, även om en sådan praktik
              skulle kunna öka möjligheten för den arbetslösa att få ett varaktigt
              arbete. Det är oerhört olyckligt, framför allt för den arbetslösa,
              men även för länderna som sådana. Den nationella arbetsmarknadslagstiftningen
              bygger till stor del på att arbetsmarknadspraktik genomförs i
              det egna landet. Begränsningen av arbetslösas praktikmöjligheter
              har i ländernas svar förklarats med att det finns svårigheter
              med tillsyn och försäkringar vid verksamhet i annat land.
            </seg>
            <seg n="d168984d">
              I Sverige fanns det dock en ordning för internationell arbetsmarknadspraktik
              fram till år 2006. Då avskaffades den på grund av att man tyckte
              att det var för små volymer. Men, herr talman, med dagens höga
              arbetslöshet kanske det borde vara dags att se över lagstiftningen
              och pröva möjligheter att använda nationella arbetsmarknadspolitiska
              åtgärder också utanför det egna landet, exempelvis vid praktikplatser.
            </seg>
            <seg n="aa4fe559">
              Herr talman! Sverige har i dag Europas högsta ungdomsarbetslöshet,
              ca 25 procent. Jag ska ge ett exempel på något som berör just
              denna grupp. Nordjobb, som ska förmedla sommarjobb till unga,
              har helt missat sitt mål. År 2011 förmedlades endast 631 jobb,
              vilket är helt under det mål som regeringen lagt fast.
            </seg>
            <seg n="6a28cafb">
              Nordjobb är ett utmärkt sätt att knyta samman ungdomar i Norden.
              Dessutom är det en extremt viktig insats som kan göras i den massarbetslöshet
              som nu drabbar unga i Sverige. En lyckad framgångsrik satsning
              på Nordjobb skulle ge fler unga möjlighet till arbete och erfarenheter
              och minska de mentala trösklar som kan finnas för arbete i våra
              nordiska grannländer i framtiden.
            </seg>
            <seg n="c2d94132">
              Vi måste sätta jobben främst. Att inte utnyttja Nordjobbs fulla
              potential är i mitt tycke ett misslyckande från regeringens sida.
              Jag hoppas verkligen att vi inte får uppleva att Nordjobb får
              mindre budget nästkommande år. Snarare borde Nordjobbs aktiviteter
              öka för att unga ska få jobb.
            </seg>
          </u>
          <note type="speaker" n="e2525a87">
            Anf. 4 JAN LINDHOLM (MP):
          </note>
          <u who="Q5956750" xml:id="i-f8ace3b649bbb712-0" n="52c58426">
            <seg n="0097f5c9">
              Herr talman! I Nordiska rådet samverkar partierna i partigrupper
              på ett liknande sätt som i EU-parlamentet. Med fem nationer, Island,
              Sverige, Finland, Danmark och Norge, och med tre delvis självstyrande
              områden, Grönland, Åland och Färöarna, inträffar val i något av
              de åtta parlamenten i princip varje år. Detta i kombination med
              att det är ett samarbete mellan parlamenten och inte mellan regeringarna
              ger mycket speciella förutsättningar.
            </seg>
            <seg n="ddaff341">
              Å ena sidan kan vi i Nordiska rådet höja blicken och spana in
              i framtiden på ett sätt man inte kan i de respektive parlamenten.
              Att vi inte har ett nordiskt regeringsansvar gör att vi kan spänna
              bågen hårdare och formulera krav på de nordiska regeringarna som
              de nationella parlamenten inte alltid själva klarar av. Å andra
              sidan innebär det faktum att ingen fråga hinner passera fram till
              beslut utan ett val i något eller några av medlemsländerna att
              de beslut som tas måste ha en väldigt bred förankring. Just detta,
              att kunna ställa långtgående krav med en bred förankring och att
              ha gjort det i 60 år, är det som jag tycker gör Nordiska rådet
              till det förmodligen mest kreativa parlamentariska samarbetet
              i världen.
            </seg>
            <seg n="87fe0bf3">
              Som ni åhörare redan insett med anledning av de tidigare anförandena,
              och som framgår av rubriken för denna debatt, finns det, trots
              dessa goda förutsättningar, en hel del övrigt att önska när det
              gäller det nordiska samarbetet.
            </seg>
            <seg n="a98b6593">
              Hur kan det komma sig att en mycket samstämmig politisk vilja
              i samtliga nordiska länder, att våra nordiska medborgare ska kunna
              utbilda sig, bo, arbeta och hitta en partner att leva ihop med
              i hela Norden för att sedan som äldre, när det är dags, kunna
              pensionera sig där man råkar befinna sig och ha sina vänner, inte
              tycks kunna förverkligas för alla?
            </seg>
            <seg n="2f61f5eb">
              Den största delen av det lagstiftningsarbete som genomförs här
              i riksdagen bygger på direktiv från EU som vi ska implementera,
              och vi genomför detta arbete ungefär samtidigt i alla de nordiska
              länderna. Även de länder som inte är medlemmar i EU anpassar sin
              lagstiftning på i stort sett samma sätt. Ändå påstås det att nya
              gränshinder tillkommer i snabbare takt än de gamla avvecklas.
              Kan det verkligen vara möjligt? Får de politiska ambitionerna
              inget genomslag i praktiken? kan man undra.
            </seg>
            <seg n="ca97e568">
              Är det rimligt att vi har olika standarder för byggmaterial när
              de nordiska länderna var för sig är så små marknader? Tillsammans
              är vi fler än 25 miljoner konsumenter och skulle förmodligen kunna
              sänka våra kostnader rätt ordentligt med 1 ½ miljard per år, påstår
              en del om vi ställde samma krav i hela Norden på dem som producerar
              och säljer.
            </seg>
            <seg n="6e83b4d8">
              Är det rimligt att vi inte kan se varandras tv-program? Hur fantastiskt
              vore det inte att se varandras kulturutbud? Och tänk på alla svenskar
              som arbetar i Norge eller i andra nordiska länder! Vad bra och
              enkelt det skulle vara för dem att kunna följa debatten här hemma
              de ska fortfarande rösta här i Sverige!
            </seg>
            <seg n="089295fb">
              Vilken är logiken för den Malmöbo som måste betala skyhöga bankavgifter
              för att betala en faktura från ett Köpenhamnsföretag där han handlat
              om kostnaden för att betala till exempel tv-licensen till Radiotjänst
              i Kiruna är mycket lägre? Det kanske till och med är samma band
              i de båda länderna. I många fall är det geografiska avståndet
              kortare till mottagaren i grannlandet än till betalningsmottagaren
              i det egna landet.
            </seg>
            <seg n="95cd0ef6">
              Finns det något som är mer internationellt och gränslöst än betalningsflöden?
              Under ekonomiska kriser ser det ut som om alla banker sitter i
              samma båt och anstränger sig för att inte ha svartepetter på hand.
              Men för oss kunder är landgränserna höga avgiftsmurar. Var finns
              logiken?
            </seg>
            <seg n="cc02531e">
              I Nordiska rådets regi har vi låtit utreda pantsystem för burkar.
              Öl- och läskburkar är ju liksom penningflöden rätt gränslösa.
              Ibland följer de med över gränsen av bara farten med dem som dagpendlar,
              och ibland så körs burkarna över i välorganiserade led. Men burkarna
              ska tas om hand, och streckkoden på burkarna är varken på svenska,
              danska eller finska. Att samordna returflödena verkar svårt. Men
              hur svårt kan det egentligen vara på en skala?
            </seg>
            <seg n="1bd425b4">
              Vi har i princip en global konsensus om att vi måste hushålla
              med resurser för att klara miljö- och klimatutmaningarna. Hur
              kan vi då tillåta att organisatoriska hinder omöjliggör något
              så simpelt som att pantsystem, till att börja med i alla de nordiska
              länderna, samordnas så att det ekonomiska motivet att omhänderta
              burken som råkar finnas i fel land fungerar så att även den burken
              blir väl omhändertagen?
            </seg>
            <seg n="3885f7dc">
              Hur kan vi ha regler som gör att en svensk som arbetat utomlands
              i många år och som vid 64 års ålder väljer att flytta hem för
              att arbeta i Sverige de sista åren kanske tio år om statsministern
              får som han vill inte ska kunna bli medlem i a-kassan?
            </seg>
            <seg n="a2225216">
              Visst, herr talman, finns det fortfarande väldigt mycket att
              arbeta med.
            </seg>
          </u>
          <note type="speaker" n="83c808dd">
            Anf. 5 CHRISTER WINBÄCK (FP):
          </note>
          <u who="Q5109205" xml:id="i-00c0c9e5c0dc4684-0" n="87b972af">
            <seg n="07f82f57">
              Herr talman! Jag njuter ofta av musik. Ibland sätter jag mig
              om jag är på det humöret för att njuta av Bergakungens sal eller
              något av de andra finstämda musikstyckena som komponerades av
              den norske kompositören Edvard Grieg. Detta verk är ett av flera
              som på ett påtagligt sätt speglar det nordiska kynnet, lite svårmod
              blandat med några lättsamma glättiga inpass.
            </seg>
            <seg n="f8890253">
              För två veckor sedan var jag i Reykjavik och deltog i utdelandet
              av Nordiska rådets litteraturpris som gick till norska Merethe
              Lindstrøm för romanen Dager i stillhetens historie . Det är ett
              pris som under många år delats ut till en framstående diktare,
              författare eller motsvarande från något av de nordiska länderna.
              Det handlar om kultur, musik och historia.
            </seg>
            <seg n="8c95789e">
              Omkring 25 miljoner människor bor i Norden. Sedan urminnes tider
              har vi på olika sätt samarbetat och delat vår historia, inte alltid
              fredligt, men delat den har vi. Vi har haft unioner långt före
              EU var påtänkt. Redan Kalmarunionen från slutet av 1300-talet
              till Gustav Vasa 1523 var en tydlig sådan. Den var en försvarsunion
              långt före Nato och en handelsunion långt före EU med unionsmöten
              med riksråden, motsvarande våra ministermöten.
            </seg>
            <seg n="9d27fb58">
              Vi hade som ni kommer ihåg även en myntunion med kronan med Danmark
              och Norge långt före euron. Många av våra föräldrar eller far-
              och morföräldrar är faktiskt födda under den tiden då kronan hängde
              ihop och var lika mycket värd.
            </seg>
            <seg n="f5b01718">
              Det har varit 60 år av passfrihet mellan våra nordiska länder
              långt innan Schengenunionen ens fanns nedtecknat på ett underlag
              för diskussion mellan de länder som kom att ingå i EU.
            </seg>
            <seg n="819466c3">
              En gemensam syn i många frågor förenar oss och gör det lättare
              att träffas, bo och arbeta hos varandra. En mängd avtal finns
              för att underlätta ett utbyte mellan våra länder och bo på ena
              sidan och arbeta på den andra.
            </seg>
            <seg n="bf0b0964">
              För gränsområdesfolk som umgåtts släktvis eller mellan grannar
              har en gräns ofta inte utgjort mer än ett streck i marken eller
              en gränspostmarkering som man rundar på vägen.
            </seg>
            <seg n="bdd11803">
              I dag frodas grannsämjan och utbytet mellan våra länder mer än
              någonsin. Handeln är omfattande. Det gäller inte bara gränshandeln
              i Strömstad, Charlottenberg, Haparanda med flera gränsstäder med
              stora köpcentrum. Det märks också i den nationella större statistiken
              att handeln mellan de nordiska länderna vida överstiger handeln
              mellan oss och andra länder.
            </seg>
            <seg n="c500f4c4">
              Men trots många goda föresatser och skrivna avtal är det inte
              alltid så lätt att röra sig över de nordiska gränserna. Existerande
              avtal följs inte alltid eller kan vara svårförståeliga. Det finns
              luckor i avtal och tillämpning av lagar och regelverk som gör
              att människor kommer i kläm.
            </seg>
            <seg n="462ad915">
              Om vi planerar att flytta, studera eller arbeta i ett nordiskt
              land är det angeläget att upptäcka och undanröja så många gränshinder
              som möjligt i Norden. Ju fler olika regler, desto krångligare
              är det.
            </seg>
            <seg n="e684ab7f">
              Häromåret var jag i Morokulien och besökte Grensetjänsten, ett
              gränsöverskridande samarbete, tillsammans med några som sitter
              här i kammaren. Det är en gränsstation mellan Sverige och Norge
              utanför Charlottenberg som har i uppgift att ta emot och behandla
              frågor från människor och företag som har någon form av gränsöverskridande
              verksamhet. Där pekar man på det arbete man bedriver mot gränshinder
              som finns. Det finns en tjock katalog med exempel på vad som borde
              förändras för att underlätta pendlandet över gränsen.
            </seg>
            <seg n="9addb6dc">
              Några exempel på hinder mellan Sverige och Norge är utebliven
              ersättning för utlandsboende vid arbete i konkursdrabbade företag
              i Sverige, att rehabilitering vid långtidssjukskrivning saknas
              i boendelandet, olika pensionsåldrar i Sverige och Norge, a-kassetillhörighet
              för boende i Norge vid arbete i Sverige och så vidare. Alla problem
              kan inte lösas samtidigt, men vi måste ha en plan.
            </seg>
            <seg n="be927020">
              Motsvarande service finns i Öresundsregionen. Där finns Öresund
              Direkt där man ger goda råd om hur svenskar kan arbeta, bo och
              verka i Danmark. Det handlar om hur trafiken fungerar, ekonomin
              fungerar, sjukskrivningen fungerar och så vidare. Motsvarande
              finns för danskar på danska om hur det fungerar i Sverige.
            </seg>
            <seg n="9198ed15">
              När denna debatt blev officiell blev vi tillskrivna av många
              personer och organisationer med intressen av att detta fungerar
              bättre.
            </seg>
            <seg n="6b38a158">
              En fråga gäller danska torpare. Det är 11 500 danskar som äger
              fritidshus i Sverige. Det är en imponerande siffra. Det är till
              stor glädje för oss, för att inte tala om det ekonomiska tillskott
              det innebär i handeln etcetera.
            </seg>
            <seg n="3eb357f0">
              Men man kan bara ta en sådan sak som att det inte är möjligt
              för en dansk fritidshusägare att få till stånd ett abonnemang
              till en tv-parabol utan personnummer här i Sverige.
            </seg>
            <seg n="6e4c8127">
              Några andra saker är bankbetalningar, betalkortsavgifter och
              hinder vid elektronisk handel.
            </seg>
            <seg n="a854984f">
              Att riva gränshinder kräver politisk vilja. Den har vi. Problemet
              är dock ibland samordning i den lagstiftning vi gör. En ny lag
              kan skapa nya oväntade och onödiga hinder i gränssamarbetet.
            </seg>
            <seg n="6340befb">
              Låt oss visa att vi gemensamt har den politiska viljan att riva
              våra murar. Låt oss nu öka tempot och takten i det vi gör i denna
              fråga.
            </seg>
          </u>
          <note type="speaker" n="d01bd36c">
            Anf. 6 ÅSA TORSTENSSON (C):
          </note>
          <u who="Q271235" xml:id="i-2cf191d994e2fff2-0" n="0e7fbbca">
            <seg n="cff80045">
              Herr talman! Jag vill tacka statsrådet Ewa Björling för den positiva
              inledningen.
            </seg>
            <seg n="9d26b409">
              Jag skulle vilja ställa en inledande fråga till oss själva om
              vi tror att dagens debatt om problematiken har någon betydelse
              för att nå målet med färre gränshinder, ökad rörlighet för människor
              och bättre förutsättningar för näringslivet.
            </seg>
            <seg n="7ac3a2dc">
              Lyssnar jag på statsrådet Björling känns det positivt. Jag ställer
              frågan därför att jag får den personligen av människor som jag
              har mött och som dagligen är berörda, som finns mitt i gränshindret
              eller som själva ser sig som ett gränshinder.
            </seg>
            <seg n="a813310e">
              Herr talman! Som alla redan sagt är det första gången som parlamenten
              runt om i Norden genomför en debatt under likartade former och
              vid ungefär samma tid. Det är vad som gör dagens temadebatt så
              intressant. Det är också vad jag svarar dem som längtar efter
              resultat inom sitt specifika problemområde i gränsområdena.
            </seg>
            <seg n="55e54cb1">
              Det är inte första gången som en debatt om olika gränshinder
              förs. Den är ständigt närvarande i Nordiska ministerrådet, i Gränshinderforums
              dagliga arbete och i Nordiska rådet.
            </seg>
            <seg n="8ce66c05">
              Men jag vill återigen framhålla vikten av att dagens debatt genomförs
              också med ansvarigt statsråd, Björling, även om det inte lät så
              inledningsvis. Det är just ett aktivt deltagande av respektive
              parlament som kan göra skillnad på resultaten i slutändan. Det
              är när vi tillsammans skapar ett fokus på ett antal områden som
              vi kan ta steg för steg för att undanröja hinder utan att för
              den sakens skull förringa något hinder.
            </seg>
            <seg n="bc091924">
              Bor man liksom jag i ett gränsområde och dessutom jämte en Europaväg
              blir det tydligt när man kan se hur handelsutbytet fullkomligt
              rullar fram och tillbaka över gränsen. Norden är som handelspartner
              för vart och ett av de nordiska länderna oerhört viktigt och avgörande
              för jobb och för företagande här. Det är klart att Sveriges stora
              export och import till och från de övriga nordiska länderna betyder
              arbete och välfärd i Sverige. Men det betyder också många dagliga
              relationer och dagliga kontakter kontakter som många gånger har
              att hantera frågor som ska förenkla handeln och lösa problem som
              finns mellan till exempel våra nordiska myndigheter. Det är många
              samtal som känns onödiga och bara jobbiga. Visserligen ger de
              jobb, men i många fall kostar detta onödiga pengar och frustration
              hos enskilda som drabbas. I slutändan förhindrar det här Norden
              i dess helhet från att utvecklas ytterligare till en starkare
              tillväxtregion.
            </seg>
            <seg n="185df965">
              Att stimulera och bejaka människors vilja till rörlighet är grundbulten
              i det nordiska samarbetet. Det är positivt för alla parter att
              öka samarbetet och stärka relationerna mellan de nordiska ländernas
              medborgare. Även om det är ca 200 000 personer som under de senaste
              nio tio åren har gränspendlat mellan de nordiska länderna vet
              vi att gränshinder skapar osäkerhet. De kostar pengar, och de
              begränsar människors vilja att pendla till ett annat nordiskt
              land.
            </seg>
            <seg n="4219d63e">
              Om vi menar allvar med en gemensam nordisk arbetsmarknad måste
              vi också se till att naturliga arbetsmarknadsregioner ges möjlighet
              att växa över nationsgränser och att det därmed inte ska vara
              mer komplicerat att pendla mellan Strömstad och Oslo än mellan
              Strömstad och Göteborg, som Nordens fackliga samorganisation så
              riktigt har påpekat för oss.
            </seg>
            <seg n="582352b9">
              Till exempel borde det vara rimligt att komma överens om gemensamma
              baskunskaper för yrkesutbildningar i Norden. I dag nekas vissa
              yrkesutbildade nordbor möjligheten att arbeta i ett nordiskt grannland
              på grund av olikheter i yrkesutbildningar. Och nog kan man fundera
              på varför hantering av eld, vatten, avlopp och el skiljer sig
              åt mellan de nordiska länderna!
            </seg>
            <seg n="5e1fc711">
              Likaså finns olikheter inom bygg- och anläggningsbranschen på
              grund av nationella byggregler som gör det komplicerat att till
              exempel exportera hus till andra nordiska länder genom olikheter
              vad gäller dörrbredder, trappstegsmått och energikrav. Visserligen
              finns ett byggmaterialdirektiv inom EU genom ett ramdirektiv som
              anger normen för byggmaterial inom hela EU. Det som dock har hänt
              är att varje nordiskt land har valt att implementera direktivet
              så olika att byggnadsdelar är specifikt anpassade till respektive
              lands krav.
            </seg>
            <seg n="7084dfdd">
              Herr talman! Så olika kulturer eller klimatsituationer har vi
              väl ändå inte i de nordiska länderna att det kan vara försvarbart
              att husköparna ska betala extra för att bevara dessa olikheter?
            </seg>
            <seg n="69ecccdd">
              Jag ställer slutligen en fråga till statsrådet Björling: Vilka
              möjligheter finns det för statsrådet att gå vidare med tydliga
              rutiner för att samordna det nordiska arbetet när det gäller implementering
              av EU-direktiv?
            </seg>
          </u>
          <note type="speaker" n="80e667a9">
            Anf. 7 ERIK ALMQVIST (SD):
          </note>
          <u who="Q2091911" xml:id="i-1732a756868ae552-1" n="964e331c">
            <seg n="0ff3b539">
              Herr talman! Jag tror att vi alla drömmer om ett mer välintegrerat
              Norden. Några enstaka av oss har kanske till och med någon hägring
              långt där framme om ett nordiskt samarbete som sträcker sig även
              till koncept som en förbundsstat eller en liknande konstellation.
            </seg>
            <seg n="b4ca4bc5">
              Om man ska jämföra er vision med min vision tror jag att det
              finns i alla fall ett par grundläggande skillnader. Det Norden
              jag vill se präglas av integritet. Det Norden ni vill se präglas
              av underkastelse för en europeisk superstat. Det Norden jag vill
              se står för självstyre, för nordiska värderingar och för värnandet
              av de nordiska samhällena. Ert Norden står för värderelativism,
              multikulturalism och hyperglobalism.
            </seg>
            <seg n="094a7de6">
              Dagens debatt är lite symtomatisk för de nordiska frågorna. I
              grunden är vi alla överens om att det finns en lång rad praktiska
              gränshinder som försvårar bland annat arbete och studier mellan
              de nordiska länderna. Symtomatiskt nog är också dagens debatt
              ganska välregisserad i val av tema och av utförliga pm som berättar
              för oss vilka frågor vi ska fokusera på i det här parlamentet
              liksom i övriga nordiska parlament.
            </seg>
            <seg n="33561b33">
              Men det största gränshindret av dem alla nämns inte. Det viktigaste
              steg som vi kan ta för att skapa förutsättningar för självständiga
              nordiska samordnade regelverk vore att lämna den europeiska superstaten.
              Att å ena sidan tala sig varm för öppna demokratiska processer
              som ska leda till en nordisk samordning på arbetsmarknaden, inom
              socialsystemen, i skolan och så vidare, å andra sidan underkasta
              sig oräkneliga propåer från en superstat inom vilken varken Sverige
              eller något annat nordiskt land har något inflytande att tala
              om tycker i alla fall jag känns synnerligen kontraproduktivt.
            </seg>
            <seg n="05d431ba">
              Med detta sagt, herr talman, vill jag inte påstå att dagens debatt
              för den sakens skull är överflödig. Som jag sade tidigare finns
              det massor att göra, och det finns en mängd praktiska problem.
              Självfallet ska man till exempel kunna ta med sig sin pension
              från Danmark till Sverige eller till ett annat nordiskt land utan
              att bli dubbelbeskattad för både kapital och inkomst.
            </seg>
            <seg n="bd6627f3">
              Självfallet ska man också kunna få en förtidspensionering att
              gälla inte bara i det land där man jobbar för stunden utan även
              i andra nordiska länder där man har arbetat. Självfallet ska en
              svensk som jobbar i Danmark även kunna ta ett extrajobb i Sverige
              utan att bestraffas för det genom högre skattesatser.
            </seg>
            <seg n="b967d8f1">
              EU eller inte det finns mycket att göra för att underlätta rörligheten
              mellan våra grannländer och oss själva. I ärlighetens namn ska
              jag säga att de nordiska regeringarna gör en hel del för att överbrygga
              gränshindren, men det går för långsamt. Till detta kommer att
              det hela tiden uppstår nya gränshinder i takt med att nya lagar
              stiftas alldeles för ofta efter propåer från EU, men det handlar
              också om nationella lagar som stiftas på eget initiativ.
            </seg>
            <seg n="55023c36">
              Den kanske absolut viktigaste åtgärd som vi kan vidta, och som
              jag tror att vi också skulle kunna vara överens om, för att komma
              till rätta med detta problem är att vi tar fram gemensamma regelverk
              för att motverka att nya barriärer skapas inom Norden. En rimlig
              väg att gå vore kanske att man beaktar den fria rörligheten varje
              gång ett nordiskt land behandlar ett nytt lagförslag i de nordiska
              parlamenten. Det första man gör om man har en vattenläcka i ett
              hus är såklart att stänga av vattnet. Jag tror att det första
              vi bör göra för att underlätta rörligheten är att vi slutar bygga
              hinder genom förslag i denna riktning. På så vis, herr talman,
              tror jag att vi kan ta ett viktigt första steg mot en rörligare
              region.
            </seg>
          </u>
          <note type="speaker" n="0c9db005">
            Anf. 8 MARIANNE BERG (V):
          </note>
          <u who="Q517921" xml:id="i-97126898ceac4cd2-0" n="7ab50dab">
            <seg n="885762c9">
              Herr talman! Debatten handlar om Norden och våra gränshinder.
              Det finns en hel del som vi vill se en lösning på. Men det finns
              också en hel del positivt mellan våra länder. Jag tänker speciellt
              på exporten och importen.
            </seg>
            <seg n="5df32182">
              Men om vi nu ser bortom det och lägger fokus på människan den
              enskilda individen, paret, familjen och så vidare som av det ena
              eller andra skälet flyttar till ett annat nordiskt land kan vi
              ser hur problemen radar upp sig. Det kan bland innebära en svår
              ekonomisk situation för de drabbade, stor frustration och, inte
              minst, lidande.
            </seg>
            <seg n="b09077a2">
              Herr talman! Jag menar inte att vi undanröjer hindren över en
              natt. Så snabbt går det naturligtvis inte. Men trots att Nordiska
              ministerrådet och Gränshinderforum många gånger gör ett jättegott
              jobb minskar inte gränshinderkön. Något löses, och något kommer
              till. Det beror naturligtvis på många olika faktorer. En kan vara
              att man kommer överens om några ändringar i en lagstiftning medan
              ett annat land implementerar något annat som krockar, och då är
              vi tillbaka på ruta ett.
            </seg>
            <seg n="3cfe26b2">
              Jag tror att vi måste skärpa oss i detta arbete så att vi undviker
              dessa krockar och hela tiden faller tillbaka. Det innebär till
              syvende och sist att ett gott jobb som har arbetats fram ingenting
              blir värt. Det är dessutom ett otroligt slöseri med både tid och
              resurser.
            </seg>
            <seg n="36bec57c">
              Kvarnarna maler långsamt mellan varven, och det finns en viss
              tröghet. Då tänker jag ibland på den gamla feministiska kampsången
              från 70-talet: Vi vill, vi kan, vi törs. Ja, vi vill, vi kan,
              vi törs. De flesta säger verkligen att man vill förändra och att
              vi kan förändra. Då återstår: Törs vi? Det är frågan, men jag
              förutsätter att vi törs.
            </seg>
            <seg n="0b3d26ad">
              Herr talman! Att avskaffa gränshinder är en samhällsekonomisk
              vinst för hela Norden, och inte minst för den enskilda människan.
              Jag skickar med sången till handelsministern och tipsar om att
              börja sjunga den vid träffar i ministerrådet och vid träffar med
              andra nordiska ministrar. Jag lovar att den sången ger resultat
              när man stämmer upp: Vill vi, kan vi, törs vi? Ja, vi vill, vi
              kan, vi törs. Jag lovar också att den sången ger råg i ryggen.
            </seg>
            <seg n="3b58dfe2">
              Herr talman! Många nordiska medborgare är inte på det klara med
              vad som gäller när de flyttar till ett annat land för att till
              exempel arbeta eller studera, och det är ju trist. Många tror
              faktiskt att det är hemlandets regler som gäller och får en riktig
              kalldusch när man upptäcker att så var det minsann inte.
            </seg>
            <seg n="49df98fb">
              Det har tagits upp att arbetslösheten är hög, speciellt bland
              ungdomar. Generellt är den över 20 procent, och något under, mellan
              8 och 10 procent, i Norge och Danmark, men det är inte heller
              så positiva siffror. Om vi ska följa ländernas arbetslinje inte
              bara gällande ungdomar utan även när det gäller alla som i dag
              står utanför arbetsmarknaden måste vi öppna respektive lagstiftningar
              för att vi ska kunna använda oss av nationella arbetsmarknadsåtgärder
              utanför vårt eget land.
            </seg>
            <seg n="05ed23f6">
              En del människor behöver kanske en praktikplats som ett första
              steg eller för att åter komma in på arbetsmarknaden, men i dag
              kan vi inte anvisa praktikplats i ett annat nordiskt land. Jag
              anser att vi i Sverige, bland mycket annat, ska driva på denna
              fråga. Om detta gränshinder skulle utraderas skulle många kunna
              öka sina möjligheter att få ett arbete. Jag tänker också på närheten
              mellan till exempel Malmö och Köpenhamn där förbindelserna är
              jättebra. Detta vore en perfekt lösning för att människor ska
              kunna komma in på arbetsmarknaden, men vi måste naturligtvis också
              se till att det finns trygghet och tydliga avtal och att ekonomin
              inte helt rasar samman för den som blivit anvisad en plats. Pendlingsavståndet
              får inte heller bli för stort.
            </seg>
            <seg n="d8cc18f6">
              Herr talman! Jag tror att detta skulle vara en bra lösning för
              många människor som bor nära gränserna till våra grannländer.
              Om vi öppnar våra olika lagstiftningar och ser till att vi har
              avtal som ger, som jag sade, trygghet och en lön man klarar sig
              på har vi uppfyllt arbetslinjen och att det ska löna sig att arbeta.
            </seg>
            <seg n="658a597a">
              Jag har en förhoppning om att vi då också kan passa på, om vi
              inte har gjort det tidigare, att skrota fas 3. Den är precis tvärtom,
              utan trygghet, utan avtal och definitivt utan lönsamhet för den
              enskilde.
            </seg>
          </u>
          <note type="speaker" n="e57099c2">
            Anf. 9 ANDERS ANDERSSON (KD):
          </note>
          <u who="Q5553885" xml:id="i-5ccb2dfa79a20cbf-0" n="e4d856f9" next="i-c4659fb06a912bd7-0">
            <seg n="1c2c1be9">
              Herr talman! Dagens debatt hålls på initiativ av det samarbete
              som vi har i Nordiska rådet. Det är ett bra initiativ.
            </seg>
            <seg n="b8932f79">
              Debatten hålls för att peka på den långa rad gränshinder som
              finns i Norden. Dessa gränshinder finns trots att vi sedan länge
              har ett stort, väl utbyggt och väl fungerande samarbete mellan
              de nordiska länderna. Nordiska rådet fyller i år 60 år.
            </seg>
            <seg n="a2c098b4">
              Det finns en rad gränshinder som bör undanröjas för att förbättra
              vardagen för våra invånare och stärka Norden och de nordiska länderna
              på den internationella marknaden. Med mer av gemensam marknad
              i Norden kan våra företag stå sig starkare i den konkurrens som
              vi upplever just nu. Det är därför som denna debatt och samarbetet
              i Norden är så viktiga.
            </seg>
            <seg n="83dba618">
              I en gemensam debattartikel, som i dag bland annat finns publicerad
              i Västerviks-Tidningen, har vi, fyra svenska representanter från
              mittengruppen i Nordiska rådet, visat på en rad hinder som försvårar
              ungas möjligheter att få jobb. Ungdomsarbetslösheten är ett problem
              i alla våra nordiska länder, och det borde ligga i allas intresse
              att arbeta för att komma till rätta med dessa hinder.
            </seg>
            <seg n="b6ac206a">
              Jag vill peka på några åtgärder för att minska gränshinder. Det
              handlar om att låta arbetslösa ta med sig sin praktikersättning
              när de reser över gränserna. Det handlar om att auktorisera en
              godkänd utbildning från ett broderland. Det handlar om att a-kassereglerna
              måste förtydligas och tolkas på samma sätt så att ingen hamnar
              mellan stolarna. Det handlar vidare om att studiemedelsreglerna
              måste ses över liksom föräldrapenningsreglerna.
            </seg>
            <seg n="16895043">
              Det är många som har ett ansvar för att de här gränshindren undanröjs
              så att vi därmed ger ungdomar möjlighet att komma in på arbetsmarknaden
              och få ett jobb. Det är min förhoppning att våra nordiska regeringar,
              deras myndigheter samt a-kassorna i Norden ska medverka till att
              undanröja de här hindren och lösa problemen.
            </seg>
            <seg n="3ada203e">
              Herr talman! Förutom vikten av att undanröja hinder för jobb
              i Norden vill jag i denna debatt särskilt lyfta fram några gränshinder
              som drabbar personer med funktionsnedsättning. Det är dyrt och
              komplicerat att resa i Norden om man har behov av hjälp med transporten.
              Färdtjänst betraktas som ett nationellt ansvar, men jag anser
              att vi på olika sätt måste arbeta för att underlätta hela resan.
              I dag måste man boka och betala marknadspriser vid ankomst till
              det andra landet. Det är inte rimligt om vi vill ha ett Norden
              utan gränshinder också för personer med funktionsnedsättning.
            </seg>
            <seg n="44888ac9">
              Utöver frågan om färdtjänst vill jag peka på att om man flyttar
              till ett annat nordiskt land och har ett handikappfordon kan man
              inte ta med sig fordonet till det nya bosättningslandet. Man måste
              ansöka om ett nytt fordon i det nya bosättningslandet. För mig
              är en bil en bil, oavsett om den är anpassad till att fungera
              för mitt behov och den funktionsnedsättning jag har eller om det
              är en så kallad standardbil. Det är därför som detta gränshinder
              också snarast borde undanröjas så att vi får en fungerande situation
              också för personer med funktionsnedsättning.
            </seg>
            <seg n="aef07e91">
              Herr talman! Jag vill slutligen nämna ett tredje exempel inom
              funktionshindersområdet. Det gäller att resa med ledarhund. I
              dag behandlas personer som reser med ledarhund inom EU på samma
              sätt som turister som reser med sällskapsdjur. Det innebär höga
              kostnader och långa behandlingstider för vaccinationer och intyg
              för hunden. Detta bör vi EU-medlemsländer arbeta för att ta bort.
              Vi måste inse att ledarhunden är ett hjälpmedel och inte enbart
              ett sällskapsdjur, och hinder för detta hjälpmedel måste avskaffas
              för att vi ska kunna få ett Norden som saknar gränshinder och
              är tillgängligt för alla.
            </seg>
            <seg n="ecdd5e11">
              Det handlar om synen på människan, om människovärdet och om att
              skapa lika villkor för alla. Funktionshinderspolitiken i Sverige
              handlar ju om att undanröja hinder, så låt oss också verka för
              att hindren över våra nordiska gränser undanröjs. Jag hoppas att
              vår debatt här och debatten i våra övriga nordiska länder ska
              bidra till en ökad aktivitet och påskynda arbetet för ett Norden
              utan gränshinder.
            </seg>
          </u>
          <note n="2586fca5">
            Statsrådet Björling redovisade i sitt anförande en del av den
            rapport som gavs vid sessionen i Köpenhamn. Statsrådet lyfte bland
            annat fram att 13 olika hinder hade undanröjts.
          </note>
          <u who="Q5553885" xml:id="i-c4659fb06a912bd7-0" n="e4d856f9" prev="i-5ccb2dfa79a20cbf-0">
            <seg n="1da4c8fb">
              Jag ser fram emot att många av de hinder som vi nu lyfter fram
              i den här debatten och som också finns i våra nordiska grannländer
              ska kunna bockas av och på det sättet få en lösning. Vid sessionen,
              som är en jubileumssession i Helsingfors, i november hoppas jag
              att vi i Nordiska rådet ska kunna se att vi har tagit tydliga
              steg för att skapa ett Norden utan gränshinder och ett Norden
              som de som har ett funktionshinder upplever är ett gränslöst Norden.
            </seg>
          </u>
          <note type="speaker" n="f7f17c91">
            Anf. 10 Statsrådet EWA BJÖRLING (M):
          </note>
          <u who="Q457877" xml:id="i-1732a756868ae552-2" n="e95faf4b">
            <seg n="52c273ca">
              Herr talman! Tack för alla goda inlägg i debatten! Jag satt just
              och funderade på om det verkligen inte var någon som skulle lyfta
              frågan om funktionshindrade, men till slut kom det från Kristdemokraterna.
              Det tackar vi för, för det är en väldigt viktig fråga utöver alla
              de andra som tidigare har tagits upp här i dag.
            </seg>
            <seg n="76b09fc2">
              Jag tänkte börja med att kommentera lite av det som ni har sagt.
              Jag tycker att Karin Åström inledde väldigt bra med ett citat
              från den berömde Lassinantti om att tänka över gränser, för det
              är precis det som vi vill göra väldigt mycket mer, och det är
              precis det som Sverige också står för, inte bara när det gäller
              Nordensamarbete utan också när det handlar om EU-samarbete hur
              pass globaliserade vi är ute i världen och hur utåtriktade vi
              är när det gäller vår handel i världen.
            </seg>
            <seg n="e86858e0">
              Jag tycker att vi redan tänker över gränser. Inte minst alla
              ungdomar är väldigt globaliserade i dag. Många av dem är born
              global. Bara som ett exempel kan nämnas att många ungdomar i dag
              inte tycker att deras företag befinner sig på export när de är
              inom EU. De tänker inte ens så längre, så den gränsen är redan
              utsuddad för dem.
            </seg>
            <seg n="c8be3a8b">
              Sedan tänkte jag också kommentera det här med ungdomsarbetslösheten,
              för det är många av er som har tagit upp den. Den är hög jag håller
              med om det. Det är ett allvarligt problem som vi också kommer
              att fokusera ytterligare på under vårt ordförandeskap 2013 i Nordiska
              ministerrådet. Men jag vill att vi ska hålla oss till verkligheten
              och till det som är relevant. Att 25 procent är arbetslösa syftar
              till officiell statistik över vilka som söker jobb, men 40 procent
              av dem är studerande. Tar man antalet arbetslösa och drar ifrån
              antalet studerande, jämför med hela befolkningen och tittar på
              gruppen 1524 år som vi betecknar som ungdomar är det ungefär 7
              procent. Det här är siffror gällande 2010 från Ekonomifakta. Det
              är fortfarande en väldigt hög siffra, men vi ska leva i verkligheten,
              och riktigt 25 procent är det inte.
            </seg>
            <seg n="538091fb">
              Icke desto mindre ser vi från regeringens sida att Nordjobb är
              väldigt viktigt, och även framdeles kommer det att vara betydelsefullt.
            </seg>
            <seg n="7b45de9f">
              Jan Lindholm tog upp det här med byggstandarder, och jag håller
              verkligen med där. Det är självklart inte rimligt med olika byggstandarder.
              Det förhindrar, fördyrar och försvårar för byggande. Bara det
              att vi inte har samma standarder på byggmaterial är ett problem
              det handlar om både Norden och EU. Detta är ett område som vi
              jobbar på inom EU.
            </seg>
            <seg n="a5dee24b">
              Christer Winbäck tog upp andra frågor, bland annat att danskar
              med sommarhus i Sverige inte kan få parabolantenn på grund av
              avsaknad av svenskt personnummer. Vi hör alla hur bisarrt det
              låter!
            </seg>
            <seg n="677707b0">
              Åsa Torstensson ställde en väldigt relevant fråga om hur vi säkerställer
              att det inte blir fler gränshinder i framtiden och om det finns
              tydliga rutiner för det nordiska samarbetet för EU-direktiv. Ett
              förslag som jag har lagt fram är att när vi inför ny lagstiftning
              ska vi också skicka ut förslaget på remiss till våra nordiska
              grannländer så att alla ser hur vi har tänkt oss det och om det
              rimmar med de andra nordiska ländernas lagstiftning just för att
              det inte ska bli ytterligare nya problem i framtiden. Det handlar
              om både nationell lagstiftning och om hur vi implementerar den
              nya EU-lagstiftning som finns. Det handlar naturligtvis inte bara
              om Sverige utan om att alla de nordiska länderna ska göra samma
              sak.
            </seg>
            <seg n="f84fb6fa">
              Det här är inte verklighet i dag, men jag hoppas att det blir
              det snart.
            </seg>
          </u>
          <note type="speaker" n="f98ba1c1">
            Anf. 11 KARIN ÅSTRÖM (S):
          </note>
          <u who="Q4563087" xml:id="i-cf71475a6e213f17-1" n="8c7a38f9">
            <seg n="2ff44dd0">
              Herr talman! Jag ska inte ge mig in i att tolka statistik, för
              med statistik och gränshinder är det nog väldigt lika på ett sätt.
              Vi tolkar faktiskt saker olika mellan människor och mellan länder.
              Det är därför vi står här och det är därför vi ständigt har problem
              med gränshinder tolkningarna är olika.
            </seg>
            <seg n="a11c6b55">
              När vi pratar om gränshinder eller kanske vi ska säga gränsmöjligheter
              är det oerhört viktigt med en folklig förankring, att människor
              fritt ska kunna röra sig över gränser, arbeta, bilda familj, skaffa
              barn och bo i ett annat nordiskt land utan att stöta på massor
              av hinder som faktiskt komplicerar familjens vardag och gör tillvaron
              otrygg för många.
            </seg>
            <seg n="4fffdc74">
              Jag ska ägna tiden åt att berätta om ett exempel på hur det i
              praktiken kan se ut. Jag är alldeles säker på att många av er
              redan har läst om det här exemplet. Det är berättelsen om Per
              och Maria.
            </seg>
            <seg n="cf6bb1ac">
              Per och Maria är sambor och väntar barn. Per har arbetat i Norge
              det kunde också ha varit i Finland, för förhållandena ser exakt
              likadana ut om man jobbar där i över ett år medan Maria arbetar
              i Sverige. I Norge tjänar fäder in sin rätt till föräldraledighet
              baserat på moderns rättigheter. Eftersom Maria bor och arbetar
              i Sverige har Per inte rätt till betald föräldraledighet. Män
              som arbetar i Norge men är gifta med en person som inte bor i
              Norge får inte föräldrapenning enligt norska regler, trots att
              de betalar skatt i Norge.
            </seg>
            <seg n="e3235750">
              Detta tvingar i praktiken personer som har en situation likt
              denna att flytta till Norge. Med andra ord försvinner kompetens
              och skattepengar från Sverige. Just den här situationen är mer
              och mer vanlig i dag. Personer, oftast män mellan 20 och 30 år,
              veckopendlar till Norge för att arbeta, och chansen att de har
              en sambo i sin hemstad är stor.
            </seg>
            <seg n="80d82c13">
              Resultatet av denna regel är att ena parten antagligen får flytta.
              Det skapar en osäker situation för paret. Var ska de bo? Hur blir
              det med jobben? Hur blir det med barnomsorgen? Frågorna hopas,
              och det kan sluta med att de tvingas flytta och ge upp den säkerhet
              som finns med ett fast jobb. Skulle inte mannen flytta är risken
              överhängande att mamman tar hela ledigheten, vilket ju är ett
              stort hot mot en ökad jämställdhet.
            </seg>
            <seg n="6ba1ca9a">
              Herr talman! Regeringen har öppet här i Sverige gått ut med att
              man vill se ett ökat uttag av pappadagar och exempelvis infört
              en föräldrabonus för dem som delar lika på föräldraledigheten.
              Om regeringen nu verkligen vill satsa på en ökad jämställdhet
              måste man ta rejäla krafttag för att ordna situationen snabbt.
            </seg>
            <seg n="de5cef51">
              Herr talman! Vad gör familjer som lever med problemet och känner
              sig kränkta och otrygga? Ja, de kanske vänder sig till medierna,
              eller så tar de kontakt med Gränshinderforum om de är upplysta
              om att det finns. De kan också vända sig till de informationscentrum
              som finns på tre platser i landet, eller så skriver de till en
              riksdagsledamot i Nordiska rådet.
            </seg>
            <seg n="3267c2ba">
              Det här med gränshindren och de tre informationscentrum som vi
              har vid våra gränser spelar en oerhört viktig roll i att identifiera
              olika gränshinder och föra kunskapen om dem vidare till ministerrådet
              för att så snabbt det bara går få till stånd förändringar av hindren.
              Men faktum är att de saknar en formell roll och uppgift att säkra
              att medborgares rättigheter inte blir kränkta.
            </seg>
            <seg n="a4b466a2">
              Vi socialdemokrater föreslår därför att man tillsätter en gränshinderombudsman,
              liknande Justitieombudsmannen, som sorterar direkt under Nordiska
              ministerrådet.
            </seg>
          </u>
          <note type="speaker" n="349217ee">
            Anf. 12 JAN LINDHOLM (MP):
          </note>
          <u who="Q5956750" xml:id="i-f8ace3b649bbb712-1" n="52c58426">
            <seg n="5a97e18e">
              Herr talman! Att vi håller den här debatten om gränshinder i
              Norden är förhoppningsvis en början på ett högre tempo i försöken
              att minska de gränshinder som finns, inte minst att försöka utveckla
              system som gör att vi inte skapar nya gränshinder mellan de nordiska
              länderna.
            </seg>
            <seg n="435e5c5c">
              Den samstämmighet som finns när det gäller ambitionen att minska
              gränshinder, som jag tycker att man mycket tydligt kan höra i
              debatten i dag, tror jag är en bra inledning på den serie debatter
              som under den här rubriken ska genomföras i alla nordiska länder
              under april månad. Från början var tanken att vi skulle ha genomfört
              debatterna på samma dag i alla parlamenten för att på så vis visa
              att just vi i parlamenten kan samordna. Nu lyckades inte det,
              men kanske till ett annat år. Jag tycker att det skulle vara en
              styrkedemonstration om samtliga nordiska parlament samtidigt visar
              enighet i viktiga frågor. Då får våra regeringar verkligen anledning
              att visa framfötterna.
            </seg>
            <seg n="95728f7b">
              Jag vill absolut inte klaga på någon, eftersom jag förstår att
              det är svårt att få flera länders byråkratier att dra åt samma
              håll. Men visst är det märkligt, som redan har nämnts här, att
              10 500 danskar med sommarstugor i Sverige ska behöva skriva till
              det svenska parlamentet och framföra sitt missnöje med de gränshinder
              som de upplever. Man kan tycka att våra finmaskiga myndigheter
              borde ha fångat upp de problemen och åtgärdat dem långt innan
              de riskerar att bli politiska slagträn i debatten.
            </seg>
            <seg n="e8c71a46">
              Inför den här debatten har det tagits fram mängder av handlingar
              från olika intressenter som visar hur mycket vi skulle kunna vinna
              på att slopa gränshinder. Det handlar om miljarder, herr talman,
              på många olika områden.
            </seg>
            <seg n="e67746f8">
              Vad är det då som bromsar? Varför har vi exempelvis inte samordnat
              våra nordiska studiestödssystem, om det nu är så att vi vill konkurrera
              med världens bäst utbildade arbetskraft, som vi politiker ofta
              säger oss vilja göra och sträva mot. Samtidigt vet vi att varje
              land i Norden är för litet att självt klara av att vara på topp
              på alla kunskapsområden.
            </seg>
            <seg n="f6efe9a6">
              Om vi ändå samordnar studiestödet kunde vi lika gärna samordna
              många utbildningar. Tänk vilket slöseri med utbildningstid om
              man måste göra om sin utbildning eller läsa ett extra år med kompletteringar
              bara för att man kanske råkar bli förälskad i någon i ett grannland
              och väljer att flytta dit men vill fortsätta i samma profession.
              Många yrkesauktorisationer skulle säkert kunna innehålla precis
              samma krav i våra länder. Jag tror till och med att yrkeskompetensen
              skulle vinna på det.
            </seg>
            <seg n="03fe930a">
              Så här kan man hålla på och klaga länge på att det inte redan
              har skett, att vi inte redan har löst alla gränshinder som i dag
              försvårar ett sätt att leva i Norden. Jag tänkte under mitt nästa
              anförande försöka beskriva det som jag tror behövs för att vi
              ska få med oss Sveriges riksdag och kanske till och med regeringarna,
              oavsett vad det är för politisk färg på dem, för att även i praktiken
              verkligen bygga och verka för ökad nordisk integration.
            </seg>
            <seg n="ba8e6cb4">
              Sedan tänkte jag bara tillägga, med anledning av ministerns kommentar
              till Karin Åströms förslag om statistik, att jag inte tycker att
              man är mindre arbetslös bara för att man som arbetslös fyller
              sin tid med något meningsfullt, som att studera. Jag tror att
              man är lika arbetslös ändå om man söker arbete.
            </seg>
          </u>
          <note type="speaker" n="62ca0104">
            Anf. 13 CHRISTER WINBÄCK (FP):
          </note>
          <u who="Q5109205" xml:id="i-00c0c9e5c0dc4684-1" n="87b972af">
            <seg n="6f74d534">
              Herr talman! Det här kanske inte är en inrikespolitisk debatt,
              men jag tycker ju inte att studera är att fylla sin tid. Jag tror
              att studier är väldigt meningsfulla för de allra flesta som studerar
              för att skapa sig en plattform för framtiden. Men jag ser fram
              emot Jan Lindholms nästa inlägg då han kommer att presentera sina
              förslag om hur man ska kunna gå vidare i det nordiska samarbetet.
              Det är det jag tycker är viktigt med den här debatten, att vi
              på olika sätt försöker tala om att vi har en vilja att gå vidare
              mot någonting framåt snarare än att se bakåt. Därför är det också
              viktigt att konstatera att samarbetet i Norden är livaktigt och
              kan bli än bättre på olika sätt.
            </seg>
            <seg n="978953b4">
              Våra förfäder kände, som jag nämnde förut, inte gränser på samma
              sätt som vi gör. Nu försöker vi återerövra en del av det gemensamma
              arv som vi har, och de hinder som då ligger i vägen är det upp
              till oss här i detta parlament och i de andra nordiska parlamenten
              att tillsammans arbeta för att förändra och se till att det blir
              bättre vare sig det är socialförsäkringar, arbetslöshetsåtgärder
              av olika slag eller något annat.
            </seg>
            <seg n="f7777c80">
              En av de saker som jag har lärt mig av de underlag som jag har
              studerat inför debatten är just att organisationen Nordjobb, som
              har nämnts vid några tillfällen här, sedan många år förmedlar
              arbete till ungdomar mellan 18 och 28 år i de olika nordiska länderna.
              Det gör man för att öka rörligheten, förståelsen och kunskapen
              om språk och kultur i Norden. Jag tycker att det är ett av många
              alldeles utmärkta sätt att också se till att vi får ett ökat utbyte
              mellan våra nordiska länder, att vi stärks i den nordiska identiteten
              och känner den nordiska samhörigheten. Jag tror att det är viktigt
              att man bidrar med erfarenheter från olika länder för att lära
              sig förstå varandras möjligheter, styrkor och annat. Jag tror
              också att det är viktigt för att få synergieffekter mellan våra
              olika länder och för att se till att få ihop Norden som en region.
            </seg>
            <seg n="69b55f89">
              Det är också viktigt att konstatera att handeln är en betydelsefull
              fråga för att skapa och knyta band mellan oss för att se till
              att stärka den delen.
            </seg>
            <seg n="193c66c7">
              Jag kan konstatera när jag tittar på de vänorter som ni vet att
              de flesta kommuner har, vänorter mellan sin egen kommun och andra
              kommuner i olika länder runt om i världen, att det är otroligt
              många som har en eller flera vänorter i de nordiska länderna.
              Det handlar också om att få ett ökat utbyte av olika aktiviteter
              och att förstå varandra. Jag tycker att det är ett alldeles utmärkt
              sätt att försöka skapa och öka förståelsen för de saker vi har
              att hjälpas åt att förbättra.
            </seg>
            <seg n="32e4b8c4">
              En av de saker jag har genom riksdagens biblioteks utmärkta försorg
              är en mängdbevakning som jag får varje morgon. Två minuter över
              nio tror jag det är som det trillar in ett mejl med bevakningar
              av olika områden. Jag har det på vapen, på mitt eget namn och
              naturligtvis på många andra saker. En av de mängdbevakningarna
              är just Norden, Nordiska rådet och liknande. Varje morgon trillar
              det in ett mejl om vad som har hänt det senaste dygnet från olika
              tidningar och andra begivenheter, så även i morse.
            </seg>
            <seg n="d218bf3e">
              Dagens mejl handlade om behovet av att auktorisera olika utbildningar
              mellan våra broderländer, som det stod, för att vi skulle kunna
              få en ökad möjlighet att se till att våra utbildningar gällde
              i de olika länderna. Det andra handlade om samarbete mellan de
              nordiska länderna och behovet att samordna nya lagar och regler
              för att få en ökad möjlighet till utbyte. Detta tycker jag är
              en mycket viktig del.
            </seg>
          </u>
          <note type="speaker" n="09e5b78c">
            Anf. 14 ÅSA TORSTENSSON (C):
          </note>
          <u who="Q271235" xml:id="i-2cf191d994e2fff2-1" n="0e7fbbca">
            <seg n="6bc14277">
              Herr talman! Cirka en halv miljon människor har under de senaste
              nio tio åren flyttat eller pendlat mellan de nordiska länderna.
              Många av dem vittnar om återkommande problem när det gäller uppkomsten
              av arbetslöshet, vid arbetsskador, vid studier eller vid pensionering.
              Visserligen kanske kärleken är gränslös men föräldraledigheten
              blir något av en orättvis ekonomisk fälla just när man har valt
              att flytta över en nationsgräns.
            </seg>
            <seg n="ebdf7fcb">
              Det här är historier från vardagen, från verkligheten, som sprider
              sig från mun till mun och som skapar också mentala hinder, inte
              bara de rent faktiska hinder som finns för människors vilja att
              våga söka sig över till ett annat nordiskt land. Det kan väl inte
              vara meningen att det ska vara så i en tid då rörlighet borde
              kännas naturligt och där nationsgränser inte borde vara något
              problem.
            </seg>
            <seg n="2355b771">
              Vi kan konstatera att det europeiska samarbetet stundtals har
              det lite jobbigt. Det finns fortfarande stora ekonomiska utmaningar
              för EU. Nu finns det stora möjligheter och förutsättningar för
              att framgångsrikt stärka Norden som en tillväxtregion, att gå
              före genom att just möta dessa utmaningar med öppnare gränser
              mellan länderna och med tydliga reformer som stärker den enskilda
              människans möjlighet att röra sig fritt över nationsgränser när
              det gäller både jobb och rättvisa ekonomiska förutsättningar för
              att kunna bilda familj även om man har valt att lämna sitt hemland.
            </seg>
            <seg n="9249e27d">
              Därför är det för mig som centerpartist och representant för
              mittengruppen självklart att öppenhet med färre gränshinder är
              den mest framgångsrika vägen att gå för ökad tillväxt och därmed
              ökad välfärd för alla nordiska medborgare.
            </seg>
            <seg n="66d52ab1">
              Mejlledes och brevledes har det kommit in många initiativ till
              och förslag på förenklingar för gränsgångare. De har kommit från
              näringsliv, fack, enskilda personer och företrädare för gränskommuner.
              De förväntar sig att dessa problem kommer att resultera i konkreta
              hinder eftersom de påverkar deras vardag negativt. Jag tror att
              vi har berört och identifierat de flesta problemområden.
            </seg>
            <seg n="8130b55a">
              Avslutningsvis vill jag framföra ett stort tack till statsrådet
              Björling, som i dag lämnar det positiva beskedet om arbetet att
              finna rutiner för att från den svenska regeringens sida finna
              möjligheter att förhindra nya krångliga regler. Det prioriterade
              området är att se till att stoppa tillflödet av nya hinder. På
              så sätt kan man också undan för undan skapa mer samhörighet mellan
              de nordiska länderna. Det är till gagn för de nordiska medborgarna.
            </seg>
            <seg n="a44df1b7">
              Tack för detta positiva besked. Vi ser också fram emot att övriga
              nordiska regeringar lämnar motsvarande besked om rutiner i syfte
              att förhindra nya regler genom att finna samordning vad gäller
              implementering av EU-regler och EU-direktiv.
            </seg>
          </u>
          <note type="speaker" n="2fc6182f">
            Anf. 15 ERIK ALMQVIST (SD):
          </note>
          <u who="Q2091911" xml:id="i-1732a756868ae552-3" n="964e331c">
            <seg n="1782459b">
              Herr talman! En klok man sade en gång att Sverige i dag dras
              med massarbetslöshet. Den kloke mannen heter Anders Borg, och
              jag håller med honom. Sysselsättningsgraden är i dag 5 procent
              lägre i Sverige än i till exempel Norge. Siffrorna ser betydligt
              sämre ut om man ser till ungdomsarbetslösheten.
            </seg>
            <seg n="332fdc71">
              Nu har det varit lite olika uppfattningar om ungdomsarbetslösheten.
              Jag upplever att det finns en form av argumentationsmässiga gränshinder
              mellan höger- och vänsterblocken, och jag tänkte försöka överbrygga
              dem eftersom jag tror att båda har sina poänger.
            </seg>
            <seg n="2f064b62">
              Statsrådet menar att ungdomsarbetslösheten anses vara i nivån
              7 procent. Då har man valt att helt räkna alla ungdomar som studerar
              som icke arbetslösa, oavsett skäl till studier.
            </seg>
            <seg n="d81be135">
              Låt mig börja med att konstatera att 10 procent av ungdomarna
              upp till 24 år varken studerar eller jobbar. Till det kommer en
              mängd studerande ungdomar som också söker jobb. Där kan det finnas
              olika skäl till hur man söker jobb. Jag håller med om att man
              inte fullt ut kan förutsätta att alla som studerar och söker jobb
              egentligen vill arbeta, men man kan heller inte förutsätta det
              motsatta, det vill säga att alla som befinner sig i någon form
              av studier och söker jobb vill studera i första hand. Det kan
              mycket väl vara så att många väljer studier som ett sätt att få
              en inkomst. Studier ger en försörjning. Det är inte säkert att
              studierna i varje enskilt fall behöver vara meningsfulla i den
              meningen att de leder till en etablering på arbetsmarknaden längre
              fram.
            </seg>
            <seg n="ad200136">
              Dessutom kan man tycka att den som vill studera och vill arbeta,
              alltså aktivt söker ett arbete men inte får det, i någon mening
              borde kunna betraktas som arbetslös. Men oavsett hur man väljer
              att mäta arbetslösheten bland ungdomar kan vi konstatera en sak,
              nämligen att den svenska ungdomsarbetslösheten är betydligt högre
              än i våra nordiska grannländer och att den är hög i ett internationellt
              perspektiv vilken mätmetod vi än väljer.
            </seg>
            <seg n="71f04415">
              Med detta som bakgrund är det så klart attraktivt för svenska
              ungdomar att arbeta i ett land som Norge som har låg ungdomsarbetslöshet
              och även i Danmark med en betydligt lägre ungdomsarbetslöshet
              än den svenska och dessutom högre löneläge. Då finns en rad praktiska
              problem som flera här har nämnt som behöver lösas inom Norden,
              till exempel problemet att man inte kan få en praktikplats i ett
              annat land. Sedan finns de gränshinder som uppstår vid deltidsarbete
              i flera länder, till exempel att gå miste om sociala förmåner.
              Man kan till och med bestraffas genom ökad skatt på grund av att
              man tar extrajobb i Sverige fast man arbetar i ett annat land.
            </seg>
            <seg n="467fcbbe">
              Herr talman! Låt mig återigen hänvisa till Anders Borg: Vägen
              till integration går genom arbete. Om vi menar allvar med vår
              ambition att öka integrationen i Norden måste vi prioritera integrationen
              på arbetsmarknaderna och de förmånssystem och övriga praktiska
              omständigheter som följer arbetet.
            </seg>
          </u>
          <note type="speaker" n="688571a0">
            Anf. 16 MARIANNE BERG (V):
          </note>
          <u who="Q517921" xml:id="i-97126898ceac4cd2-1" n="7ab50dab">
            <seg n="b6de1de5">
              Herr talman! Nu har vi snart gått igenom den andra omgången på
              talarlistan, och jag märker att de flesta av oss vill förändra
              i positiv anda. Vi vill gå framåt och nå målet ett gränslöst Norden.
              Att vi sedan har olika vägar att nå dit ger spänst i debatten.
              Annars skulle det vara trist urtråkigt om vi inte hade olika syn
              på det hela.
            </seg>
            <seg n="c2560d0d">
              Jag vill ta upp en sak som kanske inte direkt kan sägas är ett
              faktiskt gränshinder men som utgör ett gränshinder för människor.
              Det gäller skatteavtalet mellan Sverige och Danmark. Det är en
              trist historia.
            </seg>
            <seg n="0fdbec02">
              Till Malmö och många närliggande kommuner har många danskar flyttat.
              De är nog den största gruppen som har flyttat till Malmö de senaste
              åren. Jag välkomnar danskarna, liksom alla andra människor som
              har valt att flytta hit oavsett var de kommer ifrån. Men, herr
              talman, det är lite knivigt när det finns ett avtal med Danmark
              om att danska medborgare som bor i till exempel Malmö och arbetar
              i Köpenhamn ska betala skatt i Danmark. Det är precis tvärtemot
              gränsövergångsreglerna för andra nordiska länder. Avtalet blir
              ett gissel. Vi får naturligtvis ekonomisk kompensation från den
              danska staten, men pengarna räcker många gånger inte för att täcka
              kostnaderna som Malmö kommun får stå för.
            </seg>
            <seg n="91ca120e">
              Jag vill komma till själva kärnan i detta som drabbar människor.
              Det mest negativa är att det ofta skrivs i medierna, framför allt
              i skånska medier, med en underton att danskar får allt gratis
              i Sverige. Det finns ytterligare en underton att de utnyttjar
              systemet. Det är inte speciellt positivt. Med sådana falska beskyllningar
              slås hela tiden kilar mellan människor. Det är väl något som vi
              i ett demokratiskt samhälle med alla medel bör undvika. Att den
              enskilda individen får stå till svars och utmålas som snyltare
              är sorgligt när det är de svenska respektive danska regeringarna
              som aldrig kommer till skott att lösa fråga.
            </seg>
            <seg n="be21e09e">
              Jag vet att det pågår ett arbete med att försöka lösa frågan.
              Men eftersom vi inte har kommit någonvart under de senaste åren
              är jag inte säker på att frågan kommer att lösas inom kort. Jag
              hoppas naturligtvis. Hoppet är, mina vänner, det sista som överger
              människan.
            </seg>
            <seg n="65541b2d">
              Herr talman! Danskar som har valt att flytta till Malmö ska inte
              stå som syndabockar, utan det är de svenska respektive danska
              regeringarna som ska stå vid skampålen inte den enskilda individen.
            </seg>
          </u>
          <note type="speaker" n="ea858d9c">
            Anf. 17 ANDERS ANDERSSON (KD):
          </note>
          <u who="Q5553885" xml:id="i-78f226c8339e1fcb-0" n="e4d856f9">
            <seg n="5bff99ec">
              Herr talman! Det finns en rad frågor som nu bubblar upp när vi
              på allvar lyfter upp gränshinderfrågor i Norden till debatt i
              samtliga våra nordiska länder. Flera här i talarstolen har berört
              problem som finns i direkta gränsområden runt vårt land och i
              förhållande till våra övriga nordiska grannar. Dessa frågor bör
              vi självklart lyfta upp, precis som Marianne Berg gjorde i sitt
              inlägg.
            </seg>
            <seg n="63c2f596">
              Även jag vill peka på ett gränsproblem, och det berör oss som
              bor mitt i Sverige, om jag uttrycker det så. Som smålänning vet
              jag att skogen och sjöarna och den frihet som dessa ger lockar
              många turister till vårt land. En del av dessa turister köper
              fritidshus, och då inte så sällan i Småland, där målet är att
              kunna nyttja och ta till vara den frihet och de möjligheter som
              finns. En hel del av dessa turister i vårt land kommer just från
              Danmark. Man har dessutom hanterbara avstånd, även om man inte
              stannar i Skåne utan söker sig lite längre upp i Sverige.
            </seg>
            <seg n="27e28488">
              Enligt uppgift finns det i dag över 10 000 danskar som har fritidshus
              i södra Sverige. En aktuell information som vi riksdagsledamöter
              fick, och som Jan Lindholm berörde lite grann i sitt inlägg, är
              att 75 procent av dessa vill teckna avtal när det gäller parabol,
              tv- och telefonabonnemang men då har bekymmer med kravet på svenskt
              personnummer.
            </seg>
            <seg n="5168078d">
              Dessa fritidshusboende, i detta fall från Danmark, har när man
              lever och bor i Sverige en konsumtion som bidrar till att hundratals
              miljoner tillförs den svenska ekonomin och inte minst servicenivån.
              När det gäller turister och fritidsboende och servicenivå i vårt
              land ska vi veta att i glest befolkade områden, som en del av
              Småland är, har det en stor betydelse.
            </seg>
            <seg n="35277be3">
              Men detta att vi drar nytta av det är egentligen inte grundmotivet.
              Det är en positiv bieffekt av ett ökat gränshinderfritt Norden.
              Grundfrågan är att vi ska lösa frågor för att göra det enkelt
              för fritidsboende från andra länder att kunna bo och leva på ett
              naturligt sätt och att de hinder som finns, om det gäller att
              teckna avtal om tv eller telefon, kan undanröjas. Jag hoppas att
              vi kan öppna upp för en ökad nordisk gemenskap och att det finns
              en vilja att lösa dessa gränshinder som i dag finns och som emellanåt
              redovisas till oss när det gäller fritidsboende i vårt land.
            </seg>
            <seg n="d57f8a8a">
              Min fråga i den här delen av debatten är: Har möjligen statsrådet
              Ewa Björling redan i dag något att erbjuda som lösning för de
              fritidsboende i vårt land från andra nordiska länder som upplever
              att man har hinder, till exempel när det gäller personnummerfrågan?
            </seg>
            <seg n="8d9f9041">
              Herr talman! 25 miljoner invånare bor i Norden. Åsa Torstensson
              och Jan Lindholm pekade på att ett område, som jag också vill
              understryka, handlar om den orimliga ordningen med olika standard
              för byggmaterial. Detta är något som hindrar utvecklingen när
              det gäller byggsektorn, men framför allt hindrar det en lägre
              kostnad och skapar fördyringar för enskilda invånare i Norden.
              Vi har möjlighet att bli slagkraftigare, att se till att byggnation
              utvecklas och industrier växer men framför allt att enskilda människor
              i Norden kan ta till vara detta genom att vi undanröjer hinder
              och ser till att skapa en enhetlighet. Detta är ett av de angelägna
              områdena för att skapa ett gränshinderfritt Norden.
            </seg>
          </u>
          <note type="speaker" n="e19133ee">
            Anf. 18 Statsrådet EWA BJÖRLING (M):
          </note>
          <u who="Q457877" xml:id="i-1732a756868ae552-4" n="e95faf4b">
            <seg n="7834b27a">
              Herr talman! Jag ska försöka hinna kommentera alla. Jag ser att
              jag har två minuter till på sluttampen.
            </seg>
            <seg n="b7e66a08">
              Jag börjar med den allra sista talaren, Anders Andersson, KD.
              Jag har ingen lösning i dag för fritidsboende i vårt land. Men
              alla gränshinder som ni ser är jag väldigt tacksam för att få
              information om så att vi kan börja jobba med dem så gott vi kan.
            </seg>
            <seg n="7a091671">
              Byggnormer berörde jag i mitt tidigare inlägg. Jag vill egentligen
              bara kommentera att det inte bara är hinder genom att det fördyrar
              för människor. Det finns också olika gränshinder när det gäller
              byggnation och infrastruktur, exempelvis mellan Sverige och Norge.
              För små företagare som har sitt företag registrerat i Sverige
              är det nästan omöjligt att lämna en offert i Norge därför att
              man ska betala moms på sina maskiner i förskott. Det gör att det
              i praktiken är omöjligt att lämna något anbud där.
            </seg>
            <seg n="5c322956">
              Till Marianne Berg ska jag säga att jag längtar efter att höra
              henne sjunga i Nordiska rådet.
            </seg>
            <seg n="a55bc160">
              När det gäller skatteavtalet mellan Sverige och Danmark har riksdagen
              gjort ett tillkännagivande, och jag vet att man just nu ser över
              det här på Finansdepartementet, tillsammans med en större översyn.
              Jag har inte mer detaljer om det i dag och hur långt det har gått,
              men jag vet att man jobbar med frågan.
            </seg>
            <seg n="9ef89434">
              Jag tycker naturligtvis också att det är viktigt att samordna
              nordiska utbildningar. Alla dessa frågor om att vi ska kunna röra
              oss över gränserna i hela Norden är viktiga. Det handlar om studenter,
              om jobben, om var man vill bo, om var man vill ha sin pension,
              helt enkelt hur man vill leva, och om att man också som funktionshindrad
              ska kunna leva i ett gränslöst Norden.
            </seg>
            <seg n="ea690e89">
              Karin Åström hade en kommentar om att män inte kan vara pappalediga
              i den utsträckning som vi i Sverige tycker att män ska kunna vara.
              Jag håller med om det det är fullständigt barockt, om man får
              säga så i talarstolen. Den här frågan var uppe nyligen när jag
              var i Norrbotten, och då handlade det om svenska män som arbetar
              i Finland. Det är precis samma situation, och verkligen inte någonting
              som gagnar jämställdheten. Det är också en fråga som jag tar med
              mig och ska försöka arbeta med.
            </seg>
            <seg n="0d6f7820">
              Men det handlar också om detta: Hur agerar man i Finland? Hur
              agerar man i Norge? Det är inte Sverige ensamt som kan driva det
              här, utan vi måste se krafttag i alla nordiska länder för att
              vi ska lösa den här typen av hinder.
            </seg>
            <seg n="36d5f971">
              Förslaget om en gränshinderombudsman liknande JO som sorterar
              direkt under Nordiska rådet ska vi titta på. Vi håller på att
              göra en bred genomlysning av hela systemet för att också se hur
              vi kan få ett nytt effektivt system för att koppla ihop lokala
              gränshinderaktiva, både med Hallå Norden och med Gränshinderforum,
              alla gränstjänster. Det är egentligen ett nytt mandat för att
              göra det här bättre och än mer effektivt. Mandatet går ut 2013,
              och då vill vi se hur vi kan effektivisera det ytterligare så
              att vi får ännu bättre fart på gränshinderarbetet.
            </seg>
            <seg n="46086494">
              Alla förslag till förbättringar som ni har mottas tacksamt.
            </seg>
          </u>
          <note type="speaker" n="4998a46a">
            Anf. 19 KARIN ÅSTRÖM (S):
          </note>
          <u who="Q4563087" xml:id="i-cf71475a6e213f17-2" n="8c7a38f9">
            <seg n="eadb83bc">
              Herr talman! Det har varit oerhört intressant att delta i denna
              debatt och samtidigt höra om alla de gränshinder som har radats
              upp här men också synpunkter på hur man kan lösa gränshinder.
            </seg>
            <seg n="6b89a50a">
              Jag tolkar debatten så att det faktiskt finns ett reellt behov
              av att tillsätta en nordisk ombudsman för gränshinder. Jag tycker
              att det är bra att statsrådet tar upp det i den strategi som man
              nu håller på att se över. Uppenbarligen måste det vara oerhört
              många människor där ute som känner sig kränkta av att förvaltningar
              på olika sidor om gränsen gör olika tolkningar i olika frågor.
              Man vet inte säkert vart man ska vända sig med sina kränkningar
              och sina besvär.
            </seg>
            <seg n="7761ad4f">
              Jag skulle vilja uppmana fler partier att ta chansen att ställa
              sig bakom vårt medborgarförslag om att tillsätta en gränshinderombudsman,
              så kan vi ha ett enat nordiskt råd i den frågan.
            </seg>
            <seg n="5f9e9125">
              Herr talman! Som politiker är vi vana att formulera oss i vackra
              tal, och vi skriver gemensamma deklarationer och resolutioner.
              Det är gott och det behövs, men när det gäller problem som uppstår
              i människors direkta vardag behövs det mer av konkret verkstad.
              Där tycker jag att vi i Sverige ska vara föregångare.
            </seg>
            <seg n="924e5f0b">
              När det gäller strategin och att se över de informationscenter
              som vi har och hur det ska se ut framöver, vilket Nordiska ministerrådet
              nu jobbar med, skulle jag särskilt vilja understryka att jag hoppas
              innerligt att ni också har lyft in finansieringsfrågan. Det är
              alltså en stor oro ute bland centren för att man inte har löst
              finansieringen efter 2013. Finansiering är trots allt långsiktighet
              för att verksamheten ska kunna fortsätta.
            </seg>
            <seg n="7b598a47">
              Med det vill jag avsluta med att säga ett stort tack till talmännen
              här i Sverige och också i våra övriga nordiska parlament, som
              har tagit initiativ till att debatten har kommit till stånd. Tack!
            </seg>
          </u>
          <note type="speaker" n="5514689e">
            Anf. 20 JAN LINDHOLM (MP):
          </note>
          <u who="Q5956750" xml:id="i-f8ace3b649bbb712-2" n="52c58426">
            <seg n="87780f1c">
              Herr talman! Då kommer vi till verktyget, metoden, för att bryta
              det dåliga mönstret. För en politiker måste i så här stora sammanhang
              verktyget vara visionen. Det räcker inte med ett bra handlag eller
              bra hantverkare, som Ole Norrback med flera.
            </seg>
            <seg n="2edd1dbb">
              I Sverige är vår riksdag väldigt Helsingforssfixerad. Trots att
              jag kommer från Dalarna tror jag därför att den vision som ska
              få fart på Sveriges riksdag måste vara en vision som beskriver
              de vinster som Helsingfors kan göra på minskade gränshinder.
            </seg>
            <seg n="03c6a2e8">
              Om vi skapar en bild av en gemensam, tätt sammanlänkad arbetsmarknad
              som omfattar Helsingfors och Oslo genom ett snabbtåg som gör uppehåll
              i Västerås, Örebro, Karlstad och kanske en ort till på den rakaste
              och kortast möjliga sträckan mellan huvudstäderna skulle vi ha
              skapat den mest attraktiva arbetsmarknadsregionen i Europa. Ingen
              annan kan konkurrera med de boendemiljöer som de mest kräsna nyckelpersonerna
              på morgondagens arbetsmarknad kommer att kräva.
            </seg>
            <seg n="e9803e7f">
              Att kunna bo i den idyll som det finns så mycket av i det här
              geografiska området och ändå med högst en timmes restid ha tillgång
              till en eller kanske båda huvudstäderna, vad kan vara mer lockande
              för en ung, modern, barnfamilj som inte vill missa det globala
              karriärtåget men ändå erbjuda barnen det bästa de kan få?
            </seg>
            <seg n="0c231342">
              Att spinna på den visionen och beskriva alla de fördelar som
              det skulle innebära för Helsingfors och dess utvecklingsmöjligheter
              tror jag är nyckeln till att få alla här i huset med på tåget.
            </seg>
            <seg n="022e00be">
              Ska man lösa stora problem måste man våga tänka stort. Visst
              kan varje gränshinderproblem för sig verka litet och futtigt.
              Men det är inte de konkreta problemen som utgör själva hindret
              för förändring. Jag menar att problemet finns i de nationella
              byråkratierna, den osäkerhet som sitter som rädsla i väggar och
              hos myndigheter och institutioner. Det är därför som detta är
              en så stor fråga.
            </seg>
            <seg n="cd381869">
              Först när också stockholmarna upplever att de bor i en gränsstad
              tror jag att vi kan få alla med oss.
            </seg>
          </u>
          <note type="speaker" n="0fcdb960">
            Anf. 21 CHRISTER WINBÄCK (FP):
          </note>
          <u who="Q5109205" xml:id="i-00c0c9e5c0dc4684-2" n="87b972af">
            <seg n="989c8083">
              Herr talman! Tack, Jan, för den visionen! Jag kan nog ställa
              upp på flera av de sakerna. Jag tror också att det är viktigt
              att känna att vi skapar möjligheter att på olika sätt lättare
              färdas till varandra, bo på olika ställen och arbeta på andra
              sidan gränsen.
            </seg>
            <seg n="42c61eaf">
              Det är viktigt att konstatera att många här i Sverige känner
              att vi har en nordisk identitet. Det har gjorts en undersökning
              som jag tror ska presenteras i eftermiddag där statsrådet möjligtvis
              ska vara med. Där visar man att svenskarna rätt mycket identifierar
              sig med Norden. Jag tycker att det är positivt. Jag ska inte föregripna
              den presentationen.
            </seg>
            <seg n="ce1801eb">
              Det är ändå roligt att känna att vi har en politisk vilja. Jag
              kan hålla med både Marianne Berg och Jan Lindholm, som tydligt
              har sagt att den politiska viljan och visionen är viktiga verktyg
              för oss.
            </seg>
            <seg n="08a3ec02">
              Vi vet att en del av de lagar och föreskrifter som vi tar bort
              för att underlätta gränsarbetet ibland tyvärr ersätts av nya lagar
              som inte alltid är samordnade. Därmed skapar vi ibland nya hinder.
              Sådant kan vi jobba med. Det är viktigt att känna att vi har en
              politisk vilja.
            </seg>
            <seg n="4ed74330">
              Därmed är debatten alldeles strax över, och jag vill också passa
              på att tacka statsrådet för både goda inlägg och goda insatser
              under åren.
            </seg>
            <seg n="4f4951c8">
              Jag tror också att det är viktigt att känna att vi nordiska kamrater
              som sitter här i kammaren vill, kan och förmår arbeta framåt.
              Det är viktigt att vi tillsammans ser till att den politiska viljan
              ersätts av att vi gemensamt tar ansvar för att se till att det
              blir verkstad av det vi nu har sagt här i kammaren.
            </seg>
          </u>
          <note type="speaker" n="83c02a0d">
            Anf. 22 ÅSA TORSTENSSON (C):
          </note>
          <u who="Q271235" xml:id="i-2cf191d994e2fff2-2" n="0e7fbbca">
            <seg n="ffba3f4b">
              Herr talman! Här har jag historien om Jyrki och Johanna. Läs
              den, ni som inte själva har drabbats av gränshinder i Norden!
              Då tror jag att ni alla känner viljan att hjälpa till och förbättra
              det nordiska samarbetet och den nordiska arbetsmarknaden.
            </seg>
            <seg n="20bd0394">
              Här finner vi en vanlig familjs liv i Norden med just gränshinder.
              Här finner vi exempel som man möter i vardagen när man råkar hitta
              kärleken i ett land och väljer att plugga i ett annat land och
              jobba i ett tredje. Det är trots allt inte så ovanligt att en
              vanlig familj någon gång är beroende av studiemedel, a-kassa och
              fungerande socialförsäkring. Då måste man kunna känna tillit till
              gällande regler. Annars kommer vi fortsatt att tveka vid nationsgränsen.
            </seg>
            <seg n="21c812d3">
              Kanske kunde Karin Åströms förslag om en gränshinderombudsman
              vara hjälpmedlet för Jyrki och Johanna. Jag hoppas verkligen att
              vi kan fortsätta att diskutera det.
            </seg>
            <seg n="8719f154">
              Avslutningsvis vill jag visa på den tveksamma situation som Jyrki
              hamnar i som arbetslös när det gäller att betala in dyra medlemsavgifter
              till a-kassan i ett land. Men om man bor i ett annat land ska
              man ta ut lägre ersättning från a-kassan vid eventuell arbetslöshet.
            </seg>
            <seg n="01fe1ec3">
              Detta leder naturligtvis till att man mentalt stoppar vid gränsen.
              Jag tror att var och en är sig själv närmast och försöker ha kontroll
              över sin ekonomi och också försöker ha kontroll över eventuella
              problem som kan uppstå.
            </seg>
            <seg n="6bc10ecc">
              Därför är det viktigt att vi i dag lägger fokus på hur vi kan
              ta bort hinder för den enskilda individen. Det är så vi kan göra
              skillnad och fortsätta utveckla Norden till en stark nordisk tillväxtregion.
            </seg>
            <seg n="000fa608">
              Tack för en bra debatt!
            </seg>
          </u>
          <note type="speaker" n="af047fab">
            Anf. 23 MARIANNE BERG (V):
          </note>
          <u who="Q517921" xml:id="i-97126898ceac4cd2-2" n="7ab50dab">
            <seg n="a5977902">
              Herr talman! När man står näst sist på talarlistan kanske man
              inte behöver upprepa samma saker, utan jag vill ta upp en annan
              sak, nämligen hbt-frågor inom det nordiska samarbetet.
            </seg>
            <seg n="a9b8ffe2">
              Att kunna uttrycka sin sexualitet på egna villkor är en grundläggande
              mänsklig rättighet, oavsett var i världen man bor. Det är en rättighet
              vi ska ha och värna. Ingen stat ska kunna hänvisa till historien,
              kulturen och religionen och hävda att dessa rättigheter inte omfattar
              de egna medborgarna.
            </seg>
            <seg n="6749e308">
              Jag vet att vi har gjort ett jättebra jobb i Nordiska rådet när
              det gäller dessa frågor och verkligen står upp för de mänskliga
              rättigheterna här i EU som i övriga världen.
            </seg>
            <seg n="68ed114d">
              Arbetet med hbt-frågor i Norden har varit framgångsrikt. Det
              är jättebra. I dag har till exempel alla i Norden partnerskapslagstiftning
              eller samkönade äktenskap. Men det finns ett hinder. Det är att
              det saknas en gemensam konvention för partnerskap och samkönade
              äktenskap som skulle innebära att vi garanterar att partnerskap
              eller äktenskap ingånget i ett land har samma rättsliga verkningar
              i ett annat nordiskt land.
            </seg>
            <seg n="3f4b5402">
              Vänsterpartiet kommer att med glada tillrop välkomna om regeringen
              inom ramen för det nordiska samarbetet speciellt under ordförandeskapet
              2013 verkar för en sådan konvention.
            </seg>
            <seg n="49616c76">
              Herr talman! Det är viktigt med det nordiska samarbetet, som
              många har sagt tidigare. Det fungerar väl, och vi har kommit till
              ett gränslöst Norden. Vänsterpartiet välkomnar ett utvecklande
              samarbete, ett vasst samarbete, ett effektivt nordiskt samarbete.
              Det vinner inte bara vi här i Norden på, utan det vinner också
              folk i övriga världen på, vill jag påstå.
            </seg>
          </u>
          <note type="speaker" n="27d68ae5">
            Anf. 24 ANDERS ANDERSSON (KD):
          </note>
          <u who="Q5553885" xml:id="i-78f226c8339e1fcb-1" n="e4d856f9">
            <seg n="c0d0c654">
              Herr talman! Jag vill inleda med ett tack till statsrådet för
              svar och kommentarer i debatten. Det har varit en viktig del för
              den dialog som vi har haft i vår riksdag under dagens debatt.
            </seg>
            <seg n="e69930eb">
              En fråga som har berörts av olika personer och som jag själv
              antydde redan i mitt inledningsanförande handlar om EU:s viktiga
              roll och EU som faktor för våra nordiska länder. Det påverkar
              oss alla. Det är faktiskt så att 7580 procent av EU:s lagstiftning
              tillämpas även i Norge och på Island via EES-avtalet, så alla
              nordiska länder är berörda.
            </seg>
            <seg n="2de6e77a">
              Jag efterlyser och önskar en ökad nordisk samordning av EU-politiken,
              och där spelar regeringsföreträdarna och Nordiska ministerrådet
              en viktig roll. Också i det nordiska samarbetet i övrigt bör vi
              utveckla kunnande och en politisk vilja att tillämpa EU-lagstiftningen
              så att den inte skapar hinder mot en fri rörlighet mellan våra
              nordiska länder. Här är det oerhört angeläget att vi vågar vara
              lite tuffare och vågar utmana, så att vi också har ett nordiskt
              perspektiv när vi ska tillämpa EU-lagstiftningen för att se till
              att våra 25 miljoner invånare i Norden får en ökad möjlighet till
              rörlighet och tillgång.
            </seg>
            <seg n="74fbc7a3">
              Det kanske är fel, men i slutvarvet kastar jag in en fråga till
              statsrådet Björling: Kan det nordiska samarbetet och den nordiska
              gränshinderpolitiken på ett tydligare sätt finnas med när vi i
              Sverige formar våra EU-ställningstaganden? Kan vi på ett ökat
              sätt samordna det nordiska arbetet inför EU-ställningstaganden?
              Vi ska undanröja gränshinder.
            </seg>
            <seg n="58141018">
              Till sist vill jag lyfta fram Nordens Välfärdscenter, som ger
              ut publikationer och ser till att underhålla med faktaunderlag.
              När vi talar om nordisk gemenskap och om gränshinder som undanröjs
              i Norden är det viktigt att framhålla att vi har ett ansvar att
              förvalta, utveckla och också förnya den nordiska välfärdsmodellen.
              Vi ska se till att förvalta den, men vi ska inte låta det stanna
              där utan också utveckla och förnya. Nordens Välfärdscenter är
              ett hjälpmedel. Den nordiska debatten ser fram emot att 25 miljoner
              invånare i Norden ska känna att man har en stor gemenskap och
              en fri rörlighet.
            </seg>
          </u>
          <note type="speaker" n="25808b0e">
            Anf. 25 Statsrådet EWA BJÖRLING (M):
          </note>
          <u who="Q457877" xml:id="i-06469024cbfbd84c-0" n="e95faf4b" next="i-ab2c04d240da65d2-0">
            <seg n="3b79c201">
              Herr talman! Tack till alla som har deltagit i debatten! Jag
              vill också rikta ett särskilt tack till Cristina Husmark Pehrsson,
              som tidigare var statsråd med ansvar för det nordiska samarbetet
              och den som fick mig att få upp ögonen för hur viktiga frågorna
              om gränshinder är för människor som lever nära gränsen i vardagen.
            </seg>
            <seg n="9194ed59">
              Vi har talat mycket om Norden här nu, vilket är naturligt eftersom
              det är det som skulle vara i fokus. Vi ska dock inte glömma bort
              det samarbete som vi har inom EU. Där är vi många fler länder
              som stiftar gemensamma lagar. Länderna implementerar sedan lagarna,
              förhoppningsvis på ett så likartat sätt som möjligt. Jag gav själv
              förslag på hur vi ska kunna bli ännu bättre på detta.
            </seg>
            <seg n="f407835e">
              Här kommer jag in på det som Anders Andersson, KD, frågade, nämligen
              hur vi formerar oss samman inför EU:s ställningstaganden. Det
              är inte där problemet ligger. Vi har väldigt gott samarbete i
              EU-frågor i de allra flesta fall. Problemet är snarare att vi
              när våra respektive länder ska implementera den nya lagstiftningen
              tänker lite olika, och det kan vara på flera olika nivåer. Det
              är därför vi måste säkerställa att när vi inför gemensam lagstiftning
              ska den skickas ut till alla, så att vi kan se att vi inte hittar
              på några nya dumheter.
            </seg>
            <seg n="17ca8ab3">
              Vi ser alla hur viktigt det är att detta fungerar om vi ska ha
              ett gränslöst Norden. Just därför är jag särskilt glad över att
              vi har haft den här debatten i dag. Vi kommer att lyfta fram dessa
              frågor under det svenska ordförandeskapet 2013. Statsministrarna
              i de nordiska länderna talar också alltmer om den här frågan,
              för det behövs engagemang inte bara från riksdagen och de nordiska
              samarbetsministrarna. Det behövs över hela linjen med statsministern
              och alla andra fackministrar som är inblandade, så att vi ska
              kunna göra något åt gränshindren i praktiken.
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="435ab9fe">
            2 § Ledighet
          </note>
          <note n="4af147d1">
            Andre vice talmannen meddelade att Lars Hjälmered (M) ansökt
            om ledighet under tiden den 1 september31 december.
          </note>
          <note n="56d7d199">
            Kammaren biföll denna ansökan.
          </note>
          <note n="5973491d">
            Andre vice talmannen anmälde att Pontus Haag (M) skulle tjänstgöra
            som ersättare för Lars Hjälmered.
          </note>
          <note n="a329ad75">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="2d038de5">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="Q457877" xml:id="i-ab2c04d240da65d2-0" n="e95faf4b" prev="i-06469024cbfbd84c-0">
            <seg n="e7ea7f56">
              KOM(2012)82
            </seg>
          </u>
          <note n="63b4ce1c">
            4 § Hänvisning av ärenden till utskott
          </note>
          <note n="d4ef0311">
            Föredrogs och hänvisades
          </note>
          <note n="eee7c4fc">
            den 28 maj.
          </note>
          <note n="b55dfccd">
            5 § Förnyad bordläggning
          </note>
          <note n="040484e2">
            Föredrogs och bordlades åter
          </note>
          <note n="dc1ebd5c">
            6 § Utlåtande över grönboken om en integrerad europeisk marknad
            för kort-, internet- och mobilbetalningar
          </note>
          <note n="7cc16ae9">
            Föredrogs
          </note>
          <note n="d61a8c3c">
            Andre vice talmannen konstaterade att ingen talare var anmäld.
          </note>
          <note n="f506646d">
            7 § Migration och asylpolitik
          </note>
          <note n="7cc16ae9">
            Föredrogs
          </note>
          <note n="57b32645">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="02b5337c">
            Anf. 26 EVA-LENA JANSSON (S):
          </note>
          <u who="Q3374622" xml:id="i-3a5049935980af66-0" n="5df419e1" next="i-13086c4dc4ad1254-0">
            <seg n="5ef952b9">
              Herr talman! Vi står självklart bakom samtliga socialdemokratiska
              reservationer, men för tids vinnande yrkar jag här bifall till
              reservationerna 4, 12 och 15.
            </seg>
            <seg n="8562998e">
              Migrationen i världen ökar, och Sverige är en del av den utvecklingen.
              En del kommer hit för att söka skydd, andra för att förena sig
              med sin familj och en del för att arbeta. Oavsett skälet till
              att människor flyttar hit bidrar de med kunskaper, idéer, arbetskraft
              och företagande, vilket har fått och kommer att få stor betydelse
              för Sveriges utveckling. Migration handlar om människor och möjligheter.
              Socialdemokraternas grundläggande värderingar om alla människors
              lika rätt och lika värde är det som präglar vårt ställningstagande.
            </seg>
            <seg n="cb058620">
              Det är bra att människor kommer till Sverige och vill arbeta,
              men Sverige måste bli bättre på att välkomna dem som flyttar hit
              och bättre ta till vara deras kunskaper och resurser. Diskriminering
              av personer på grund av etnicitet, kön, religion, sexuell läggning
              eller ålder ska bekämpas. Vi tror att Sverige blir ett rikare
              land när vi lär av andra och när en mångfald av erfarenhet och
              kunskap tas till vara både i arbetslivet och i politiken.
            </seg>
            <seg n="d5b9e7e5">
              Vi socialdemokrater värnar den reglerade invandringen men också
              rätten att söka asyl, som är en grundläggande mänsklig rättighet.
              Den utgår ifrån människors behov av skydd och deras fruktan för
              förföljelse. Varje person som söker asyl ska få en rättssäker
              prövning och ett beslut inom rimlig tid.
            </seg>
            <seg n="62cc1728">
              Vi vill bibehålla den tradition som har gjort att Sverige ses
              som ett föredöme vad gäller såväl att ge människor skydd som att
              vara påverkande för stabilisering och demokratisering av regioner
              i världen. Barnets bästa ska vara vägledande vid beslut som rör
              barn. Barn väljer inte själva att bli migranter. Barn väljer heller
              inte sina föräldrar eller den situation de befinner sig i.
            </seg>
            <seg n="3339fff7">
              Herr talman! Begreppet synnerligen ömmande omständigheter är
              en undantagsbestämmelse i den svenska utlänningslagen som låter
              en utlänning få uppehållstillstånd trots att denne inte är vare
              sig flykting eller skyddsbehövande i övrigt. 1 5 kap. 6 § utlänningslagen
              står det följande: Om uppehållstillstånd inte kan ges på annan
              grund, får tillstånd beviljas en utlänning om det vid en samlad
              bedömning av utlänningens situation föreligger sådana synnerligen
              ömmande omständigheter att han eller hon bör tillåtas stanna i
              Sverige. Vid bedömningen skall särskilt beaktas utlänningens hälsotillstånd,
              anpassning till Sverige och situation i hemlandet.
            </seg>
            <seg n="e185f046">
              Barn får beviljas uppehållstillstånd enligt denna paragraf även
              om de omständigheter som kommer fram inte har samma allvar och
              tyngd som krävs för att tillstånd skall beviljas vuxna personer.
            </seg>
            <seg n="1911f2db">
              Vår uppfattning är att begreppet synnerligen ömmande omständigheter
              har kommit att tolkas alltför restriktivt och bör ändras. Vi menar
              också att nuvarande praxis i ärenden som rör barn ska mildras.
              När socialförsäkringsutskottet nyligen besökte Migrationsöverdomstolen
              fick vi bekräftat att begreppet var som ett nålsöga, det vill
              säga att ytterst få omfattas av undantagsbestämmelsen.
            </seg>
          </u>
          <note n="1db7e74d">
            Herr talman! När vi debatterade frågan i december förra året
            upprepade jag den fråga som min partikamrat Fredrik Lundh Sammeli
            ställde till utskottsmajoriteten den 4 maj 2011: När kommer en
            ändring av begreppet synnerligen ömmande omständigheter?
          </note>
          <u who="Q3374622" xml:id="i-13086c4dc4ad1254-0" n="5df419e1" prev="i-3a5049935980af66-0">
            <seg n="33d54604">
              Jag ställde också frågan varför Miljöpartiet och Kristdemokraterna
              röstade ned det utskottsinitiativ som togs av Vänsterpartiet när
              man faktiskt säger sig vilja ha en förändring. Migrationsminister
              Billström har varit tydlig med att han inte vill ändra begreppet
              synnerligen ömmande omständigheter.
            </seg>
            <seg n="ce20949e">
              Och i dag ställer jag frågan till Miljöpartiets Maria Ferm och
              Kristdemokraternas Emma Henriksson: Är ni verkligen för en förändring
              av begreppet synnerligen ömmande omständigheter? Eller är det
              bara ett löfte som kan avges i tv-soffor, debattartiklar och radiointervjuer?
              Hur kan ni vara nöjda med att regeringen bara följer frågan när
              ni ser att det i praktiken inte innebär någon förändring? Vi i
              riksdagen har ett ansvar, och vi är beredda att ta det. Är ni
              det?
            </seg>
            <seg n="8ec297b4">
              Att lyfta upp enskilda fall och sådana finns det tyvärr gott
              om som i dag inte omfattas av begreppet är ganska enkelt. Frågan
              är vad vi som lagstiftare och politiska partier vill. Det manifesteras
              här i kammaren genom förslag och beslut. Det är här vi konkret
              ser till att ord också leder till handling. Nu är det faktiskt
              upp till Miljöpartiet och Kristdemokraterna att bekänna färg.
              Vill ni ha förändring eller inte?
            </seg>
            <seg n="3b689e16">
              Herr talman! Kvinnor som utsatts för våldtäkt eller förnedrande
              handling har ofta svårt att framlägga sina skäl. De satsningar
              som har gjorts för att utreda kvinnors asylskäl måste fortsätta,
              till exempel när det gäller möjligheter att få handläggare, tolkar
              och offentliga biträden.
            </seg>
            <seg n="972faf17">
              Det är av största vikt att Migrationsverket ges resurser för
              utbildning och kompetensutveckling för att kunna hantera de könsmässiga
              skillnader som kan förekomma liksom att personalen utbildas och
              kompetensutvecklas när det gäller att hantera barnens och hbt-personers
              speciella skäl vid asylansökan.
            </seg>
            <seg n="3040202f">
              Om man kommer från ett land där hbt-personer systematiskt förföljs,
              där det finns dödsstraff och där det är kriminellt att vara homo-
              eller bisexuell kan det vara svårt att omgående berätta om sina
              personliga skäl inför en myndighetsperson. Trots att utlänningslagen
              är tydlig vad gäller flyktingstatus för den som förföljs på grund
              av kön eller sexuell läggning förekommer det fortfarande att handläggare
              hos Migrationsverket fattar avslagsbeslut som strider mot lagstiftningens
              intentioner. Därför bör man utvärdera hur Migrationsverket klarar
              sitt uppdrag att ge asylsökande en rättssäker prövning i enlighet
              med lagstiftningen.
            </seg>
            <seg n="8ffb3eca">
              En stor andel av de asylsökande har utsatts för tortyr. Det är
              därför av yttersta vikt att Migrationsverkets medicinska utredningar
              vid misstanke om tortyr följer tydliga rutiner. Mot bakgrund av
              en dom i Europadomstolen om bland annat myndighetens utredningsbörda
              bör en utredning göras av Migrationsverket i de fall myndigheten
              ifrågasätter att den asylsökande har utsatts för tortyr.
            </seg>
            <seg n="42ede4f4">
              Herr talman! Vi socialdemokrater har vidare lyft fram frågan
              rörande den tolkning som gjorts av migrationsdomstolen rörande
              begreppet inre väpnad konflikt.
            </seg>
            <seg n="89a3ed8a">
              Det finns ett behov av att tydliggöra begreppet inre väpnad konflikt.
              Skiljelinjen mellan de två bestämmelserna om väpnad konflikt är
              otydlig och svår att tillämpa. Dessutom bör en översyn göras så
              att begreppet väpnad konflikt bringas i överensstämmelse med den
              internationellt accepterade folkrättsliga innebörden av begreppet.
              Migrationsöverdomstolen har visserligen frångått sitt tidigare
              krav på att det måste röra sig om ett individualiserat hot mot
              den asylsökande, men begreppet behöver förtydligas ytterligare
              så att det helt klart motsvarar dess folkrättsliga innebörd.
            </seg>
            <seg n="c4c6d8d7">
              Herr talman! Under 2012 ska man fatta beslut om ett gemensamt
              asylsystem inom EU. Om detta mål ska kunna förverkligas krävs
              att regeringen aktivt arbetar för ökade resurser och för en högre
              ambitionsnivå. Sverige måste vara pådrivande för ett humanitärt
              asylsystem som ger skydd och skapar stabilitet i en alltmer globaliserad
              värld. En hörnsten måste vara att asylsökande får en rättvis och
              rättssäker behandling oavsett vilket EU-land de kommer till. Rätten
              att söka asyl är en del av FN:s deklaration om mänskliga rättigheter,
              och det är en grundpelare för svensk socialdemokrati. Det är en
              rättighet som utgår från de människor som har behov av skydd och
              som grundas i deras fruktan för förföljelse.
            </seg>
            <seg n="dd4fee58">
              Vi ser i dag hur det riskerar att uppstå en gräns mellan EU och
              omvärlden samtidigt som integrationen inom EU ökar. Skillnaderna
              mellan EU-ländernas flyktingpolitik är stor trots den ambition
              som finns inom gemenskapen att unionen ska ha en gemensam asyl-
              och flyktingpolitik. För de människor som kommer till Europa och
              söker fristad är det därför viktigt att få samma bemötande, samma
              rättigheter och samma skyldigheter oavsett i vilket land de söker
              asyl.
            </seg>
            <seg n="9df1d55c">
              Det är viktigt att fler länder i Europa tar sitt ansvar och att
              harmoniseringen leder till ett mer rättssäkert och mer öppet system
              som värnar asylrätten och mänskliga rättigheter.
            </seg>
            <seg n="da9ae1b2">
              Dess värre ser vi hur främlingsfientliga krafter såväl i Sverige
              som i övriga Europa vill annorlunda. För oss är det därför viktigt
              att den höga ambitionsnivå, vad det gäller både mottagande och
              rättsprocessen i övrigt, som merparten av riksdagspartierna står
              bakom också ska bli det golv som EU:s gemensamma politik vilar
              på.
            </seg>
            <seg n="26fe64db">
              Sverige bör inom EU verka för att utveckla och förbättra Dublinsamarbetet
              i syfte att skydda familjers sammanhållning, garantera rättssäkerhet
              och värna mänskliga rättigheter. Att förbättringar krävs visar
              inte minst det förhållandet att Sverige inte överför personer
              till Grekland med stöd av Dublinförordningen eftersom bland annat
              mottagningsvillkoren för asylsökande i Grekland bedömts som undermåliga.
              Det är något som FN:s flyktingorgan UNHCR vid flera tillfällen
              också redovisat i rapporter och som socialförsäkringsutskottet
              kunnat konstatera på plats i Grekland.
            </seg>
            <seg n="0f8c0520">
              Herr talman! Ett värdigt återvändande för de människor som får
              avslag på sin asylansökan är en central del i svensk migrationspolitik.
              Oavsett om personer som avvisades hade väldigt små chanser att
              få asyl eller inte handlar det om människor. Värdighet och humanitet
              måste därför prägla beslut som går emot människors önskan att
              få asyl i Sverige. Det är av största vikt att Migrationsverket
              genom ett bra motivationsarbete vid avslagsbeslut kan motivera
              till och verka för ett värdigt återvändande.
            </seg>
            <seg n="c95f597b">
              Ambitionen måste vara att i minimal utsträckning tvingas överlämna
              fall till polis för handräckning vid avvisningsbeslut. De etiska
              regler som finns inom Migrationsverket och polisen måste följas,
              och eventuella avsteg måste utredas och hanteras utifrån uppställda
              regelsystem.
            </seg>
          </u>
          <note type="speaker" n="970e430f">
            Anf. 27 DAVID LÅNG (SD):
          </note>
          <u who="Q5969249" xml:id="i-7941d762a0613f27-0" n="5701e760">
            <seg n="a6b86275">
              Herr talman! Många av Västeuropas länder, inte bara Sverige,
              har i några decennier haft en mycket stor utomeuropeisk invandring.
              Det har varit fråga om ekonomiska migranter. Det har varit fråga
              om asylsökande. Det har varit fråga om illegala invandrare, papperslösa,
              ensamkommande minderåriga, en stor grupp anhöriginvandrare med
              mera.
            </seg>
            <seg n="5a924010">
              Sveriges asyl- och invandringspolitik har genom åren karakteriserats
              av kravlöshet. Vi har inte utgått från vilken typ av invandring
              vi behöver, utan vi har tagit emot enorma mängder invandrare.
              Många av dem, alltför många, har omedelbart hamnat i arbetslöshet
              och utanförskap och bosatt sig i segregerade områden och bildat
              etniska enklaver inom vårt lands gränser, vilket i sin tur har
              ökat risken för gängbildningar, kriminalitet och annat samhällsdestruktivt
              leverne.
            </seg>
            <seg n="1ff8536f">
              Det här har också orsakat oss stora ekonomiska förluster. All
              samlad expertis som har försökt beräkna de samhällsekonomiska
              effekterna av den svenska massinvandringspolitiken har kommit
              fram till att Sverige förlorar ekonomiskt på denna politik. Professor
              Bo Södersten, professor Jan Ekberg, professor Kjetil Storesletten,
              universitetslektor Lars Jansson med flera har alla räknat på olika
              sätt. Alla har de kommit fram till olika summor, men alla har
              de varit rörande överens om att Sverige förlorar ekonomiskt på
              massinvandringspolitiken.
            </seg>
            <seg n="45b3ff9c">
              Massinvandringsförespråkarna brukar hävda att den demografiska
              utvecklingen kräver ständigt ökad invandring, men även detta motsägs
              av expertisen.
            </seg>
            <seg n="788d4890">
              Jan Tullberg, som är docent i företagsekonomi vid Handelshögskolan
              i Helsingfors har i Ekonomisk Debatt nr 1, 2011 skrivit en artikel
              om invandringen och den svenska ekonomin där han drar följande
              slutsats: Trots många optimistiska prognoser om starkt ökande
              efterfrågan på arbetskraft har Sverige haft stora problem med
              öppen och dold arbetslöshet under två decennier. Att en massinvandring
              under denna tid kraftigt förvärrat situationen är uppenbart, men
              märkligt nog opassande att notera.
            </seg>
            <seg n="5dca9eab">
              Även Jan Ekberg, som jag tidigare nämnde, har i en artikel i
              Dagens Nyheter den 15 oktober 2009 bekräftat att arbetskraftsinvandringen
              inte är lösningen för att klara den offentliga sektorn.
            </seg>
            <seg n="3ecdf62a">
              Så brukar den politiska debatten om massinvandringen föras i
              Sverige. Trots att det finns hur starka belägg som helst för att
              massinvandringspolitiken och det multikulturalistiska samhällsexperimentet
              är ett totalt fiasko ska det drivas igenom, helt och hållet på
              grund av att vi har sju riksdagspartier som vägrar ta till sig
              fakta.
            </seg>
            <seg n="b05405f3">
              Herr talman! Jag inledde med att påpeka att även många andra
              västeuropeiska länder har fört en ansvarslös invandringspolitik.
              Men skillnaden mellan Sverige och övriga Västeuropa är att i praktiskt
              taget alla andra länder börjar ledande politiker inse sitt misstag.
              Det är inte nog med att invandringskritiska partier tagit sig
              in i den ena parlamentariska församlingen efter den andra, utan
              ledande politiker i de gamla etablerade partierna har också börjat
              svänga i frågan om massinvandring och mångkultur.
            </seg>
            <seg n="d3f555ed">
              Tysklands förbundskansler Angela Merkel sade i oktober 2010 att
              försöket att skapa ett multikulturellt samhälle i Tyskland har
              misslyckats.
            </seg>
            <seg n="0dd0a16f">
              Frankrikes president Nicolas Sarkozy har gjort många insiktsfulla
              uttalanden genom åren, och senast i mars i år sade han att han
              vill minska invandringen.
            </seg>
            <seg n="bf146b10">
              I Storbritannien har såväl konservativa som socialdemokratiska
              ministrar uttalat sig i liknande ordalag. Den nuvarande premiärministern
              David Cameron har sagt att multikulturalismen är ett misslyckande,
              att invandringspolitiken måste förändras så att den inte förblir
              en börda för skattebetalarna och att han vill sänka nettoinvandringen
              kraftigt.
            </seg>
            <seg n="ee639a6c">
              Hollands premiärminister sade i september 2011 att asylpolitiken
              ska bli mer selektiv och restriktiv.
            </seg>
            <seg n="43132e3d">
              I Danmark verkar inte heller den socialdemokratiska regeringen
              vara alltför ivrig att gå tillbaka till den ansvarslösa invandringspolitik
              som fördes innan den förra regeringen, med stöd av Dansk Folkeparti,
              lyckades hålla antalet kostsamma invandrare på ett minimum och
              i stället fokusera på vilka invandrare som kan tänkas vara till
              nytta för samhället.
            </seg>
            <seg n="8ec9fdf4">
              Fru talman! Hur kommer det sig då att vi i Sverige ligger så
              långt efter resten av världen i den politiska utvecklingen? När
              ledande politiker i land efter land visar prov på insikten att
              massinvandringen är skadlig för samhället, att massinvandringen
              är ekonomiskt betungande för skattebetalarna och att det mångkulturella
              samhällsexperimentet är det största misslyckade experimentet sedan
              kommunismen vägrar svenska politiker ta till sig fakta. Svenska
              politiker vägrar ta till sig att rapport efter rapport, utredning
              efter utredning och doktorsavhandling efter doktorsavhandling
              entydigt visar att Sverige förlorar på massinvandringen och att
              invandring aldrig kan lösa de demografiska utmaningar vi eventuellt
              står inför. Varför vägrar just svenska politiker inse detta?
            </seg>
            <seg n="70381e45">
              Svaret står nog delvis att finna i det betänkande vi nu debatterar.
              Där behandlas bland annat en motion som jag själv har skrivit
              i samarbete med Erik Almqvist. Idén till motionen kom av att den
              danska regeringen för inte så länge sedan gjorde en ganska ambitiös
              utredning av invandringens ekonomiska konsekvenser för det danska
              samhället. Men när Sverigedemokraterna ville göra samma utredning
              här i Sverige, översatt till svenska förhållanden, visade det
              sig att en del av den statistik som krävs för att göra erforderliga
              beräkningar saknas. Sådan statistik förs nämligen inte i Sverige.
            </seg>
            <seg n="4116e843">
              Det handlar till exempel om statistik över hur nyttjandet av
              välfärdssektorn fördelas mellan inrikes respektive utrikes födda.
              Därför föreslog vi sverigedemokrater att all sådan statistik måste
              börja föras så att korrekta beräkningar av invandringens konsekvenser
              kan göras. På detta svarar utskottsmajoriteten, bestående av hela
              sjuklövern, att man anser att det saknas skäl att ta fram denna
              statistik: Enligt utskottet är det svårt att se på vilket sätt
              och för vem en sådan statistik skulle vara till nytta.
            </seg>
            <seg n="21d1485b">
              Fru talman! I Sveriges riksdag har vi alltså sju partier som
              inte vill ta reda på fakta, som inte vill veta vad de har ställt
              till med. De vill inte att svenska väljare ska få veta hur stor
              vanskötseln av skattemedlen är. Jag hade ärligt talat haft lite
              respekt för dessa sju partier om de hade vågat stå för vad de
              gör, om de hade vågat lägga alla korten på bordet och säga att
              massinvandringen orsakar oss enorma förluster, men vi tänker driva
              den politiken i alla fall.
            </seg>
            <seg n="92869288">
              Det hade åtminstone varit ärligt. Sjuklöverns nuvarande inställning,
              att köra huvudet i sanden, förtjänar dock ingen som helst respekt.
            </seg>
            <seg n="7ba4575b">
              Vad vi i Sverige nu behöver är att växla över på ett nytt spår.
              Vi måste våga växla över på det spår som många andra europeiska
              länder har slagit in på så att även Sverige kan följa med i samma
              utveckling en utveckling som innebär ett kraftigt minskat flyktingsmottagande
              och en mer restriktiv invandringspolitik.
            </seg>
            <seg n="171142fc">
              Vad som behövs är också en skärpt lagstiftning när det gäller
              utvisning av kriminella utlänningar. Dagens lagstiftning är luddig
              i sina formuleringar. Det står att en utlänning får utvisas efter
              begånget brott. Vi sverigedemokrater menar att lagstiftningen
              måste bli tydligare och formuleras så att utvisning blir regel
              snarare än undantag för kriminella utlänningar. Vid grövre brottslighet
              ska utvisning vara obligatorisk med undantag endast vid synnerligen
              starka skäl. För annan brottslighet ska utvisning vara obligatorisk
              om det rör sig om upprepad brottslighet. Även bedrägerier mot
              vårt välfärdssystem bör leda till utvisning.
            </seg>
            <seg n="9839cc66">
              Vi bör också ha den inställningen att flyktingar så småningom
              ska åka hem igen. Som flykting bör man rimligtvis få ett tillfälligt
              uppehållstillstånd för att därefter, när omständigheterna så tillåter,
              återvända till sitt hemland. I dag kommer asylsökande hit, får
              permanent uppehållstillstånd, och sedan kan de åka tillbaka till
              sina hemländer på semester. Kan man åka tillbaka till sitt hemland
              på semester kan man också flytta tillbaka till sitt hemland permanent.
            </seg>
            <seg n="6e098a70">
              De som har fått avslag på sin asylansökan ska skickas hem, och
              de som obstruerar gör sig skyldiga till ett brott olovlig vistelse.
              Det är rimligt att en person som begår detta brott också ska betraktas
              som den brottsling han är, och det bör införas rapporteringsplikt
              till polisen när en anställd vid en offentlig institution i sin
              yrkesutövning påträffar en person som den anställda förstår eller
              borde förstå är en illegal invandrare.
            </seg>
            <seg n="98b265ec">
              Själva poängen med att göra det svårare att obstruera och försöka
              lura det svenska samhället är att antalet utlänningar som kommer
              hit och söker asyl, trots att de saknar skyddsbehov, kommer att
              minska som en följd av detta. I Danmark uppnåddes den effekten
              efter att Dansk Folkeparti blev stödparti åt regeringen. På två
              år minskade antalet asylsökande med två tredjedelar.
            </seg>
            <seg n="d41c8885">
              Till Sverige kommer drygt 30 000 asylsökande varje år. Ca 10
              000 beviljas asyl. Det betyder att Migrationsverket konstaterar
              att 20 000 av dessa asylsökande inte har något skyddsbehov, det
              vill säga de har ljugit om varför de vill ha uppehållstillstånd
              i Sverige. Anledningen till att en så stor mängd utlänningar tar
              chansen att komma hit kan bara vara att Sveriges rykte i omvärlden
              är att det är förhållandevis lätt att beviljas asyl, att det går
              att obstruera eller att gömma sig om man får avslag och att svenskarna
              är lätta att lura.
            </seg>
            <seg n="fcdf47db">
              De har en poäng i att svenska politiker tillhörande sjuklövern
              är mer oförmögna att uträtta vissa saker jämfört med sina kolleger
              i många andra länder. I Sverige säger man ofta att det inte går
              att göra någonting åt invandringen, och så hänvisar man till internationella
              överenskommelser om mänskliga rättigheter, till EU-regler och
              annat. Men av någon anledning lyckas de ledande politikerna i
              många andra länder tolka dessa internationella överenskommelser
              på ett mer fördelaktigt sätt för sina länder än vad svenska politiker
              gör för Sverige.
            </seg>
            <seg n="11075853">
              Fru talman! Jag är övertygad om att en sverigedemokratisk regering
              skulle kunna tolka de internationella överenskommelserna på ett
              för Sverige mer fördelaktigt sätt. Sverigedemokraterna har lagt
              fram många motioner om migrations- och asylpolitik som i mångt
              och mycket har inspirerats av regeringspolitik i andra europeiska
              länder. Det har visat sig möjligt att genomföra i dessa länder,
              och det är möjligt även i Sverige. Jag vill därför yrka bifall
              till samtliga Sverigedemokraternas reservationer.
            </seg>
          </u>
          <note type="speaker" n="f38047e0">
            Anf. 28 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-0" n="5df419e1">
            <seg n="9e385b5f">
              Fru talman! Det är mycket jag skulle vilja säga i min replik
              och mina frågor till David Lång.
            </seg>
            <seg n="0a625aaf">
              David Lång påstår att alla som söker asyl och inte får asyl i
              Sverige har ljugit för Migrationsverket. Det är att fara med osanning,
              fru talman. David Lång är den som verkligen ljuger. När det gäller
              att söka asyl med fruktan för förföljelser konstaterar Migrationsverket
              att en del inte uppnår rätten till asyl. Men man kan ändå ha en
              rättmätig fruktan för sitt liv. Det är inte samma sak som att
              man får asyl, och det är heller inte samma sak som att man ljuger.
            </seg>
            <seg n="2c7fbade">
              När det gäller diskussionen om vi har en massinvandring kan vi
              konstatera att invandringen till Sverige 2011 var 44 000 personer,
              det vill säga 0,5 procent av Sveriges befolkning. I den gruppen
              ingår inte bara asylsökande utan även studenter, gästforskare
              med flera.
            </seg>
            <seg n="96f310ba">
              I er motion skriver ni att asyl endast ska beviljas dem som uppfyller
              kriterierna i Genèvekonventionen. Står David Lång fast vid detta?
            </seg>
          </u>
          <note type="speaker" n="eb334105">
            Anf. 29 DAVID LÅNG (SD) replik:
          </note>
          <u who="Q5969249" xml:id="i-7941d762a0613f27-1" n="5701e760">
            <seg n="ab03f532">
              Fru talman! Socialdemokraternas representant Eva-Lena Jansson
              anklagar mig för felaktiga uppgifter, felaktig politik och allt
              möjligt. Men allvarligt talat, vilken politik är det egentligen
              som har misslyckats? Det är den kravlösa massinvandringspolitiken.
              Vilka förslag lägger Socialdemokraterna fram i det här betänkandet?
              Det gäller till exempel flyktingstatus, ett förslag som syftar
              till att granska Migrationsverket. De anses nämligen avslå för
              många asylansökningar. Trots att Sverige har den kanske mest liberala
              asyllagstiftningen i världen och trots att Sverige redan tar emot
              flest asylsökande av alla i förhållande till sin befolkning syftar
              Socialdemokraternas förslag till att öka tillströmningen ytterligare.
              Är det ansvarsfullt? Ligger det i Sveriges intresse?
            </seg>
            <seg n="abd17afd">
              Det är likadant med det gemensamma europeiska asylsystemet. Där
              föreslår Socialdemokraterna att Sverige ska fortsätta vara Europas
              bromskloss. I stället för att följa med resten av världen i utvecklingen
              ska vi förbli en efterbliven del i Europas utkant med världens
              mest ansvarslösa massinvandringspolitik.
            </seg>
            <seg n="9ec21650">
              Till råga på allt ska vi pracka på resten av Europa samma ansvarslöshet.
              Det är Socialdemokraternas politik. Men varför kan inte Socialdemokraterna
              se att denna politik har varit misslyckad och justera sin politik
              därefter?
            </seg>
          </u>
          <note type="speaker" n="480cff30">
            Anf. 30 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-1" n="5df419e1">
            <seg n="d39ca8f1">
              Fru talman! Det är roligt att David Lång inte vill svara på frågan.
              Frågan var alltså: Kvarstår David Lång vid att asyl ska beviljas
              dem som uppfyller kriterierna i Genèvekonventionen? Om han inte
              kan svara på den frågan blir jag lite förvånad att han ändå har
              skrivit det i sin reservation. Det är Genèvekonventionen som vi
              utgår från när vi beviljar människor asyl i Sverige. Därför är
              det bra om vi är överens om den delen.
            </seg>
            <seg n="682df8e6">
              I övrigt är vi inte överens om någonting därför att David Lång
              står för en helt annan människosyn än vad Socialdemokraterna gör.
              Vi tror på alla människors lika rätt och värde. Trots att vi ser
              att utvecklingen går åt fel håll i Sverige i dag kan vi konstatera
              att vi är ett jämställt och jämlikt land som har det bättre ställt
              än många andra länder. Vi har en högre utbildningsnivå än många
              andra länder. En stor del av den rikedom som vi har i Sverige
              har byggts upp av människor som har kommit från andra länder.
              Det har gjort Sverige rikt och utvecklat Sverige. Att David Lång
              inte kan se det tycker jag är beklämmande.
            </seg>
            <seg n="987f02db">
              År 1970 kom det precis lika många människor till Sverige som
              förra året, och David Lång talar om massinvandring. Vi har en
              massarbetslöshet på nästan 400 000. Men när det gäller 44 000
              personer som inkluderar asylsökande, studenter, gästarbetare med
              flera tycker jag att David Lång far med osanning.
            </seg>
            <seg n="7ee12a4c">
              Frågan är: Kvarstår David Lång vid att människor ska få asyl
              om de uppfyller kriterierna i Genèvekonventionen? Ska man få ta
              hit sina anhöriga om man har fått flyktingstatus här i Sverige,
              eller tycker David Lång att man inte ska få stanna här i Sverige
              om ens egna föräldrar har kommit hit? Ska man förnekas familjeåterförening?
              Vad är det som gör att Sverigedemokraterna har denna människosyn
              och vill dela upp människor i onda och goda bara för att det finns
              en gräns dragen på backen någonstans?
            </seg>
          </u>
          <note type="speaker" n="3210e7a7">
            Anf. 31 DAVID LÅNG (SD) replik:
          </note>
          <u who="Q5969249" xml:id="i-7941d762a0613f27-2" n="5701e760">
            <seg n="c03c0aed">
              Fru talman! Vi står bakom Genèvekonventionen. Men i Sverige tillämpas
              uppenbarligen en helt annan tolkning än i många andra länder.
              Det var det som jag sade i mitt anförande. Andra länders regeringar
              och andra länders migrationsmyndigheter klarar av att tolka den
              på ett för dessa länder mer fördelaktigt sätt. Men av någon anledning
              ska vi vara det land som tar emot allra flest trots att vi tillämpar
              samma lagstiftning och följer samma Genèvekonvention. Men svaret
              på frågan är ja.
            </seg>
            <seg n="0b7e1ea9">
              Eva-Lena Jansson talar om hur många invandrare som kommer hit.
              Men det är 44 000 som kommer hit varje år. Om det bara hade varit
              under ett år hade det inte varit några större problem. Men det
              kommer hit så många varje år. Antalet adderas, och det blir ganska
              många till slut. Som jag sade i mitt anförande blir det mycket
              betungande. Det har all expertis konstaterat.
            </seg>
            <seg n="8309d093">
              De etablerade partierna i Sveriges riksdag, eller de gamla partierna,
              vägrar att ta till sig fakta.
            </seg>
          </u>
          <note type="speaker" n="22ab9679">
            Anf. 32 CHRISTINA HÖJ LARSEN (V):
          </note>
          <u who="Q4955459" xml:id="i-bc89797cf12052ef-0" n="6902adcb">
            <seg n="3ff472ce">
              Fru talman! Våra barn och andras ungar, är ett uttryck som ofta
              dröjer sig kvar i mina tankar efter att jag har träffat asylsökande
              och papperslösa i dagens Sverige. Det är ett uttryck som tyvärr
              på många sätt beskriver den skillnad i livsvillkor och rättigheter
              som kan finnas mellan olika barn beroende på deras ursprung.
            </seg>
            <seg n="3aed9bab">
              Fru talman! Jag ska vara ärlig och säga att jag inte får ihop
              dessa skillnader mellan olika barns villkor och rättigheter med
              det som vi ofta får höra här i kammaren när vi debatterar. Det
              är något som inte stämmer. Det talas mycket om att alla barn ska
              ha samma rättigheter och möjligheter att leva och utvecklas och
              att de ska skyddas från övergrepp, våld och utsatthet. När man
              lyssnar på ytan verkar vi, åtminstone många av oss, rörande överens.
            </seg>
            <seg n="3db0dd89">
              Men så är det ju det där med ord och att de kan betyda så olika
              saker och att de egentligen fylls med verklig kraft och styrka
              först om de leder till handling. Vi kunde till exempel ha talat
              nog så mycket om barns rätt att slippa våld, men utan en lagstiftning
              mot till exempel barnaga hade det varit svårt att hävda detta
              skydd. Ord och vilja är som bekant inte mycket värda om de inte
              ledsagas av handling.
            </seg>
            <seg n="37e5a84f">
              Fru talman! När ett barn i Sverige omhändertas enligt LVU, alltså
              lagen om särskilda bestämmelser om vård av unga, är det allvarligt.
              Det innebär att samhället tar över ansvaret för barnet eftersom
              det antingen far illa i sin hemmamiljö eller är till fara för
              sig själv. Samhället träder in för att skydda barnet. Inte sällan
              är det just på grund av föräldrarnas brist på omsorg eller på
              grund av misshandel som barnet behöver skyddas.
            </seg>
            <seg n="6407a2f4">
              Detta drabbar så klart även asylsökande barn. Det svenska samhället
              har då samma skyldighet att se till barnets bästa och skydda det
              från våld och övergrepp och i stället erbjuda trygghet. Det är
              här som uttrycket våra barn och andras ungar kommer in.
            </seg>
            <seg n="6499100d">
              För ett år sedan skedde en uppmärksammad utvisning av två små
              barn som under ett år varit omhändertagna enligt LVU. De utvisades
              till Azerbajdzjan med sina föräldrar som misshandlat dem. De hämtades
              hos sina fosterföräldrar och utvisades.
            </seg>
            <seg n="eb471619">
              Under de senaste veckorna har vi kunnat ta del av ett annat fall
              där en familj kommer att splittras och barnen utsättas för fara.
              De två små barnen kommer att utvisas till Uzbekistan med en svårt
              psykiskt sjuk mamma som socialtjänsten bedömer som farlig för
              barnen. Pappan kommer att utvisas till Ryssland eller Azerbajdzjan.
            </seg>
            <seg n="a96711d4">
              Medan den ena myndigheten i dessa fall socialtjänsten försöker
              tillvarata barnens rättigheter släpper den andra myndigheten Migrationsverket
              taget om dessa barn och utvisar dem tillsammans med just de personer
              som inte kan ta till vara deras behov.
            </seg>
            <seg n="f383aa30">
              Fru talman! Unicef har tydligt kritiserat detta sätt att svika
              några av samhällets mest utsatta barn, och de har pekat på att
              alla barn, oberoende av ursprung eller juridisk status, har rätt
              till samhällets skydd så länge det behövs. Detta ansvar slutar
              inte med ett avslag på asylansökan. Vi har en skyldighet att erbjuda
              barnet ett skydd som räcker hela vägen.
            </seg>
            <seg n="10477ed3">
              Om vi inte vill göra skillnad mellan våra barn och andras ungar
              krävs konkret handling. Därför måste lagen ändras så att ett LVU-omhändertagande
              räknas som verkställighetshinder och att ett tvångsomhändertaget
              barn inte kan utvisas utan att socialnämnden har lämnat sitt godkännande.
            </seg>
            <seg n="5abeb7cd">
              Fru talman! Även ett litet, litet ord kan ha står betydelse.
              Förra hösten uppmärksammades den dementa utvisningshotade 91-åriga
              Ganna Chyzhevska. Vänsterpartiet föreslog då i ett utskottsinitiativ
              en ändring av begreppet synnerligen ömmande skäl. Utifrån sett
              kan det verka som en futtig liten ändring. Men i juridiken har
              alla ord avgörande betydelse. Synnerligen är ett ord som är mycket
              snävt. Det innebär i praktiken endast i absoluta undantagsfall.
              Vänsterpartiet föreslår att detta begrepp ändras till särskilt
              ömmande. Denna lilla förändring från synnerligen till särskilt
              skulle innebära att fler fick uppehållstillstånd på grund av särskilda
              humanitära skäl. För människor som Ganna skulle det kunna innebära
              möjlighet att stanna av svåra hälsoskäl och ge möjlighet att leva
              sista tiden med familjen.
            </seg>
            <seg n="829760d1">
              För en annan grupp de svårt sjuka apatiska barnen skulle det
              ge möjlighet till uppehållstillstånd och möjlighet att vårdas
              tillbaka till ett liv som lekande och livfulla barn igen. Fortfarande
              ser vi nämligen att dessa apatiska barn får avslag på ansökan
              om uppehållstillstånd. Just nu ser vi att antalet barn med uppgivenhetssymtom
              och värsta gradens apati faktiskt ökar. Det är barn som har fått
              uppleva mycket svåra trauman: våldtäkt, misshandel, mord. Det
              borde vara självklart att barn som just dessa kan få en fristad
              i Sverige. Men, återigen, om vi menar allvar med att inte göra
              skillnad på våra barn och andras ungar krävs konkret handling.
              En ändring av begreppet synnerligen ömmande är just en sådan handling
              som skulle göra stor skillnad.
            </seg>
            <seg n="08aeeb5e">
              Fru talman! Mycket i dagens debatt kommer att handla om skillnaden
              mellan ord och verklighet, om ord som bara glittrar på ytan och
              om handling som kan förändra på djupet.
            </seg>
            <seg n="dd8a3c25">
              För att de som söker skydd undan förföljelse och krig ska kunna
              få asyl krävs det att det finns verkliga möjligheter att söka
              asyl. Så är det inte i dagens Europa.
            </seg>
            <seg n="6c17c727">
              Endast för ett fåtal kvotflyktingar finns en väg in. Men för
              det stora flertalet asylsökande är resan till Europa mycket farlig.
              Vi vet vad det innebär: en resa där flyktingsmugglare skor sig
              på de allra mest utsatta en resa där barn och vuxna inte sällan
              misshandlas eller utnyttjas sexuellt en resa över farliga hav
              eller en resa där man är dold under eller i lastbilar. En sådan
              här resa innebar förra året att ca 1 500 migranter drunknade i
              Medelhavet.
            </seg>
            <seg n="2428a24a">
              Men varför är det så? Vad är det som gör det så svårt att lagligt
              ta sig till Europa? En viktig förklaring är att EU kräver visum
              för inresa från en lång rad länder. Slående är just att visum
              i huvudsak krävs från länder där vi vet att mänskliga rättigheter
              inte respekteras länder, diktaturer, där tortyr förekommer eller
              där det sker en omfattande förföljelse av homosexuella, kvinnor
              eller opposition.
            </seg>
            <seg n="5a4950ff">
              Det är svårt att få visum därför att risken finns att människor
              från sådana länder kan tänkas vilja söka asyl. Det blir då en
              grym tankevurpa: De som kan tänkas behöva skydd ska inte beviljas
              visum för inresa. De ska nekas möjligheten att på laglig väg söka
              asyl. Visumkrav används därmed för att stänga ute flyktingar från
              Europa.
            </seg>
            <seg n="bc689f27">
              Fru talman! Vad betyder alla ord om rätten till asyl om vi inte
              följer upp orden med handling? Vad betyder det för Hafez som flyr
              undan förföljelse i Syrien att talet om att värna asylrätten glittrar
              vackert på EU-agendan när alla vägar in ändå är stängda och det
              inte finns en laglig väg att söka asyl?
            </seg>
            <seg n="bfb1fcbe">
              En grundsten i Vänsterpartiets flyktingpolitik är att det måste
              skapas lagliga vägar in i Europa för asylsökande. Därför ska Migrationsverket
              ges tydliga riktlinjer om utfärdande av besöksvisum. Dessutom
              ska vi genom en utredning ta fram ett sätt att utfärda asylvisum.
            </seg>
            <seg n="e0228fef">
              Fru talman! Naturligtvis står jag bakom Vänsterpartiets samtliga
              reservationer. Men för tids vinnande yrkar jag bifall endast till
              reservationerna 13, 19 och 22.
            </seg>
          </u>
          <note type="speaker" n="a54a64bd">
            Anf. 33 MIKAEL CEDERBRATT (M):
          </note>
          <u who="Q5605493" xml:id="i-b5005ee4d3662f37-0" n="ebeeaa79">
            <seg n="83692361">
              Fru talman! Sedan juli 2006 ligger ansvaret för mottagandet av
              ensamkommande asylsökande barn och minderåriga på kommunerna.
              Bakgrunden var en tioårig lång debatt mellan politik och frivillighetsvärld
              som landade i en bodelning mellan prövningen hos statliga Migrationsverket
              och mottagandet hos kommunala sociala enheter. Riksdagen var enig,
              och opinionsbildare och ideella organisationer jublade.
            </seg>
            <seg n="3109f469">
              I sak har inget annat förändrats. Det är samma orsaker till bodelning
              nu som då oviljan mot att samma myndighet som nattar barn också
              skulle pröva sanningshalten i barnens berättelser.
            </seg>
            <seg n="baf7c137">
              Tanken att barn som lever utan sina föräldrar i vårt land ska
              behandlas lika oavsett var de är födda och att gränsdragningen
              vad som var kommunens uppgift var högst oklar.
            </seg>
            <seg n="3fba5671">
              Det som däremot skett är att antalet ensamkommande asylsökande
              barn markant ökat, från 400 barn år 2005 till 2 657 barn förra
              året. Det är en ökning med över 600 procent. Det här har naturligtvis
              inte skett utan växtvärk.
            </seg>
            <seg n="fc8c3b9e">
              Tillräckligt många anvisningsplatser ute i kommunerna har inte
              tillkommit. Man har inte kunnat slussa ut till en anvisningsplats,
              utan barn har fastnat i transitlösningar i dyra tillfälliga boenden
              som inte gett ungdomarna en optimal start och som varit mycket
              kostsamma.
            </seg>
            <seg n="6ac6966b">
              Trots vädjanden och uppmaningar till kommunerna om att teckna
              fler platser har systemet inte varit i balans en enda gång sedan
              det infördes sommaren 2006, innan alliansregeringen tillträdde.
            </seg>
            <seg n="227269d2">
              Därför bereds nu ett lagförslag på Justitiedepartementet med
              syftet att möjliggöra anvisningar även till kommuner utan avtal.
              Samtidigt ses ersättningssystemet över för att kommunerna ska
              få rätt ersättning och i tid.
            </seg>
            <seg n="08765c64">
              Ett av målen för förändringen med att kommunerna skulle ansvara
              för mottagandet var en normalisering. Ensamkommande skulle mötas
              av samma myndigheter och samma kompetens som svenska barn som
              inte kan leva med sina föräldrar. I Sverige har sådana barn traditionellt
              placerats i släktinghem, familjehem eller HVB-boenden.
            </seg>
            <seg n="d8aa97c5">
              Men släkting- och familjehemsplaceringar har inte räckt till.
              Det har under lång tid varit svårt att få tillräckligt många familjehem,
              och efterverkningarna av familjehem som inte varit till barnens
              bästa har också blivit belysta under de senaste åren.
            </seg>
            <seg n="e16b0f71">
              Resultatet är att hem för vård eller boende har använts. Gång
              på gång har personal, barn och kommunala företrädare berättat
              för mig hur de uppfattar att strikta regelverk för HVB-boendena
              hämmar verksamheten för de ensamkommande barnen. Krav på utformning
              och struktur lägger hinder i vägen för ett flexibelt och framsynt
              mottagande. Denna kritik finns också som en röd tråd i fyrtiotalet
              remissvar som inkommit med anledning av SOU-betänkandet Asylsökande
              ensamkommande barn .
            </seg>
            <seg n="298ac38d">
              Dessa bekymmer finns även när det gäller vissa grupper av svenska
              barn som inte kan leva med sina föräldrar exempelvis till följd
              av dödsfall på grund av olycka eller en naturkatastrof som tsunamin.
            </seg>
            <seg n="5e9413dc">
              Detta föranleder mig att säga att vi vill jag vet att även migrationsministern
              vill det diskutera om det finns ett behov av att kanske mötas
              av en annan boendeform, av en boendeform som medger mer flexibilitet
              och utslussning till eget ansvarstagande och vuxenliv.
            </seg>
            <seg n="c2acf877">
              En sådan boendeform skulle vara ett tillskott i utbudet av alternativ
              vid placeringar, oavsett om det handlar om svenska ungdomar eller
              om det handlar om ensamkommande asylsökande eller ensamkommande
              som fått uppehållstillstånd.
            </seg>
            <seg n="c3ad573f">
              För mig har det varit viktigt att säkerställa att det blir möjligt
              att lagstifta så att dessa ensamkommande barn och minderåriga
              inte fastnar i skadliga och dyra transitlösningar. Men nu när
              vi kommit en bit på vägen i den processen är det också viktigt
              att lyfta blicken och att ta sig an nästa utmaning: innehållet
              och kvaliteten på mottagandet.
            </seg>
            <seg n="2c061310">
              En del i detta, som lyfts fram i regeringens och Miljöpartiets
              ramöverenskommelse, handlar om att få duktiga gode män, varför
              regeringen gett Migrationsverket i uppdrag att i fortsatt samarbete
              med berörda aktörer och ideella organisationer bidra till att
              skapa ytterligare förutsättningar för ökad kunskap om asylprocessen
              bland överförmyndare och gode män.
            </seg>
            <seg n="1c1cd98b">
              Fru talman! Sverige ska fortsätta att verka för att människor
              på flykt undan förföljelse och förtryck ges skydd. Genom den ramöverenskommelse
              som träffats mellan regeringen och Miljöpartiet finns ett brett
              stöd för att migrationspolitiken ska vara human, rättssäker och
              ordnad.
            </seg>
            <seg n="b4d7ecf4">
              Sverige bedriver en generös flyktingpolitik en flyktingpolitik
              som är generösare än många andra länders. Det är viktigt att hålla
              fast vid denna, inte minst i dessa dagar då mörka främlingsfientliga
              krafter vinner mark i vår omvärld.
            </seg>
            <seg n="b37d6308">
              I dag är det 72 år och två dagar sedan den 9 april 1940 då mörka
              moln drog in över Skandinavien. Danmark och Norge ockuperades
              av Hitlers trupper. Det är nog inte så många i detta hus som levde
              då. Men från min farfar Frans och min far har jag fått många skildringar.
            </seg>
            <seg n="76b9e890">
              I Strömstad, knappt två mil från den norska gränsen, där farfar
              och min far bodde fick man snabbt känna av krigets konsekvenser
              genom en ström av flyktingar. Dessa flydde för sina liv. Liksom
              nu var det också då otänkbart att sända tillbaka dem en princip
              som fortfarande bär så att inskränka möjligheterna till att få
              skydd är inte aktuellt.
            </seg>
            <seg n="63a0e868">
              Självklart får beslut som fattas i denna kammare konsekvenser.
              Sverige har under de senaste två mandatperioderna haft en mycket
              hög inströmning. Mer än 170 000 människor har sökt asyl i Sverige,
              och drygt 86 000 har fått asyl.
            </seg>
            <seg n="c945ac7e">
              Migrationsverket höjde nyligen sin prognos för asylsökande avseende
              innevarande år till 34 000 34 000 människor som knackar på Sveriges
              dörr för att få sin sak prövad och som behöver bostad, uppehälle
              och hjälp med att komma vidare i tillvaron.
            </seg>
            <seg n="7849a760">
              I första hand kommer de till Migrationsverket och i en ökande
              grad till anläggningsboenden. Under ett par skälvande månader
              prövas deras ansökan, och när beskedet kommer och detta är ett
              nej ska de lämna landet, i första hand självmant och i andra hand
              under tvång.
            </seg>
            <seg n="99676a03">
              Om beskedet i stället är ett ja, som det sannolikt blir för drygt
              10 000 av de nya sökandena, ska de anlända snabbt ut i en kommun
              för att påbörja sin etableringsprocess. För att det ska ske snabbt
              och effektivt måste det finnas möjlighet till boende och chans
              till utbildning och jobb.
            </seg>
            <seg n="3d8f5c50">
              Alliansregeringen har höga ambitioner när det gäller etableringen
              av nyanlända och ser integrationen som nyckeln till ett bättre
              Sverige. Det är viktigt att vi också har respekt för att våra
              kommuner runt om i landet har gjort stora insatser de senaste
              åren och att det krävs ett stort engagemang och grundligt arbete
              för att absorbera många nya. Inte minst när anhöriga kommer ställs
              krav på boende, förskola och skola integration i ordets mest praktiska
              och handfasta bemärkelse.
            </seg>
            <seg n="f01ff6f3">
              Det räcker inte att vi från politikens sida talar om vad som
              händer när någon knackar på Sveriges dörr och ber om skydd. Vi
              måste också ta ansvar för vad som händer vidare i processen, när
              de kommer och knackar på kommunernas dörr och ber att få en plats
              där. Det måste finnas en förståelse och en respekt för besluten,
              som inte kan hänga fritt utan måste haka i varandra.
            </seg>
            <seg n="52aa7942">
              Fru talman! Sverige ska vara en fristad för dem som flyr undan
              krig och förföljelser. Sveriges öppna inställning till omvärlden
              och till att människor ska kunna få en fristad eller bara skapa
              sig en bättre framtid genom arbete måste förenas med ordning och
              reda i asylpolitiken.
            </seg>
            <seg n="b360a997">
              Om vi ska kunna behålla den nuvarande humana, långsiktiga asylpolitiken
              samt bevara ordningen med en rättssäker instans- och processprövning
              krävs att samtliga delar av systemet fungerar. Har vi inte en
              asylprocess i balans, det vill säga att de personer som har fått
              ett slutgiltigt besked i sitt asylärende lämnar systemet, hotar
              ett haveri och ett underkännande av den instans- och processordning
              som vi gemensamt i denna kammare beslutade att införa 2005.
            </seg>
            <seg n="90c21b7b">
              För att migrationsrättslig praxis och andra relevanta avgöranden
              från internationella domstolar och andra internationella prövningsorgan
              ska bli lätt tillgängliga har regeringen i enlighet med ramöverenskommelsen
              med Miljöpartiet uppdragit åt Migrationsverket att dels skapa
              ett system som gör Lifos lättillgängligt, dels göra en allmän
              översyn av Lifos.
            </seg>
            <seg n="fb6947b0">
              För att de beslut som fattas ska vara tydliga har regeringen,
              också här i enlighet med ramöverenskommelsen med Miljöpartiet,
              sjösatt en kartläggning av hur Migrationsverkets beslut i migrationsärenden
              är utformade samt hur enskilda parter, övriga instanser och andra
              myndigheter uppfattar dessa. Då ingår självklart även följduppdraget
              att ge förslag på hur utformningen av besluten kan utvecklas.
            </seg>
            <seg n="72a4e364">
              Att upprätthålla den reglerade invandringen är en fråga om respekt
              för rättsväsendet och en ekonomisk nödvändighet. Det var också
              därför riksdagen för några veckor sedan i denna kammare fattade
              beslut om att implementera återvändandedirektivet.
            </seg>
            <seg n="9e4ed20f">
              Migration är dock mer än asyl. Alla rörelser över gränser sker
              inte av tvång eller nödvändighet, utan många sker för att människor
              är nyfikna och intresserade och beredda att färdas till nya länder
              för att finna spännande arbeten och skapa en god tillvaro. För
              oss gäller det att underlätta för den sortens migration, samtidigt
              som ökade möjligheter för den laglydige inte ska leda till ökade
              risker för exploatering och missbruk.
            </seg>
            <seg n="2d31e554">
              Alla förändringar sker inte bäst genom att förändra lag eller
              förordning, utan mycket handlar om myndighetsstyrning och tillämpningen
              av givna normer. Migrationsverket har därför intensifierat sitt
              arbete under 2011 för att införa tydliga rutiner i syfte att motverka
              skenanställningar. Man har frigjort resurser för att kunna lägga
              dem på utredningar kring missbruk och skenanställningar.
            </seg>
            <seg n="5e287280">
              Efter att rutinerna med skärpta kontroller inom vissa branscher
              och för nystartade företag trädde i kraft den 16 januari 2012
              har Migrationsverket noterat en kraftig minskning av antalet ansökningar
              från nystartade företag samt ansökningar där det finns uppenbara
              misstankar om missbruk. Detta är bra eftersom det underlättar
              för den arbetskraftsinvandring som riksdagen beslutat om och som
              kommer att utgöra ett nödvändigt tillskott till den svenska arbetskraften
              nu när vi fram till 2025 ser hur 1,6 miljoner svenskar går i pension.
            </seg>
          </u>
          <note n="6a51f13a">
            I detta anförande instämde Gunilla Nordgren (M).
          </note>
          <note type="speaker" n="51777f1b">
            Anf. 34 CHRISTINA HÖJ LARSEN (V) replik:
          </note>
          <u who="Q4955459" xml:id="i-bc89797cf12052ef-1" n="6902adcb">
            <seg n="ff943327">
              Fru talman! Både i det migrationspolitiska betänkande vi debatterar
              i dag och i Mikael Cederbratts anförande framhävs hela tiden den
              migrationspolitiska överenskommelsen mellan de borgerliga partierna
              och Miljöpartiet. Man blir ju oerhört nyfiken, inte minst eftersom
              de fyra huvudpunkterna i överenskommelsen faktiskt fortfarande
              lyser med sin frånvaro.
            </seg>
            <seg n="59abadf5">
              Det första jag vill nämna är ID-kravet, där vi inte ser någon
              proposition utan där man i stället hänvisar till en dom från Migrationsöverdomstolen.
              Det andra gäller rätten till vård, vilket vi inte ens har lyckats
              få ut på remiss. Det tredje gäller rätten till skola ingenting.
              Det fjärde gäller en breddning av synnerligen ömmande skäl.
            </seg>
            <seg n="4e9c77bc">
              När man inte ser något på dessa fyra väldigt avgörande områden
              och det ändå ständigt hänvisas till överenskommelsen i alla möjliga
              andra sammanhang är det klart att frågan om trovärdighet blir
              intressant. Därför undrar jag hur Mikael Cederbratt ser på överenskommelsen
              och det faktum att de fyra huvudpunkterna ännu inte har gett några
              resultat.
            </seg>
          </u>
          <note type="speaker" n="dcda60a7">
            Anf. 35 MIKAEL CEDERBRATT (M) replik:
          </note>
          <u who="Q5605493" xml:id="i-b5005ee4d3662f37-1" n="ebeeaa79">
            <seg n="c4fe13b3">
              Fru talman! Det är ju så att ramöverenskommelsen sträcker sig
              över en viss tid, och hela den tiden har inte gått. Att säga att
              man inte har uppfyllt kraven på överenskommelsen tycker jag därför
              kanske är att dra lite förhastade slutsatser.
            </seg>
            <seg n="ae0832f1">
              Vad gäller ID-kravet har vi en ordning med den nya instans- och
              processordningen där Migrationsöverdomstolen är praxisbildande.
              Nu har man satt ned foten vad gäller detta, och vi får naturligtvis
              titta på konsekvenserna av det. Men det har ändå blivit oerhört
              mycket bättre när det gäller ID-krav kopplat till anhöriginvandring.
            </seg>
            <seg n="ca9cb013">
              För synnerligen ömmande omständigheter skulle man kanske lite
              grann tala om eller beskriva var det kommer ifrån. Det var en
              ändring i 1989 års utlänningslag, där det fanns humanitära skäl.
              Den dåvarande regeringen, S-märkt, var tydlig med att den ville
              ha en motsvarande men väldigt smal möjlighet att stanna utan att
              vara asylsökande hälsotillstånd, anpassning till landet, tillståndet
              i hemlandet. Barn skulle inte hanteras med samma allvar och tyngd.
              Det skulle vara klart och tydligt att det var en undantagsbestämmelse.
            </seg>
            <seg n="0c993aa1">
              Kartläggningen visar att besluten är i harmoni med vad lagstiftaren
              ville. Däremot följer regeringen frågan väldigt noga, och det
              pågår en diskussion även på detta område mellan Alliansen och
              Miljöpartiet.
            </seg>
            <seg n="7247a8c9">
              Jag skulle dock vilja vända lite grann på detta och ställa en
              fråga till Vänsterpartiets Christina Höj Larsen. Ni har i och
              för sig i detta motionsbetänkande haft väldigt mycket synpunkter
              på olika direktiv, men annars är ni faktiskt inte för att vi har
              en harmonisering inom asyl- och migrationspolitiken. Jag tror
              att ni kanske inte ens vill vara med i EU. Hur ska ni lösa möjligheten
              att öka kapaciteten så att asylsökande kan få skydd? Det är nämligen
              inte troligt att alla asylsökande som tar sig till Europa kommer
              till Sverige. Är det inte bra att se till att kvaliteten höjs
              i de andra länderna?
            </seg>
          </u>
          <note type="speaker" n="6b11a72f">
            Anf. 36 CHRISTINA HÖJ LARSEN (V) replik:
          </note>
          <u who="Q4955459" xml:id="i-bc89797cf12052ef-2" n="6902adcb">
            <seg n="078921a5">
              Fru talman! Min fråga kvarstår. Hur ska man hålla fast vid trovärdigheten
              i en överenskommelse där vi inte ser någonting?
            </seg>
            <seg n="391c2998">
              Vi får hela tiden höra att det pågår förhandlingar. Regeringen
              följer, tittar på, ser över. Det är väldigt diffusa uttryck i
              en rad frågor när det gäller de skarpa, konkreta sakerna till
              exempel det faktum att det ligger en stor, gedigen utredning om
              rätten till vård som inte ens har kommit ut på remiss. Det är
              ingenting som tar lång tid. Det är ingenting vi kan säga tar lång
              tid i anspråk, utan detta är konkreta saker. Varför är den fortfarande
              inte ute på remiss?
            </seg>
            <seg n="aaf188a4">
              Dessa frågor väljer du att inte svara på, Mikael Cederbratt.
              Det är klart att alla vi andra kommer att dra slutsatser om trovärdigheten
              i denna överenskommelse när vi inte får några svar på dessa frågor.
            </seg>
          </u>
          <note type="speaker" n="9022036c">
            Anf. 37 MIKAEL CEDERBRATT (M) replik:
          </note>
          <u who="Q5605493" xml:id="i-b5005ee4d3662f37-2" n="ebeeaa79">
            <seg n="d7548273">
              Fru talman! Jag tyckte mig ge ett svar: Det löper över en tid,
              och det är väl när den tiden har löpt färdigt som man får göra
              ett bokslut. Jag tycker inte att det är konstigare än så.
            </seg>
            <seg n="e5c7e461">
              Däremot hörde jag inte någonstans att Christina Höj Larsen svarade
              på min fråga. Hur ska vi på ett korrekt och bra sätt kunna påverka
              kvaliteten och kapaciteten i flyktingmottagandet inom Europa om
              vi inte har en harmonisering eller inte vill vara med i EU? Utskottets
              besök i Grekland tror jag skrämde de flesta av oss. Dem är Christina
              Höj Larsen beredd att lämna vind för våg, eftersom man säger nej
              till detta samarbete.
            </seg>
            <seg n="680f28bc">
              Sedan är det väldigt många frågor där vi hör olika ställningstaganden
              från Vänsterpartiet som i princip alltid går stick i stäv med
              att vi har en ny instans- och processordning och att det inte
              är politiken som beslutar i enskilda fall. Jag tycker att det
              är en bra ordning. Den har höjt rättssäkerheten, så den är jag
              nöjd med. Men det andas väldigt mycket ovilja att följa den nya
              instans- och processordningen från Vänsterpartiets sida.
            </seg>
          </u>
          <note type="speaker" n="60993f0e">
            Anf. 38 MARIA FERM (MP):
          </note>
          <note n="47ad3d10">
            Fru talman! Jag vill inleda med att yrka bifall till socialförsäkringsutskottets
            betänkande nr 10 om migration och asylpolitik.
          </note>
          <u who="Q4947860" xml:id="i-d6f73a94f4f15c1f-0" n="8ff294ab">
            <seg n="6dc3451d">
              Miljöpartiet de gröna vill se ett öppet Sverige. Genom intryck
              och erfarenheter utifrån har Sverige blivit vad det är i dag.
              Genom öppenhet mot omvärlden har vi blivit ett rikare land på
              alla sätt. Men öppenhet får aldrig reduceras till enbart en diskussion
              om lönsamhet eller kostnader. Öppenhet är en grundläggande princip
              för hur vi bör se på världen. Med öppenhet som ledstjärna blir
              vi inte bara ett bättre land utan också bättre människor. Miljöpartiet
              vill se en ökad öppenhet och stärkt humanitet i den svenska migrations-
              och asylpolitiken.
            </seg>
            <seg n="4dc1b01a">
              Det finns olika sätt att verka för detta. Så länge vi inte har
              mer än 50 procent av mandaten kommer alla sätt att vara förenade
              med vissa begränsningar.
            </seg>
            <seg n="9b0268f6">
              Valet 2010 var avgörande för valet av den väg som Miljöpartiet
              nu prövar. Vi var många som oroades när Sverigedemokraterna gjorde
              sitt intåg i riksdagen. En minoritetsregering i kombination med
              ett främlingsfientligt parti med vågmästarpotential gjorde att
              folk gick ut på gator och torg för att göra det tydligt att inga
              murar skulle byggas i deras namn.
            </seg>
            <seg n="1b751d91">
              Vi beslöt mot bakgrund av detta att ingå en migrationspolitisk
              överenskommelse med regeringen. Vi bedömde att denna överenskommelse
              var det bästa sättet att minimera de främlingsfientligas påverkan
              på debatt och politik och för att undvika den utveckling som vi
              har sett i andra europeiska länder, där de främlingsfientligas
              medverkan i nationella parlament har gjort att etablerade partier
              har tagit över en främlingsfientlig retorik och politik.
            </seg>
            <seg n="44a36ccb">
              Men främlingsfientliga partier är inte roten till allt ont i
              den svenska migrationspolitiken. Vi gröna, som är för ökad öppenhet
              inom såväl asylpolitiken som arbetskraftsinvandringen, har känt
              en återkommande frustration över den alltför restriktiva hållning
              som många svenska regeringar har intagit.
            </seg>
            <seg n="ae219b3b">
              Vi bedömde att ramöverenskommelsen med regeringen var det bästa
              verktyget för att åstadkomma konkret förbättring av några av de
              mycket akuta problem som blivit en konsekvens av den svenska migrationspolitiken.
            </seg>
            <seg n="91355eda">
              Ramöverenskommelsen är nu nästan exakt ett år gammal. Som betänkandet
              framhäver utgår överenskommelsen från att rätten och möjligheten
              att söka asyl ska värnas i alla lägen och i alla länder. I dag
              brister flera av EU:s medlemsstater på ett oacceptabelt sätt i
              sin hantering av asylsökande. I överenskommelsen anges att enskilda
              medlemsstater inte ska förhindras att ha en i förhållande till
              den asylsökande mer generös inställning än den som EU som helhet
              har.
            </seg>
            <seg n="90dc5adc">
              Vi var glada att redan i höstbudgeten kunna avisera en reform
              för anhöriginvandring och skolgång för papperslösa.
            </seg>
            <seg n="5efbba3d">
              Genom en praxisändring från Migrationsöverdomstolen i januari
              i år, i linje med den fastslagna politiska inriktningen, har möjligheterna
              till familjeåterförening redan stärkts för många som kan styrka
              sitt släktskap via dna. En preliminär bedömning är att 18 500
              personer ska kunna återförenas med sina familjer i Sverige det
              kommande året.
            </seg>
            <seg n="1f256de5">
              Flera avgörande knutar återstår dock att lösa. Bland annat är
              Miljöpartiet pådrivande för att hitta en lösning som möjliggör
              familjeåterförening även för dem som inte kan styrka sitt släktskap
              via dna. Vi vill också få till ett undantag för dem som hunnit
              fylla 18 år under processen och före regelförändringen.
            </seg>
            <seg n="518044d1">
              Under våren har Miljöpartiet och regeringen enats om fyra viktiga
              uppdrag för att stärka rättssäkerheten i asylprocessen.
            </seg>
            <seg n="6b7b4f4f">
              För det första kommer landinformationssystemet, Lifos, att ses
              över helt. Det är en viktig fråga. Det är detta som oftast nämns
              som förslag på en konkret åtgärd i samband med debatter om felaktiga
              utvisningar där Sverige inte har levt upp till sina internationella
              åtaganden.
            </seg>
            <seg n="fd6f4561">
              För det andra, som framgår av betänkandet, innebär ramöverenskommelsen
              att beslut och andra avgöranden inom migrationsområdet ska bli
              föremål för översyn. Det är avgörande för rättssäkerheten att
              beslut och domar blir mer enhetliga, tydliga och utförliga i sin
              utformning. Svårigheten att förstå dem beror inte främst på språkbruk
              utan på att skälen för beslut och domar inte är tydligt kommunicerade.
              Båda dessa aspekter ingår i den utredning som nu ska påbörjas.
              Enligt direktiv den 15 mars 2012 är det av betydelse att det i
              varje enskilt beslut på ett klart sätt framgår vilka omständigheter
              som tillmätts betydelse och hur aktuella rättsregler tillämpats.
            </seg>
            <seg n="60a70cf5">
              För det tredje har de ideella organisationerna länge påpekat
              problematiken med bristande kompetens hos offentliga biträden.
              Även Utvärderingsutredningen påtalade i sitt delbetänkande brister
              i Migrationsverkets rutiner för lämplighets- och kompetensbedömning.
              Statskontoret får nu mot denna bakgrund i uppdrag att utvärdera
              nuvarande handläggning.
            </seg>
            <seg n="4e2b3198">
              För det fjärde får Migrationsverket nu i uppdrag att ta fram
              informationsmaterial för överförmyndare och gode män om asylprocessen.
              Uppdragsbeskrivningen tydliggör att det är viktigt att den gode
              mannen känner till vad som innefattas i uppdraget. Han eller hon
              bör vidare ha kunskap om den svenska asylprocessen för att på
              ett korrekt sätt kunna utföra sitt uppdrag. Rädda barnen är en
              av de organisationer som just lyft fram problematiken med kunskapsbrist
              och oklar ansvarsbeskrivning för gode män. Det är därför väldigt
              välkommet att det här uppdraget nu genomförs.
            </seg>
            <seg n="5171df05">
              Men flera knutar återstår som sagt att lösa. Vi behöver komma
              vidare i stora och viktiga reformer inom ramöverenskommelsen.
              Detta omfattar bland annat vård för papperslösa, anhöriginvandringen
              och synnerligen ömmande omständigheter. Här måste framsteg ske
              inom kort. Det är självfallet avgörande att det vi är överens
              om också genomförs och leder till verkliga förändringar.
            </seg>
          </u>
          <note type="speaker" n="6b8bd4a8">
            Anf. 39 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-2" n="5df419e1">
            <seg n="b1514ca5">
              Fru talman! Jag har två konkreta frågor till Maria Ferm. De gäller
              vård för papperslösa och synnerligen ömmande omständigheter. Jag
              tvivlar inte på Miljöpartiets eller Maria Ferms engagemang i de
              här frågorna. Det är uppriktigt och ärligt, och det märks på Maria
              Ferms anförande. Men frågan är: Vad innebär inom kort? Min bild
              är att vi har haft en debatt om synnerligen ömmande omständigheter,
              och Fredrik Lundh var den som först ställde frågan till Maria
              Ferm: När kommer en förändring?
            </seg>
            <seg n="a9eb2484">
              Vad är det som gör att det drar ut så långt på tiden? Vi pratade
              också i december om den här frågan. Och vad är det som gör att
              man inte kan låta frågan om lika rätt till vård för papperslösa
              gå ut på remiss? Vad är det som sätter hinder? Är det Moderaterna
              som hindrar?
            </seg>
          </u>
          <note type="speaker" n="885341b2">
            Anf. 40 MARIA FERM (MP) replik:
          </note>
          <u who="Q4947860" xml:id="i-e11bcb68434efaa0-0" n="8ff294ab">
            <seg n="2b6cf817">
              Fru talman! Först är det viktigt att utgå från den parlamentariska
              situation som vi har i Sverige i dag. Den innebär att för att
              kunna genomföra politiska förändringar krävs det att man genomför
              förändringarna tillsammans med regeringen. Det är också Eva-Lena
              Jansson fullt medveten om eftersom det inte finns en opposition
              som skulle kunna genomföra förändringar som går i en mer human
              riktning.
            </seg>
            <seg n="0d4c48ba">
              Jag tycker att det blir lite märkligt att hänvisa till det utskottsinitiativ
              som Vänsterpartiet tog i höstas, eftersom alla härinne är fullt
              medvetna om att oavsett hur Miljöpartiet röstar går det inte att
              genomföra någon förändring om man inte gör det i samarbete med
              regeringen. Just därför har vi ett samarbete i de här frågorna.
            </seg>
            <seg n="5b8fa976">
              Däremot skulle jag vilja säga att läget absolut är allvarligt.
              Det är väldigt viktigt att vi kommer vidare i frågan om synnerligen
              ömmande omständigheter. Det är en av de viktigaste frågor som
              vi tog in i samarbetet med regeringen och något som vi också har
              pågående diskussioner om, men vi har inte nått enighet i frågan
              än.
            </seg>
            <seg n="d4dd6f3d">
              Dessutom är det viktigt att vi kommer vidare i frågan om vård
              för papperslösa. Det är ytterligare en fråga som är viktig och
              som berör många människor i Sverige i dag. Det är definitivt ett
              stort problem att utredningen inte ens har skickats ut på remiss.
              Det är en fråga där vi inom kort måste komma vidare.
            </seg>
            <seg n="3464bb53">
              Jag har varit tydlig många gånger med att säga att överenskommelsen
              är viktig för att det den kan leda till konkreta förbättringar.
              Men för att den ska vara värdefull måste den självfallet också
              bli verklighet.
            </seg>
          </u>
          <note type="speaker" n="75f79be2">
            Anf. 41 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-3" n="5df419e1">
            <seg n="d2ad99a7">
              Fru talman! Jag är kanske lite petnoga, för jag sitter i riksdagen
              och tycker att riksdagen ska hantera dessa frågor. Det finns fler
              partier än Socialdemokraterna och Vänsterpartiet som tycker att
              utredningen om vård för papperslösa ska gå ut på remiss.
            </seg>
            <seg n="1496840f">
              Det finns fler partier än Socialdemokraterna och Vänsterpartiet
              som tycker att begreppet synnerligen ömmande omständigheter borde
              ändras, nämligen Miljöpartiet, Folkpartiet och Kristdemokraterna
              jag är osäker på Centern. Jag vet att Moderaterna inte tycker
              det.
            </seg>
            <seg n="269cbe40">
              Så har jag i alla fall uppfattat det när talespersonerna för
              partierna har uttalat sig i dessa frågor. Man har varit tydlig
              med att man vill åstadkomma förändringar. Man vill att detta ska
              gå ut på remiss.
            </seg>
            <seg n="a8f1e22e">
              Eftersom vi har en majoritet i riksdagen och ingen av oss sitter
              i regeringen kan vi rent formellt fatta beslut i riksdagen och
              ge regeringen i uppdrag att skicka ut utredningen på remiss och
              förändra lagstiftningen.
            </seg>
            <seg n="24e1f7c6">
              Det är därför jag ställer frågorna här, fru talman. Vad innebär
              inom kort? Hur länge ska riksdagen vänta? Hur länge ska de riksdagspartier
              som har majoritet i frågan behöva vänta på att det blir en förändring?
            </seg>
          </u>
          <note type="speaker" n="cfe77795">
            Anf. 42 MARIA FERM (MP) replik:
          </note>
          <u who="Q4947860" xml:id="i-e11bcb68434efaa0-1" n="8ff294ab">
            <seg n="78096e64">
              Fru talman! Jag utgår från den realistiska bedömningen att regeringspartierna
              röstar som en enhet. Om Eva-Lena Jansson gör en annan bedömning
              får det stå för henne.
            </seg>
            <seg n="01f5e778">
              Det är både välkommet och intressant att Socialdemokraterna så
              tydligt driver på för att utredningen om vård för papperslösa
              ska skickas ut på remiss. Vad jag vet är ni inte för denna förändring
              av lagstiftningen och har historiskt sett aldrig varit det.
            </seg>
            <seg n="6009d405">
              Låt mig påminna om den i höstas aktuella frågan om Ganna Chyzhevska
              och möjligheten för äldre att stanna kvar om de inte har några
              anhöriga i hemlandet. Det var faktiskt en socialdemokratisk regering
              som avskaffade den möjligheten en gång i tiden.
            </seg>
            <seg n="5236d5cb">
              Det är såklart positivt att Socialdemokraterna försöker driva
              på, och jag tror att Eva-Lena Janssons engagemang är uppriktigt.
              Det blir dock märkligt med talet om att det finns en majoritet
              i alla möjliga frågor i riksdagen när Socialdemokraterna historiskt
              sett har varit drivande för att se till att dessa rättigheter
              inte ska tillgodoses.
            </seg>
          </u>
          <note type="speaker" n="e36e2d4e">
            Anf. 43 ULF NILSSON (FP):
          </note>
          <u who="Q6012166" xml:id="i-5159ea3ab487b7e4-0" n="934063d9" next="i-8b13d4654e89e883-0">
            <seg n="c91eea79">
              Fru talman! Det finns som vi vet rätt många olika utgångspunkter
              när vi talar om migration. Två huvudutgångspunkter finns väl ändå.
              Många av oss menar att öppenhet är bra och skapar möjligheter.
              Det finns dock, som vi har hört, andra som utgår från att in-
              och utflyttning i princip alltid är något negativt för ett land.
            </seg>
            <seg n="338fe934">
              Liberaler har i alla tider velat ha så öppna samhällen som möjligt.
              De ska vara öppna och välkomnande för dem som behöver skydd, för
              dem som vill arbeta och studera och för dem som vill bedriva handel
              och affärer.
            </seg>
            <seg n="9429a06b">
              Därför uppskattar jag att alliansregeringen har tagit fasta på
              migrationens möjligheter. Vi har ökat de lagliga möjligheterna
              att komma in i Sverige, också för människor som inte är flyktingar
              men som har fått ett arbete här, till exempel.
            </seg>
            <seg n="1694d8c1">
              Sverigedemokraternas och David Långs inlägg i debatten är en
              oerhört osannfärdig vridning av siffror och statistik. Sverigedemokraterna
              blandar ihop invandring i största allmänhet och flyktingmottagande.
              De talar om massinvandring och går inte in på vad det är för typ
              av invandring. De talar om ekonomisk förlust eftersom de räknar
              kostnaderna för en människa som kommer hit som flykting och givetvis
              inte omedelbart har ett arbete. Dock räknar man inte in den vinst
              det blir för Sverige när en person så småningom får ett arbete
              och kanske arbetar i årtionden utan att ha vuxit upp eller gått
              i skola i Sverige, vilket medför kostnader.
            </seg>
            <seg n="a2f419a0">
              Nettoinvandringen brukar vara omkring 45 000 människor. Av dem
              är det bara 10 00015 000 som är flyktingar eller anhöriga till
              flyktingar. Av de andra har majoriteten inte ens permanent uppehållstillstånd
              från början utan kommer hit för att arbeta, studera eller forska.
            </seg>
            <seg n="0a1bddf4">
              Har Sverigedemokraterna glömt bort att det en vanlig onsdag som
              i dag går 650 000 människor med utländsk bakgrund till sina arbeten
              i Sverige? Har ni glömt bort att drygt 20 procent av läkarna i
              Sverige har utländsk bakgrund? Har vi för många läkare i Sverige?
            </seg>
          </u>
          <note n="fe77ee92">
            Fru talman! Åter till betänkandet. Jag yrkar bifall till utskottets
            förslag och avslag på reservationerna.
          </note>
          <u who="Q6012166" xml:id="i-8b13d4654e89e883-0" n="934063d9" prev="i-5159ea3ab487b7e4-0">
            <seg n="68584670">
              Vi har sedan 2006 en ny utlänningslag. Den antogs med bred enighet
              i riksdagen och bygger på system med beslut i domstol och rätt
              till överklagande. Folkpartiet tycker att systemet är rättssäkert
              och att det fungerar betydligt bättre än det gamla som byggde
              på politiska beslut i enskilda ärenden.
            </seg>
            <seg n="aedcf6f4">
              Överenskommelsen som gjordes för ett år sedan mellan Alliansen
              och Miljöpartiet utgår från att vi ska fördjupa och utveckla det
              europeiska samarbetet med en gemensam politik i EU. Det måste
              finnas en europeisk solidaritet som innebär att medlemsstaterna
              ska hjälpa de länder som får problem med ovanligt stora flyktingströmmar
              eller på annat sätt inte klarar av att hantera det.
            </seg>
            <seg n="1e037581">
              Det ska finnas grundläggande principer för att en rättssäker
              hantering ska gälla i alla EU-länder. Samtidigt är det viktigt
              att enskilda länder, till exempel Sverige, ska ha rätt att göra
              generösare bedömningar än miniminivån i EU.
            </seg>
            <seg n="bc1cba28">
              Den svenska asyllagstiftningen bygger på internationella konventioner
              om mänskliga rättigheter som Sverige har godkänt. Det innebär
              till exempel att en asylsökande inte får avvisas eller utvisas
              till ett land där hans eller hennes liv eller frihet hotas på
              grund av ras, religion eller nationalitet.
            </seg>
            <seg n="44c0c518">
              Vår utlänningslag överensstämmer i stora drag med internationella
              överenskommelser, inte minst Genèvekonventionen. Dessutom erbjuder
              Sverige skydd i större utsträckning än vad internationella överenskommelser
              kräver. Det är bra, och denna politik har ett brett stöd i riksdagen.
            </seg>
            <seg n="4b6a3922">
              I Folkpartiet för vi en ständig diskussion om vad en human flyktingpolitik
              egentligen innebär. Vi driver också den diskussionen inom Alliansen
              och med Miljöpartiet. Vi har en del förslag till åtgärder som
              vi tycker bör vidtas snarast. Det gäller till exempel just vården
              för gömda och papperslösa. Folkpartiets uppfattning har länge
              varit att den som inte har tillstånd att vara i landet och inte
              har alla rättigheter ändå har vissa grundläggande mänskliga rättigheter
              som rätt till vård och skola.
            </seg>
            <seg n="3ff5227f">
              Migration ska i detta fall inte vara ett politiskt instrument.
              Det är inte värdigt att en sjuk människa ska behöva vara rädd
              för att gå till doktorn. Detta får hållas utanför principen att
              man förr eller senare ska lämna landet om man inte har rätt att
              vara här. Man ska dock inte använda vården som ett vapen i detta.
            </seg>
            <seg n="7e0f82db">
              Vi tycker också att det är viktigt att få en genomgång av begreppet
              synnerligen ömmande omständigheter där vi tydliggör att undantagsmöjligheterna
              för barn ska vara större än de är i dag.
            </seg>
            <seg n="57fe0da7">
              Slutligen vet vi, inte minst genom debatten i julas, att det
              finns fall där det är omänskligt att kräva att anhöriga i Sverige
              ska lämna en gammal och ensam människa åt sitt öde i ett annat
              land.
            </seg>
            <seg n="cee95c82">
              Vi föreslår att det ska finnas möjlighet att göra undantag så
              att gamla föräldrar vars enda anhöriga finns i Sverige kan få
              leva sina sista år i vårt land, det som man ibland kallar för
              sista länken.
            </seg>
            <seg n="de2e61a1">
              De här diskussionerna för vi tillsammans i Alliansen. Jag påminner
              än en gång om att det har hänt mer inom flera av dessa områden
              än vad som hände under tolv år med socialdemokratisk regering.
              Det är min motivering för att se fram emot ett fortsatt allianssamarbete
              i migrationspolitiken.
            </seg>
            <seg n="dabcda76">
              Fru talman! En följd av en sådan lagreglerad invandring som Sverige
              har är att en asylsökande som inte får uppehållstillstånd måste
              lämna landet. Därför är det viktigt att rättsprocessen arbetar
              så förtroendegivande och rättssäkert som möjligt. Det finns alltid
              anledning att följa och utveckla lagtillämpningen så att vi kan
              känna oss säkra på att människor inte utvisas på felaktiga grunder.
              Därför är det viktigt med det utvecklingsarbete som Migrationsverket
              hela tiden bedriver, delvis på tydligt uppdrag av regeringen.
              Av Migrationsverkets regleringsbrev för 2012 framgår att verket
              särskilt ska redovisa hur man arbetar med kompetensförsörjning.
              Man ska göra en analys av personalens kompetensbehov när det gäller
              till exempel religiösa minoriteter, vilket har varit aktuellt
              när det gäller Irak, Egypten och andra länder. Det finns också
              ett regeringsuppdrag att utveckla kompetensen när det gäller kvinnors
              speciella utsatthet, liksom kunskapen om förföljelse på grund
              av sexuell läggning.
            </seg>
            <seg n="808d3411">
              Sammanfattningsvis kan man säga att det krävs ett ständigt utvecklingsarbete
              när det gäller hur vi utformar en rättssäker och human flyktingpolitik.
            </seg>
            <seg n="cbd029c1">
              Fru talman! Mänsklighet är en självklar och viktig utgångspunkt
              i migrationspolitiken. Dessutom är utgångspunkten att ett land
              vinner på att vara öppet mot omvärlden i stället för att isolera
              sig. Den som är ständigt rädd för alla förändringar och rädd för
              det främmande kommer att klara sig dåligt i framtidens samhälle;
              det är min övertygelse. Den som försöker isolera sig kommer att
              stagnera, men den som ser möjligheter och inte bara svårigheter
              med öppenhet är betydligt bättre rustad för framtiden.
            </seg>
          </u>
          <note type="speaker" n="6ac9628f">
            Anf. 44 DAVID LÅNG (SD) replik:
          </note>
          <u who="Q5969249" xml:id="i-7941d762a0613f27-3" n="5701e760">
            <seg n="86bc3808">
              Fru talman! Ulf Nilsson talar om att öppenhet är bra, och han
              angriper Sverigedemokraterna för att blanda ihop asyl- och migrationspolitik.
              Det har vi naturligtvis inte gjort. Vi har hållit oss till det
              betänkande som vi debatterar.
            </seg>
            <seg n="6d542cde">
              Jag blev också anklagad för att bara räkna med kostnaderna för
              asyl- och migrationspolitiken och inte med intäkterna. Det är
              inte jag som räknar. Jag hänvisar till professorer i nationalekonomi,
              nämligen Bo Södersten, Jan Ekberg och Kjetil Storesletten samt
              en docent i företagsekonomi vid Handelshögskolan, Jan Tullberg.
              Det är deras beräkningar jag hänvisar till. Jag vet inte varifrån
              Ulf Nilsson får sina siffror. Han får gärna berätta det. Ulf Nilsson
              representerar ett av de partier som brukar tala om hur berikande
              det är med massinvandring och mångkultur, att vi inte skulle klara
              oss utan den massinvandring vi har och att vi tjänar på massinvandringen
              trots att de beräkningar jag redovisade tyder på motsatsen.
            </seg>
            <seg n="e725aaf9">
              Ulf Nilsson nämnde att 600 000 invandrare går till jobbet. Det
              är helt fel de gör det i alla fall inte varje dag. I de 600 000
              ingår de som bara jobbar en timme i veckan. När det gäller frågan
              om läkare med utländsk bakgrund har ju både den nuvarande regeringen
              och tidigare socialdemokratiska regeringar fört en misslyckad
              politik som har lett till att vi har utbildat för få läkare. Nu
              försöker man korrigera det med att föra en ännu mer misslyckad
              invandringspolitik.
            </seg>
            <seg n="406bfcb3">
              Nu finns det ett ypperligt sätt för Ulf Nilsson att korrigera
              den samlade expertisen genom att bifalla den motion som vi sverigedemokrater
              har skrivit som innebär att all statistik som behövs för att ta
              reda på fakta om massinvandringen ska föras. Ulf Nilsson tillhör
              den majoritet i utskottet som vill fortsätta att fatta beslut
              på gissningar, förhoppningar och illusioner. Kan Ulf Nilsson förklara
              hur resonemanget gick när han som liberal kom fram till att fakta
              inte ska få komma fram?
            </seg>
          </u>
          <note type="speaker" n="01ae18c2">
            Anf. 45 ULF NILSSON (FP) replik:
          </note>
          <u who="Q6012166" xml:id="i-a1850bf867f9c8b3-0" n="934063d9">
            <seg n="6b704ffd">
              Fru talman! Daniel Lång räknade upp några ekonomer. Jag ska ringa
              Bo Södersten och fråga om han över huvud taget har några siffror
              när det gäller invandringen som helhet. Siffrorna i Sverigedemokraternas
              budget som ni söker stöd för hos en del ekonomer gäller bara de
              kortsiktiga kostnaderna. Ni räknar ut extra utgifter för kollektivtrafik
              och annat som nyinflyttade kostar. Ni räknar inte på det mest
              allmänna sätt med den långsiktiga vinsten av att människor som
              inte har kostat något under uppväxten får arbete här i Sverige.
              Det är grundfelet.
            </seg>
            <seg n="4930fd59">
              Jag kan inte alla ekonomiska detaljer. Men de som kommer hit
              och inte har arbete kostar under en begränsad tid mer än vad Sverige
              får in. Det är självklart. Ju bättre integrationspolitik vi har
              och ju snabbare människor som kommer hit kommer i arbete desto
              mer ekonomiskt lönande blir det för Sverige. Sverigedemokraterna
              har röstat emot de insatser i den nya etableringslagen som ska
              uppmuntra nyinflyttade att komma in på den svenska arbetsmarknaden.
              Det är en inkonsekvens i Sverigedemokraternas verklighetsbeskrivning
              å ena sidan tar invandrarna arbete från svenskarna, å andra sidan
              arbetar de alldeles för lite. Ni får inte ihop det. Det blir en
              inkonsekvent beskrivning.
            </seg>
            <seg n="0d3a2474">
              Ungefär 10 00015 000 människor får flyktingstatus i Sverige.
              De övriga har ett arbete, en forskarplats eller en studieplats
              när de kommer. Det är inte särskilt många. Ni vill minska invandringen
              med 90 procent. Vilka grupper vill ni ta bort?
            </seg>
          </u>
          <note type="speaker" n="5ae4d3da">
            Anf. 46 DAVID LÅNG (SD) replik:
          </note>
          <u who="Q5969249" xml:id="i-7941d762a0613f27-4" n="5701e760">
            <seg n="ebd4d853">
              Fru talman! Ulf Nilsson menar att det på kort sikt kan vara en
              kostnad. Det dröjer i genomsnitt sju år innan de som kommer till
              Sverige får ett jobb.
            </seg>
            <seg n="d13fbd2b">
              Jag fick inte svar på frågan hur Ulf Nilsson har resonerat när
              han kom fram till att han inte vill att fakta ska läggas på bordet
              och att man ska föra den statistik som krävs för att vi ska kunna
              göra de beräkningar vi behöver för att kunna bedöma om invandringen
              är lönsam eller inte. Ulf Nilsson hävdar ofta att den är lönsam.
              Jag tycker att det är oförskämt att göra det när man inte har
              några belägg för det.
            </seg>
            <seg n="41b0d1aa">
              Ulf Nilsson, hans parti och egentligen hela sjuklövern i riksdagen
              vill inte att väljarna ska få veta hur mycket av deras skattepengar
              som går till spillo genom den förda politiken. Multikulturalismen
              har blivit något slags religion som dess anhängare tror blint
              på och alla försök att utreda frågan ska undanröjas.
            </seg>
            <seg n="25dee14e">
              Ulf Nilsson företräder ett parti som föraktar kunskap, som sopar
              fakta under mattan och som vill blunda för verkligheten. Jag tycker
              inte att det är värdigt ett utvecklat land som Sverige. Jag tycker
              inte att det är värdigt en kunskapsnation.
            </seg>
          </u>
          <note type="speaker" n="6bb89cfb">
            Anf. 47 ULF NILSSON (FP) replik:
          </note>
          <u who="Q6012166" xml:id="i-a1850bf867f9c8b3-1" n="934063d9">
            <seg n="f8fc1e4f">
              Fru talman! David Lång blir en mycket tydlig fullföljare av den
              negativa tradition som har funnits på vissa håll i Europa och
              på andra håll som tror på isolering och på att utbyte mellan kulturer
              och folk är något negativt. Vi har haft ett antal kulturer som
              har levt efter de principerna, till exempel Tyskland på 30-talet
              och Italien. Vi har tendenser till det i Ungern i dag. Jag beklagar
              att David Lång tillhör den traditionen och har släktskap med de
              partierna.
            </seg>
            <seg n="e94aeb96">
              Kostnaderna för nyinflyttade finns redovisade i budgeten i exakta
              siffror när det gäller flyktingmottagande och olika insatser för
              boende och stöd. De långsiktiga kostnaderna och inkomsterna som
              bland annat berördes av finansministern i förra årets budget är
              betydligt svårare att beräkna. Det är helt uppenbart att invandrare
              som kommer hit och får arbete blir en vinst för Sverige efter
              ett antal år. Ju bättre integrationen fungerar och ju aktivare
              vi arbetar med integrationen desto större vinst blir det för Sverige.
            </seg>
            <seg n="c22a01cc">
              Vi ska inte glömma att flyktingpolitik inte är till för att vi
              ska göra vinst utan för att vi följer internationella konventioner.
              80 procent av det som David Lång kallar massinvandring är människor
              som har arbete, studerar eller forskar i Sverige.
            </seg>
          </u>
          <note type="speaker" n="d8f3ebac">
            Anf. 48 FREDRICK FEDERLEY (C):
          </note>
          <u who="Q513301" xml:id="i-bcd95e949918f1e2-0" n="89093b25">
            <seg n="a45cc19e">
              Fru talman! Jag vill börja med att yrka bifall till utskottets
              förslag i betänkandet.
            </seg>
            <seg n="aaabbbb9">
              Migrationspolitiken, som vi nu diskuterar, och de motioner som
              väckts av kammarens ledamöter under innevarande riksmöte, är något
              som i högsta grad berör. Det syns i den allmänna politiska debatten,
              det syns när vi besöker skolor, det syns i mediedebatten, som
              har mycket fokus på migrationspolitiken, och det syns i den stora
              floden av motioner som vi har haft att hantera i utskottet och
              som vi i dag debatterar i kammaren.
            </seg>
            <seg n="a74b73eb">
              Migrationspolitiken talar till mycket av det som är människans
              innersta väsen. Det handlar om att inte känna sig trygg, inte
              veta om man har en framtid ifall det värsta skulle inträffa och
              man tvingades lämna den miljö man känner sig hemtam i, den kultur
              man känner igen, det språk man kan tala och där man vet de sociala
              normerna och reglerna, om man tvingas lämna sina anhöriga, ofta
              även familjemedlemmar. Det handlar också om att skapa sig ett
              nytt liv i ett nytt samhälle och kunna återförenas med sina nära
              och kära. Ytterst tror jag att det mycket handlar om synen på
              människan, vilket lite grann redan tagits upp i debatten.
            </seg>
            <seg n="61720687">
              Debatten har hittills varit väldigt talande vad gäller den diskrepans
              som finns mellan vad motionerna ofta innehåller. Från det ena
              hållet frågar man sig oroligt hur vi kan se till att de barn som
              finns inom landets gränser ska få tillgång till utbildning, och
              från ett annat håll står man och säger: De ska inte komma hit!
              När man i några motioner ställer sig frågan hur vi kan se till
              att vi får ett värdigt mottagande och värdiga förutsättningar
              för de unga människor som kommer till Sverige och ännu inte är
              myndiga då finns det några som säger: De ska inte komma hit! När
              vi frågar oss hur vi ska se till att gravida kvinnor, små barn
              som föds i detta land och andra omyndiga människor har rätt till
              den vård som anständigheten kräver av ett välfärdssamhälle finns
              det de som säger: De ska inte komma hit! Man ser människor som
              en belastning, inte som en tillgång. Det är i dessa lägen, när
              debatten börjar närma sig den gränsen, som vi måste fundera på
              vad det egentligen handlar om.
            </seg>
            <seg n="262383dc">
              Människor har alltid valt att röra sig. Det kan ha handlat om
              att man behövt nya jakt- och odlingsmarker. Det kan ha varit på
              grund av konflikter. Man kan ha blivit fördriven för att man tillhört
              en annan etnisk grupp eller tillbett en annan gud än majoriteten.
              Under alla tider har det varit möjligt att röra sig över gränser,
              men i takt med att civilisationer växt fram har det också växt
              fram en idé om en nationalstat där människor ska vara etniskt
              rena och tillhöra en viss kategori. I alla historiska skeden där
              människor har valt att utplåna varandra, att hämningslöst jaga
              varandra och mörda varandra har det handlat om att en grupp tyckt
              sig vara övermänniskor, finare än andra, med rätt att ta andras
              liv, andras mark, andras egendom. Fortfarande ser vi det hända
              runt om i världen.
            </seg>
            <seg n="451b9d16">
              Någonstans, som en naiv dröm, trodde vi efter andra världskrigets
              slut att kulmen var nådd för den typen av retorik, för det sättet
              att resonera. Vi trodde att vi aldrig mer skulle behöva se stora
              krig bryta ut eller behöva se ett sådant hat som det som ledde
              till att sex och en halv miljon människor hämningslöst och systematiskt
              mördades för att de ansågs vara lägre stående än andra. Drömmen
              om övermänniskan skulle för evigt vara borta, och debatten som
              tog sin utgångspunkt i humanismen bredde ut sig som en överideologi.
            </seg>
            <seg n="7545f338">
              Kanske var vi lite för blåögda, för återigen hör vi sådana tongångar.
              Det finns till och med en ledamot i kammaren som med stolthet
              säger att företrädare för partier runt om i Europa vill stänga
              gränserna, att de har sett ljuset. Det är lite grann som i amerikanska
              filmer där domedagsprofeten med sitt plakat står och skriker att
              undergången är nära. Den typen av retorik förekommer i dag i Sveriges
              riksdag, och det skrämmer mig alldeles oerhört. Det man säger
              är nämligen att vi som är födda i Sverige har större rätt än andra
              att vara här. De andra är en belastning. De är fästingen på samhällskroppen.
              Det är vad man faktiskt säger. Det blir allra tydligast i de små
              detaljerna när man inte vill vara noga med fakta, noga med detaljer,
              utan slänger sig med uttryck som att nu kan DN få skriva ytterligare
              en artikel om att vi anpassar vårt språkbruk till massinvandring.
              Det gör vi definitivt inte. Det vi gör är att ta kål på den myten.
            </seg>
            <seg n="2674c5a7">
              Aldrig någonsin hör jag en sverigedemokrat oja sig över att det
              kommer fler holländare till Sverige än afghaner. Frågan är vad
              det beror på. Kanske beror det på att man har svårt att se vem
              som är holländare eftersom de är lika oss till utseendet, såsom
              man uppfattar att en svensk ser ut. Det är lättare att se på någon
              som kommer från Afghanistan att han eller hon kanske inte är född
              här. Därmed skapas främlingskapet. Och återigen talar vi om det
              mest primitiva draget hos människan, att ytterst värna de egna
              och förakta, hata, ibland hota och till med mörda de andra som
              inte är lika en själv.
            </seg>
            <seg n="cd680b86">
              Fru talman! Genom årtusenden har människor valt att kriga men
              också att leva i samförstånd. Alla gånger som civilisationer gjort
              hopp i utvecklingen har det skett med stora inslag av mångkulturalism.
              Man har tillåtit ett fritänkande som gjort att man nått framgång,
              inte bara i det vi i dag skulle kalla den allmänna debatten om
              hur vi vill att samhället ska se ut utan också i den tekniska
              utvecklingen. Man har brutit kunskaper mot varandra, och man har
              bytt tjänster, idéer, perspektiv, och det har lett mänskligheten
              framåt.
            </seg>
            <seg n="9839c311">
              När de stora krigen bröt ut i Europa började man så småningom
              att reglera det sätt på vilket man fick behandla fienden när den
              hade förlorat. Det var ett stort steg för mänskligheten och den
              internationella rättskipningen. Man sade att när man har besegrat
              fienden får man inte slå ihjäl den. Det var ofta så man gjorde
              tidigare; det var lika bra att totalt tillintetgöra dem man riskerade
              att annars åter hamna i krig med. Senare började vi också reglera
              inte bara det som gällde soldater utan också det som gällde dem
              som drivs på flykt på grund av krig genom att fråga oss hur vi
              ska förhålla oss till dem.
            </seg>
            <seg n="7154b334">
              Trevande försök till internationellt samarbete kom efter första
              världskriget. Efter andra världskriget fick vi det vi i dag kallar
              för FN. Med tiden har vi fått allt fler internationella regleringar
              som säger hur vi ska förhålla oss till varandra. Det är raka motsatsen
              till det primitiva mänskliga draget att vara rädd för det som
              man inte känner igen. Det finns i dag ett parti i Sveriges riksdag
              som säger att vi ska strunta i internationella regleringar, att
              vi inte ska respektera Genèvekonventionen, att vi inte ska respektera
              av FN reglerade och av Sverige underskrivna internationella traktat
              och förordningar utan i stället sluta oss och stänga gränserna,
              gå tillbaka till primitiviteten, till främlingsskapandet gentemot
              varandra.
            </seg>
            <seg n="51e7d1b7">
              Skillnaden i kammaren är mycket tydlig. Skillnaden är också uppenbar
              när vi ser på hur vi annars hade kommit att diskutera. I Kommittén
              för cirkulär migration, som lämnade sitt slutbetänkande häromåret,
              talade vi om möjligheter och utveckling och vilka vinster vi har
              fått genom att människor rört sig över gränserna. Vi kan hitta
              onaturliga handelsbalanser i den meningen att Sverige handlar
              orimligt mycket med vissa länder fastän de ligger långt bort.
              Det finns ingen naturlig förklaring till det om man inte ser det
              i paritet med flyktingströmmar tidigare i historien. Senare, när
              utvecklingen gått framåt i dessa länder och oroligheterna och
              det politiska förtrycket minskat, har det uppstått handelsbalanser
              mellan länderna eftersom det finns tydliga kopplingar dem emellan.
            </seg>
            <seg n="9c20d9af">
              Till syvende och sist, fru talman, handlar den här debatten om
              huruvida vi ska stänga våra gränser eller inte och hur vi ser
              på våra medmänniskor. Man kan välja att se en människa som kommer
              hit som en belastning och en kostnad. Är det den typen av samhälle
              vi ska ha i Sverige? I så fall ska vi omedelbart införa en restriktivitetspolitik
              när det gäller barnafödande. Barnen och ungdomarna kostar nämligen
              pengar, i dag i upp emot 2530 år innan de börjar bidra. Det skulle
              vara en ganska enkel logik att få in om man vore populistisk.
              Om man bara ville få ordning på budgeten kunde man säga att vi
              börjar med att ta bort barnen i samhället så får vi nog ekonomin
              att gå ihop. Det skulle i förlängningen innebära att vi även tog
              bort pensionärerna, för de kostar också, och därefter skulle vi
              ta bort de sjuka.
            </seg>
            <seg n="3c447539">
              Det är just den typen av retorik, fru talman, som används när
              man säger att människor är en belastning och inte en tillgång.
              Även om min bror, syster, vän eller granne i dag kanske kostar
              samhället pengar kan jag som människa, centerpartist, politiker
              aldrig ge upp tron på att den människan vill vara med och bidra
              och kan vara med och bidra. Det vi ska diskutera i den här kammaren,
              vilket de flesta motioner också handlar om, är hur vi ser till
              att de snabbast möjligt kan vara med och bidra, får vara en bidragande
              del i det samhälle vi vill se framöver.
            </seg>
          </u>
          <note type="speaker" n="99a805dd">
            Anf. 49 EMMA HENRIKSSON (KD):
          </note>
          <note n="4da512b6">
            Fru talman! Jag börjar med att yrka avslag på motionerna och
            bifall till förslaget i betänkandet.
          </note>
          <u who="Q4953633" xml:id="i-a51090ac70d96d22-0" n="fcfef298">
            <seg n="5e8a6730">
              För oss kristdemokrater är det grundläggande att arbeta för en
              begränsad, men human, rättssäker och generös migrationspolitik.
              Det gör vi utifrån vår syn på människan: att alla människor har
              ett lika, unikt och okränkbart människovärde. Men vår syn på människan
              innebär också att vi ser att vi människor inte bara har rättigheter
              utan också skyldigheter. Vi som har fått förmånen att växa upp
              i ett land med social välfärd och frihet från förtryck har också
              ett väldigt stort ansvar att erbjuda skydd till dem som inte har
              fått den förmånen.
            </seg>
            <seg n="96daa8bb">
              Men tyvärr ställs man alldeles för ofta när man pratar om migrationspolitik
              inför frågan: Vad kostar det här oss? Det är en relevant fråga.
              Den är relevant för att den påverkar våra möjligheter att ge en
              fristad. Vi har inte en fri invandring. Vi har en begränsad och
              reglerad invandring. Det är viktigt att vi har resurser för att
              på ett bra sätt kunna erbjuda skydd för de allra mest utsatta,
              de med allra störst behov av att få skydd här, de som inte kan
              få skydd i sitt hemland.
            </seg>
            <seg n="aa6f1cf1">
              Detta innebär i varje läge väldigt svåra avvägningar. Det är
              ingenting vi ska blunda för. Men det kan aldrig vara så att frågan
              vad vi har att vinna ska avgöra vem som ska få stanna. Det kan
              aldrig vara svaret på frågan Är du lönsam, lille vän? som ska
              avgöra om en person ska ha rätt att få skydd i vårt land.
            </seg>
            <seg n="91fd1969">
              Flera av företrädarna för de partier som står bakom migrationsuppgörelsen
              har redan redogjort för både vad uppgörelsen innehåller och på
              vilket sätt vi arbetar för att den ska förverkligas, som hur vi
              ger uppdrag till myndigheter för att se till att rättssäkerheten
              hela tiden fortsätter att utvecklas åt rätt håll, så att var och
              en som har flytt hit får sin sak prövad på ett korrekt och rättssäkert
              sätt.
            </seg>
            <seg n="6f874eb6">
              Men det har också framkommit tidigare i debatten att vi har ganska
              många utmaningar kvar framför oss.
            </seg>
            <seg n="fc953d33">
              För oss kristdemokrater är det självklart särskilt angeläget
              att se på barnens situation. Barnen är alltid de mest utsatta.
              De har inte kommit hit på eget ansvar, utan det är någon annan
              som har tagit ansvar och fattat beslutet som gjort att de hamnat
              här. Vi måste särskilt värna barnens rättigheter i migrationsprocessen.
              Det handlar om barns egna asylskäl, barns möjligheter att själva
              få göra sin röst hörd och de ensamkommande barnens rätt att få
              en god man, så att någon kan tillgodose deras rättigheter. Det
              är sådana saker som vi i Sverige när vi som första land skrev
              under och ratificerade barnkonventionen förband oss att se till
              att alla barn har rätt till.
            </seg>
            <seg n="2563d1fe">
              Det barnkonventionen också lyfter fram är vikten av familjen.
              Det är ganska självklart för alla att barn, inte minst små barn,
              har ett väldigt stort behov av sina föräldrar. Men det är också
              viktigt att se familjens väsentliga roll under resten av livet:
              som tonåring, när man är på väg in i vuxenlivet, men också när
              man blir gammal. Den fråga som kanske har fått mest uppmärksamhet
              i den allmänna debatten under senare tid är vikten av familjen
              för dem som inte kan få återförenas, främst de somaliska familjerna,
              som vi har hört redan tidigare.
            </seg>
            <seg n="8a8a1de0">
              Men precis som Miljöpartiet har lyft fram är det otroligt viktigt
              att vi inte bara ser kärnfamiljen och de biologiska banden, där
              man med dna kan visa att det är fråga om föräldrar och barn, utan
              de faktiska familjer som människor lever i. Precis som det i vårt
              land finns familjer som ser ut på ganska många olika sätt förekommer
              det självklart i andra länder också, men inte alltid inom samma
              strikta regelverk som vi är vana vid, där ett barn tillhör familjen
              om det är formellt adopterat eller om man har fått ta över vårdnaden.
              I många länder hanteras det på ett annat sätt. Men likväl är det
              barn som tillhör familjen. Då måste vi kunna se till att de barnen
              också får en möjlighet att återförenas med sina de facto-föräldrar.
            </seg>
            <seg n="f108571c">
              Vi har också arbetat väldigt mycket med det som vi kunde förutse
              redan när lagen ändrades av den socialdemokratiska regeringen
              1996, vilket skulle komma att innebära att en gammal ensam släkting
              inte längre kan få återförenas med sina anhöriga här i Sverige.
              Vi såg det då och sade det då, och nu när det har nått offentligheten,
              inte minst på grund av den ukrainska kvinnan Ganna Chyzhevska,
              är det flera som har sagt: Nämen oj, var det så här det blev?
              Det var inte alls det vi ville, inte alls det vi menade. Men man
              gick de facto in i det med öppna ögon och ändrade lagstiftningen
              så att människor i dag inte kan få finnas här med sina nära.
            </seg>
            <seg n="3767add1">
              Precis som jag tycker att det är självklart att jag den dag mina
              föräldrar är gamla ska ha rätten att sitta där vid deras sida
              och hålla deras hand när de drar sina sista andetag ska den möjligheten
              finnas för andra. Vi har störst ansvar för dem som söker skydd
              i vårt land därför att de inte kan få det skyddet någon annanstans.
              Men vi har också ansvar för att se till att man ska kunna vara
              med sina nära och kära den sista tiden i livet. Därför har vi
              föreslagit en särskild bestämmelse för familjer. I dag finns det
              ganska många som har möjligheten och redan i dag till stor del
              ansvarar för försörjningen av sina anhöriga, men inte ens om man
              är beredd att betala varenda krona finns det någon laglig möjlighet
              att få vara tillsammans, och det är det man allra mest känner
              att man behöver. Vi vill titta på möjligheten till det som kallas
              för en sista-länken-bestämmelse, en möjlighet för den som är ensam
              kvar och inte har några andra anhöriga i livet att få komma hit,
              återförenas med sina anhöriga här och vistas hos dem.
            </seg>
            <seg n="44189079">
              Fru talman! Jag vill komma tillbaka till frågorna som man får
              höra så ofta: Vad kostar det? Vilken är samhällets börda för dem
              som kommer hit? Hur gynnas vårt samhälle? Eller som frågan snarare
              brukar ställas: Hur drabbas vårt samhälle?
            </seg>
            <seg n="3bc281c7">
              Det är inte detta som vi kristdemokrater tycker är det viktigaste.
              Vårt ansvar utgår från människors behov, inte människors förmåga.
              Men jag tror att det är viktigt att vi tar diskussionen om samhällets
              kostnad när vi ska leva upp till vårt medmänskliga ansvar.
            </seg>
            <seg n="d111a101">
              Vi kan inte blunda för att detta självklart ställer stora krav
              på våra samhällsinstitutioner. Om det samtidigt kommer många barn,
              som under det som skulle ha varit grunden för deras skolgång i
              stället har levt på flykt under omständigheter där de inte har
              kunnat tillgodogöra sig undervisning, ställer det väldigt stora
              krav på våra skolor när de ska tillgodose barnens behov av kunskap,
              något som skolorna i dag inte riktigt klarar av. Det ställer stora
              krav på att kunna ge vård till dem som har sökt sin tillflykt
              hit, något som vi i dag inte lever upp till men som vi behöver
              leva upp till.
            </seg>
            <seg n="f7273504">
              Fru talman! Det finns mycket kvar innan Sverige kan säga att
              vi är ett land som ger människor det skydd de har rätt till. Det
              kommer vi att fortsätta arbeta med.
            </seg>
          </u>
          <note type="speaker" n="e81a32f6">
            Anf. 50 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-4" n="5df419e1">
            <seg n="3806803d">
              Fru talman! Det är populärt att peka på de beslut som fattades
              1996 av en socialdemokratisk regering. Det är mindre populärt
              att ta ansvar för vad man inte har gjort under sex års tid.
            </seg>
            <seg n="03dea814">
              Som jag sade tidigare till Maria Ferm uppfattar jag att det finns
              ett gemensamt synsätt från flera partier i Sveriges riksdag att
              begreppet synnerligen ömmande omständigheter skulle behöva förändras.
              Jag har i varje fall upplevt att Maria Ferm har sagt det till
              mig men hänvisat till att det är regeringen som måste bli överens.
            </seg>
            <seg n="ff4d8b69">
              Jag har hänvisat till att jag sitter i riksdagen och utgått från
              att riksdagens partier kan fatta beslut och därmed ge regeringen
              uppdrag. Jag har också följt flera riksdagsledamöter som i olika
              omröstningar som gått emot sitt regeringsparti. Det skulle inte
              vara någonting konstigt om man nu i riksdagsmajoriteten valde
              att göra någonting annat även om det naturligtvis skulle väcka
              en viss uppmärksamhet.
            </seg>
            <seg n="d796caa5">
              Min fråga till Emma Henriksson är: När tror Emma Henriksson att
              remissen om vård för papperslösa kommer att gå ut? Kommer det
              att gå ut någon remiss? När tror Emma Henriksson att begreppet
              synnerligen ömmande omständigheter kommer att förändras? Tror
              hon att det kommer att förändras över huvud taget, och blir det
              i så fall en sista länk?
            </seg>
          </u>
          <note type="speaker" n="bec0fe9e">
            Anf. 51 EMMA HENRIKSSON (KD) replik:
          </note>
          <u who="Q4953633" xml:id="i-e1323659e652464e-0" n="fcfef298">
            <seg n="675c4d10">
              Fru talman! Det är viktigt att vi har ett regelverk som gör att
              den som tar sin tillflykt hit har så goda förutsättningar som
              möjligt att veta om man har rätt att få stanna här eller inte.
              Det är viktigt att alla som i sin vardag möter människor som har
              tagit sin tillflykt hit kan känna: Jag vet hur regelverket fungerar.
              Jag kan svara dig, därför att jag vet vad vårt land har tagit
              för ansvar.
            </seg>
            <seg n="898702ce">
              Det är viktigt att vi så långt det är möjligt har specifika regler
              som tar hänsyn till de omständigheter och situationer som vi kan
              förutse. För en lekman kan det vara svårt att veta vad skillnaden
              är mellan särskilda skäl och synnerliga skäl. Synnerliga skäl
              är någonting som är väldigt begränsat. I lagteknisk mening är
              det väldigt få situationer.
            </seg>
            <seg n="e9ff6833">
              Det är bra att ha undantag i sådana situationer som vi inte kan
              förutse och att det ändå finns en öppning. Att säga att vi bör
              inkludera de situationer som vi kan förutse genom att göra det
              till särskilda skäl, det vill säga att vidga det utan att veta
              vad vidgningen kommer att innebära, skapar bara större osäkerhet.
            </seg>
            <seg n="278a7459">
              För mig är det viktigt att vi vidgar där vi ser ett specifikt
              behov. Det handlar om att vi skapar särskilda regler för sådana
              saker som vi kan förutse. I stället för att bara ändra till något
              luddigt och otydligt där vi inte riktigt vet vad det innefattar
              ska vi specifikt ta de situationerna där vi vet att vi vill öppna
              och ge en möjlighet för människor att komma till vårt land.
            </seg>
            <seg n="40935e88">
              När det gäller barn har vi kristdemokrater sagt att det bör finnas
              möjlighet för särskilda skäl. Barns behov ser annorlunda ut. Barn
              är inte själva ansvariga för att de är här.
            </seg>
          </u>
          <note type="speaker" n="9465e3aa">
            Anf. 52 EVA-LENA JANSSON (S) replik:
          </note>
          <u who="Q3374622" xml:id="i-64fb03937f94b7ea-5" n="5df419e1">
            <seg n="afb30277">
              Fru talman! Det var ett långt svar från Emma Henriksson men tyvärr
              inte svar på min fråga. Frågan handlar om: Kommer det att bli
              en förändring, och kommer utredningen om vård för papperslösa
              att gå ut på remiss?
            </seg>
            <seg n="6b07b428">
              Bakgrunden till att jag ställer de frågorna är att vi har fått
              kritik för att tidigare socialdemokratiska regeringar inte har
              ändrat lagstiftningen och gjort på olika sätt. Jag kan stå till
              svars för vad vi tycker i dag och hur vi agerar i dag. Det gör
              vi mot bakgrunden av vad vi har sett.
            </seg>
            <seg n="d5b7e9b4">
              För inte så länge sedan togs en man i förvar. Han har en svår
              hjärntumör. Hans familj sitter någon annanstans. Hans hustru ska
              utvisas till ett helt annat land. Familjen kommer alltså att splittras.
              Det ena barnet har växt upp här och varit här i sex sju år.
            </seg>
            <seg n="92ffd4a7">
              Man skulle kunna tycka att de omfattas av synnerligen ömmande
              omständigheter. Men inte ens den här familjen gör det. Jag kan
              inte uttolka lagen mer än att vi konstaterar precis som Migrationsöverdomstolen
              att detta är ett nålsöga som väldigt få omfattas av. Det är därför
              vi vill ha till stånd en förändring.
            </seg>
            <seg n="a797fba9">
              Jag har uppfattat att både Emma Henriksson och Maria Ferm har
              gett uttryck för att de vill ha till stånd en förändring. Det
              har de gjort i debattartiklar, radiointervjuer och tv-soffor.
              Men när vi kommer till kammaren blir det inte lika tydligt.
            </seg>
            <seg n="1376bad9">
              Det är därför jag ställer frågan: Kommer det en förändring i
              år? Kommer utredningen om vården för papperslösa att gå ut på
              remiss i år?
            </seg>
          </u>
          <note type="speaker" n="7bad28f3">
            Anf. 53 EMMA HENRIKSSON (KD) replik:
          </note>
          <u who="Q4953633" xml:id="i-e1323659e652464e-1" n="fcfef298">
            <seg n="163b7313">
              Fru talman! Om jag hade svaret på vilken dag utredningen skulle
              gå på remiss hade jag självklart kunnat berätta det här. Nu har
              inte jag det svaret.
            </seg>
            <seg n="fccea804">
              För oss kristdemokrater råder det ingen tvekan om att vi har
              tydlig avsikt att utredningen ska gå ut på remiss och att vi ska
              se till att alla människor får den rättigheten som är en grundläggande
              mänsklig rättighet, nämligen rätten till vård. Det är bra för
              människor, och det är människors behov som vi ska tillgodose.
            </seg>
            <seg n="ee835a08">
              Jag kan inte svara på när den går ut på remiss. Det är inte obekant
              att det finns skillnader inom regeringen i hur vi ser på den här
              frågan. Frågan bör ställas till någon annan.
            </seg>
            <seg n="daf052d6">
              Det är viktigt att se: Vad är det som håller på att hända i svensk
              politik? Det har ändå hänt någonting under det senaste decenniet.
              Vi hade tidigare ett väldigt tydligt samarbete mellan Socialdemokraterna
              och Moderaterna som på många områden blockerade en mer human migrationspolitik.
            </seg>
            <seg n="bfd61d07">
              Genom det samarbete som vi har i dag inom hela Alliansen tillsammans
              med Miljöpartiet har vi sett till att det i dag finns en regering
              som är mycket mer beredd att göra förbättringar på detta område.
            </seg>
            <seg n="194607d7">
              Jag kan också se att det har blivit förändringar inom Socialdemokraterna
              som jag välkomnar. Socialdemokraterna har flyttat sig från positioner
              man hade i regeringsställning.
            </seg>
            <seg n="24f6e20c">
              Det är bra för svensk debatt och samhällsklimatet i vårt land
              att det inte finns stora partier som blockerar utan att det i
              dag är ytterkantsåsikter som gör att vi har negativa strömningar
              mot migranter i vårt land.
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="6eb745e6">
            8 § Socialavgifter
          </note>
          <note n="7cc16ae9">
            Föredrogs
          </note>
          <note n="57b32645">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="41f056e5">
            Anf. 54 GUNVOR G ERICSON (MP):
          </note>
          <u who="Q4946932" xml:id="i-3ecde1daa186c794-0" n="bbb0d334">
            <seg n="3e57197e">
              Fru talman! Dagens debatt handlar om sociala avgifter. För varje
              anställd betalar en arbetsgivare en bruttolön till den anställde
              men också sociala avgifter. De består av lagstadgade arbetsgivaravgifter
              som hjälper till att bekosta det sociala skyddsnätet.
            </seg>
            <seg n="7fa371f4">
              Under 2012 är de lagstadgade arbetsgivaravgifterna 31,42 procent
              av den anställdes bruttolön. Det är ungefär samma nivå som för
              2011, men vissa förändringar har skett mellan de olika sociala
              kostnaderna. Den allmänna löneavgiften och arbetsskadeavgiften
              har sänkts samtidigt som föräldraförsäkringsavgiften har höjts.
            </seg>
            <seg n="defc07da">
              Utöver de lagstadgade avgifterna finns avgifter som har avtalats
              med de fackliga organisationerna, så kallade avtalsförsäkringar
              samt avtalspensioner. De administreras av arbetsmarknadens parter
              och inkluderar också försäkringar vid omställning om man behöver
              ha nya arbetsuppgifter om man skadat sig eller råkat ut för en
              sjukdom samt premier till avtals- eller tjänstepensioner.
            </seg>
            <seg n="a6492e6e">
              Med detta som bakgrund vill jag redogöra för Miljöpartiets syn
              på sociala avgifter och varför vi har reserverat oss till förmån
              för den motion som vi lagt om att sänka arbetsgivaravgiften och
              de positiva effekter det kan ha för småföretag i landsbygd.
            </seg>
            <seg n="47f1e723">
              Miljöpartiet ser att småföretagarna i Sverige har en stor potential
              i omställningen till ett grönare samhälle. Sverige och Sveriges
              småföretag förtjänar en politik som gynnar entreprenörskap och
              innovation.
            </seg>
            <seg n="08f0bbde">
              En stor del av de nya jobben kommer i småföretagssektorn, och
              för Miljöpartiet är det viktigt med en politik som underlättar
              för nya företag att starta, utvecklas och anställa fler.
            </seg>
            <seg n="104857b1">
              Småföretagen har en avgörande betydelse för Sveriges ekonomi.
              Företag med tio anställda eller färre utgör mer än 96 procent
              av det totala antalet företag. Miljöpartiet vill använda subventionerade
              anställningar för dem som behöver det mest där det har mest effekt.
            </seg>
            <seg n="b57e1119">
              Regeringens partier avslår alla motioner i betänkandet. Men hur
              fungerar då den så kallade Alliansens politik i praktiken? En
              kostsam och ineffektiv miljardreform som inte har skapat några
              mätbara jobb så löd DN:s analys nyligen angående den halverade
              arbetsgivaravgiften för unga.
            </seg>
            <seg n="7dd278d0">
              Och kostnaden för reformen har svällt. Hittills har den kostat
              51,5 miljarder kronor. I regeringens budget har man dock räknat
              med 48,9 miljarder kronor. Det är 2 miljarder i fördyring. Vad
              är då 2 miljarder? Det är väldigt mycket pengar. För att göra
              en jämförelse kan man säga att det motsvarar den summa som har
              betalats ut i försörjningsstöd, så kallat socialbidrag, till de
              sjukskrivna som har läkarintyg men som inte längre får ersättning
              av Försäkringskassan på grund av alliansregeringens förändringar
              i sjukförsäkringen detta enligt SKL:s, Sveriges Kommuner och Landstings,
              beräkning.
            </seg>
            <seg n="aa8ddaba">
              Till och med statsminister Fredrik Reinfeldt erkände nyligen
              att alliansregeringens sänkta arbetsgivaravgifter för ungdomar
              inte har givit den effekt som ni trodde att den skulle ge. Miljöpartiet
              vill skrota den ineffektiva nedsättningen av arbetsgivaravgifterna
              för unga och ersätta den med en ny reform.
            </seg>
            <seg n="6e835f43">
              Ungdomsarbetslösheten är ett av samhällets största problem. För
              att underlätta för unga arbetslösa att få jobb vill vi helt avskaffa
              arbetsgivaravgifterna i ett år för den som anställer en arbetslös
              ungdom mellan 18 och 25 år. En sådan reform skulle kosta 750 miljoner
              kronor årligen. Vårt förslag skiljer sig från regeringens på så
              vis att regeringen bara vill halvera arbetsgivaravgiften för unga
              medan vi helt vill avskaffa den för dem som bäst behöver det,
              det vill säga de arbetslösa unga. Det är ett betydligt mer träffsäkert
              system än regeringens halverade arbetsgivaravgift för alla unga
              som smetas ut även på dem som inte har några problem alls att
              komma i arbete.
            </seg>
            <seg n="8a0b4901">
              Jag ska säga några ord om sänkt arbetsgivaravgift för småföretag.
              Eget företagande är ett sätt för människor att förbättra samhället,
              att stimulera sysselsättning och att förverkliga sina drömmar.
              Därför är det högt prioriterat för Miljöpartiet att skapa goda
              förutsättningar för småföretagandet. Även hög sysselsättning,
              låg arbetslöshet och hög välfärd är viktiga mål för Miljöpartiet.
            </seg>
            <seg n="1b06fbdb">
              De flesta bedömare tror att det är i småföretagen som jobben
              kommer. Även av den anledningen bör företagande uppmuntras och
              underlättas. Sveriges företagare anser att den höga arbetsgivaravgiften
              och sjuklöneansvaret är de två största hindren för att nyanställa.
              Miljöpartiet vill undanröja båda dessa hinder.
            </seg>
            <seg n="a5a7f475">
              Vi har föreslagit att arbetsgivaravgiften ska sänkas med 10 procent
              på en lönesumma upp till maximalt 830 000 kronor. En motsvarande
              nedsättning av egenavgiften görs för egenföretagare. Förslaget
              gynnar alla företag, oavsett storlek, men har en utformning som
              särskilt underlättar för de mindre företagen. Detta har vi tagit
              upp i den motion som behandlas i betänkandet och i reservation
              1. Jag passar på att yrka bifall till reservation 1 i betänkandet.
            </seg>
            <seg n="c78bc783">
              Den sänkta arbetsgivaravgiften för småföretag kommer att gynna
              landsbygdens företag och sänka kostnaderna för de allra minsta
              företagen när de anställer ytterligare en person. Vid sidan av
              detta har vi som sagt i vårt budgetalternativ föreslagit att även
              sjuklöneansvaret för företag med tio anställda eller färre slopas.
            </seg>
            <seg n="fc439853">
              Reformen minskar småföretagens risker och ökar deras möjligheter
              att utvecklas och anställa. Dessutom bidrar förslaget till att
              minska företagens regelkrångel avsevärt och underlättar för arbetssökande
              med lång sjukhistoria eller funktionsnedsättning att få en anställning.
            </seg>
            <seg n="b3ba133f">
              Dagens debatt handlar alltså om ett motionsbetänkande om sociala
              avgifter. Vi skiljer oss från regeringen och yrkar därför bifall
              till reservation 1, där vi vill peka på vägen och möjligheten
              att sänka arbetsgivaravgifterna för småföretag.
            </seg>
          </u>
          <note type="speaker" n="03648466">
            Anf. 55 DAVID LÅNG (SD):
          </note>
          <u who="Q5969249" xml:id="i-7941d762a0613f27-5" n="5701e760">
            <seg n="4c5fc534">
              Fru talman! Sverigedemokraterna antog redan år 2004 ett ekonomipolitiskt
              handlingsprogram som vi i dag kallar idédokument. Det har på vissa
              punkter blivit lite inaktuellt, men vi föreslog där bland annat
              sänkt arbetsgivaravgift för företag och deras verksamhet i glesbygden.
            </seg>
            <seg n="31f286c6">
              Ca 15 månader senare kom en statlig offentlig utredning, SOU
              2005:68, med exakt samma förslag sänkt arbetsgivaravgift för företag
              med anställda i stödområde A, vilket utredningen menade var det
              bästa sättet att öka tillväxten i glesbygden. Det skattesystem
              vi har i dag missgynnar glesbygden. Som exempel kan vi ta de höga
              skatterna på drivmedel. Samtidigt gynnas städerna, för i städerna
              finns bättre kollektivtrafik och kortare transportsträckor. Det
              är inte orimligt att låta glesbygden få igen på gungorna vad man
              förlorar på karusellerna.
            </seg>
            <seg n="6224b36b">
              Nu har förvisso en viss lättnad av arbetsgivaravgiften för företag
              i glesbygden redan införts. Men det finns begränsningar och undantag,
              och Sverige har inte gått lika långt som till exempel Norge. Där
              har vi ett tydligt problem, särskilt för svenska företag som är
              verksamma i närheten av den norska gränsen. Det blir på längre
              sikt omöjligt för svenska företag att konkurrera med de norska.
              Det blir omöjligt att rekrytera norsk arbetskraft, och det blir
              svårt att behålla den svenska arbetskraften, som antingen flyttar
              över gränsen till Norge eller flyttar till någon svensk stad.
            </seg>
            <seg n="7872484a">
              Resultatet av detta ser vi i dag. I Sverige pågår urbaniseringen
              i en takt som är tre gånger högre än EU-genomsnittet. Det kom
              en rapport om detta alldeles häromdagen. Man kan tro och tycka
              att det är en naturlig utveckling som det inte finns någon anledning
              att stoppa. Men jag tror samtidigt att det finns ett värde i att
              hela Sverige får leva. För att åstadkomma detta måste glesbygden
              överleva.
            </seg>
          </u>
          <note n="be281dcd">
            Fru talman! Jag yrkar bifall till Sverigedemokraternas reservation
            nr 2.
          </note>
          <note type="speaker" n="14320895">
            Anf. 56 WIWI-ANNE JOHANSSON (V):
          </note>
          <u who="Q4957112" xml:id="i-bc7f77027ee85bed-0" n="fab2745b" next="i-d71ad45eec668e49-0">
            <seg n="d2e6f377">
              Fru talman! I Sverige har i dag mer än var femte person som arbetar
              en visstidsanställning, det vill säga att de jobbar i olika former
              av osäkra anställningar. Det är hela 22 procent. Det kan vara
              allt från vikariat till timanställningar. Det är alltså ungefär
              700 000 av dem som arbetar i dag som inte har en fast anställning.
              Det är allra vanligast inom hotell- och restaurangsektorn, inom
              handeln, transportsektorn, livsmedelssektorn och den kommunala
              sektorn.
            </seg>
            <seg n="f255f093">
              Av dessa 700 000 har mer än hälften en så kallad allmän visstidsanställning.
              Det betyder att arbetsgivaren inte alls behöver ange något skäl
              till att man inte har någon tillsvidareanställning. Det kan handla
              om timanställning för tillfälliga behov av olika skäl.
            </seg>
            <seg n="cdf0ef3a">
              En sak vi vet är att de som har osäkra anställningar, är behovsanställda
              och saknar trygga jobb blir sjukare än andra. De har mycket oftare
              perioder av arbetslöshet helt och hållet. Det kostar samhället,
              och det kostar framför allt de sjuka mycket pengar. Man måste
              därför fundera över hur man kan göra någonting åt den här typen
              av osäkra visstidsanställningar, det vill säga allmän visstid.
              Det är inte säkert att detta går över med åren. Främst drabbar
              det dem som är unga. Av dem som är mellan 16 och 24 år är det
              över hälften, alltså 53 procent, som har denna typ av osäker anställning.
              Det är ofta kvinnor. Men det är alltså inte säkert att det går
              över ens med åren. Genomsnittsåldern för när en undersköterska
              till slut får en fast anställning är nämligen 36 år. Det är inte
              särskilt gammalt, men det är i alla fall inte 1624 år. Det är
              undersköterskor som har jobbat väldigt många år på mycket osäkra
              anställningar innan de får ett fast jobb.
            </seg>
            <seg n="1291fdaf">
              Vi tycker att vi ska premiera dem som anställer på vanliga vikariat.
              Det är klart att vi vill ha vikariatsanställningar för att folk
              ska kunna vara tjänstlediga av olika skäl. Det kan handla om studier,
              om att pröva på ett annat arbete eller om föräldraledighet.
            </seg>
            <seg n="c8698083">
              Vi tycker att det ska löna sig att fastanställa. Vi tycker att
              vi behöver se över om vi ska höja arbetsgivaravgiften en smula
              för dem som har just de här allmänna visstidsanställningarna.
              Vi säger inte hur mycket det skulle vara, utan vi vill se över
              det. Om man har en person anställd på ett vikariat eller en provanställning
              tänker man kanske så här: Det kostar en liten slant mer att ha
              den här personen anställd på det här sättet. Det är mycket bättre
              att vi fastanställer.
            </seg>
            <seg n="9bd8c5c5">
              Vi tycker att det ska finnas ett skäl till att man vill tillsvidareanställa
              de här personerna. Vi vill ge arbetsgivarna ett skäl att tänka
              till på detta. Därför yrkar jag bifall till Vänsterpartiets reservation
              nr 3 i betänkandet.
            </seg>
          </u>
          <note n="6d30e068">
            Ajournering
          </note>
          <note n="31e6bf2d">
            Kammaren beslutade kl. 12.51 på förslag av förste vice talmannen
            att ajournera förhandlingarna till kl. 13.00 då en aktuell debatt
            om vapenfabrik i Saudiarabien skulle börja.
          </note>
          <u who="Q4957112" xml:id="i-d71ad45eec668e49-0" n="fab2745b" prev="i-bc7f77027ee85bed-0">
            <seg n="0b72ecf5">
              Återupptagna förhandlingar
            </seg>
          </u>
          <note n="c3d42e7b">
            Förhandlingarna återupptogs kl. 13.00.
          </note>
          <note n="326f6039">
            9 § Aktuell debatt: Vapenfabrik i Saudiarabien
          </note>
          <note type="speaker" n="ea06bea4">
            Anf. 57 JONAS SJÖSTEDT (V):
          </note>
          <u who="Q2029704" xml:id="i-048a56aec9bc74e3-0" n="0db684d4">
            <seg n="bf4b43f5">
              Herr talman! Sverige är en av världens stora vapenexportörer.
              Den svenska exporten av vapen till politiska diktaturer och till
              regimer som bryter mot mänskliga rättigheter har dessutom ökat
              kraftigt de senaste åren. Samtidigt som revolterna för frihet
              och demokrati har svept genom Mellanöstern och Nordafrika har
              vi exporterat vapen till flera av regionens förtryckare.
            </seg>
            <seg n="b16282b8">
              Detta är den politiska bakgrunden till planerna på att med svensk
              hjälp bygga en vapenfabrik i diktaturen Saudiarabien, den affär
              som vi diskuterar här i dag på Vänsterpartiets begäran.
            </seg>
            <seg n="7529646a">
              Det är en affär med många märkliga turer delvis höljda i dunkel.
              Här finns ett bulvanföretag finansierat med lån av den militära
              underrättelsetjänsten som har bildats av Totalförsvarets forskningsinstitut
              för att hantera affären. Här finns en regering som är ansvarig
              och där alla de fyra allianspartierna tillsammans har ställt sig
              bakom besluten att gå vidare med affären. Det är en regering vars
              försvarsminister in i det längsta gav oss vilseledande information
              och som vägrade ta politiskt ansvar och skyllde på sina tjänstemän
              för att till slut tvingas avgå från sin post.
            </seg>
            <seg n="a126a180">
              Herr talman! Vänsterpartiet krävde försvarsminister Sten Tolgfors
              avgång. Nu har han gått, men granskningen måste fortsätta i KU,
              i den pågående förundersökningen och i den politiska debatten.
              Det är dags att regeringen slutar ducka och börjar svara på de
              frågor som ställs.
            </seg>
            <seg n="83b640ea">
              Några av de frågorna handlar om ISP. Är det rimligt att en myndighet
              som ger tillstånd för vapenexport sitter med i direkta förhandlingar
              om Saudiaffärens utformning? Stämmer uppgifterna att regeringen
              har ingripit för att påverka ISP:s beslut att ge tillstånd för
              affären?
            </seg>
            <seg n="f376a226">
              Över debatten vilar också den övergripande frågan: Är det rimligt
              att vi exporterar vapen till diktaturer? Vänsterpartiet anser
              inte det.
            </seg>
          </u>
          <note type="speaker" n="85e59f25">
            Anf. 58 Utrikesminister CARL BILDT (M):
          </note>
          <u who="Q52922" xml:id="i-1732a756868ae552-5" n="33be88fd">
            <seg n="0c9522b5">
              Herr talman! Förenta nationernas stadgar ger varje nation rätt
              till eget självförsvar, och den internationella rätten ger dessutom
              alla stater skyldighet att övervaka sitt territorium. Det är därför
              vi har ett nationellt försvar i Sverige. Det är därför andra länder
              också har ett försvar. Handeln med försvarsprodukter är en nödvändighet
              för att detta ska vara möjligt för oss och för andra.
            </seg>
            <seg n="ff6bb2a2">
              Vi tillhör den skara länder som exporterar mer än vad vi importerar.
              Det är en återspegling av vår säkerhetspolitiska linje och vår
              ställning som en mycket framstående industrination. Regelverket
              kring denna export är rigoröst och restriktivt, och dess tillämpning
              är föremål för unik demokratisk insyn för företrädare för riksdagens
              partier. Lagstiftningen och regelverket har beslutats i bred överenskommelse
              och med bred förankring i denna kammare. Dess tillämpning ligger,
              på det sätt på vilket vårt svenska system fungerar, i allt väsentligt
              på Inspektionen för strategiska produkter.
            </seg>
            <seg n="b14fa4ed">
              Dagens debatt handlar i grunden om ärendet vad gäller export
              till och samarbete med Saudiarabien. Avgörande i frågor som dessa
              är självklart att lagen följs och att det beslutade regelverket
              respekteras. Den politiska frågan som också kommer att prövas
              i KU måste vara om detta har skett eller ej.
            </seg>
            <seg n="5ee1eda1">
              Hitintills har ingenting framkommit som visar annat än att de
              avgörande besluten och ställningstagandena har skett i enlighet
              med gällande lag enligt de bestämmelser som gäller och med full
              insyn för företrädare för Sveriges riksdag. Sedan må Vänsterpartiet
              eller Miljöpartiet tycka illa om besluten, men det är en annan
              sak.
            </seg>
            <seg n="8ea6429a">
              År 2002 gavs ett positivt förhandsbesked av ISP rörande möjlig
              leverans av pansarvärnsrobotar till Saudiarabien. Det skedde efter
              samråd med det parlamentariska exportkontrollrådet. Ingen har
              ifrågasatt om detta skedde i laga ordning och med full insyn eller
              inte. År 2005 ingicks ett omfattande samarbetsavtal mellan Sverige
              och Saudiarabien på dessa områden. Ingen har, efter den granskning
              som då skedde i konstitutionsutskottet, hävdat att detta avtal
              inte ingicks i laga ordning.
            </seg>
            <seg n="29af2a08">
              Avtalet redovisades och diskuterades också här i riksdagen. Beslut
              som dessa är till sin natur långsiktiga, och det vi diskuterar
              i dag är i allt väsentligt konsekvenser av dessa ställningstaganden
              2002 och 2005. Jag säger inte detta för att lasta över det politiska
              ansvaret på en annan regering. Den dåvarande utrikesministern
              Laila Freivalds redovisade här i kammaren de också utrikespolitiska
              skäl man hade för avtalet 2005, och jag kan i allt väsentligt
              ansluta mig till vad hon sade då.
            </seg>
            <seg n="8f0ecb32">
              För Sveriges trovärdighet som internationell samarbetspartner
              är det viktigt att vi respekterar avtal som har ingåtts. Regeringar
              kommer och går, men Sveriges förpliktelser består. Att bryta eller
              utan förändrade omständigheter säga upp ett ingånget avtal är
              utrikespolitiskt kostsamt och skadligt. Vi har ett tydligt nationellt
              intresse av goda förbindelser och nära dialog i olika frågor också
              med Saudiarabien. Landets samlade betydelse i den arabiska och
              den muslimska världen ska inte underskattas. Det gäller inte minst
              när denna värld nu befinner sig i början av ett sannolikt skede
              av dramatisk omvandling.
            </seg>
            <seg n="a231f64b">
              Herr talman! I vissa medier har envist hävdats att det handlar
              om att bygga en vapenfabrik. Det är fel. Det är en hägring. Det
              som har diskuterats tydligt och klart inom ramen för det offentliga
              avtalet från 2005 är en anläggning för renovering och modifiering.
              Ur denna kommer inga nya vapen.
            </seg>
            <seg n="8ae6883e">
              När jag konsulterade Svenska Akademiens ordlista framgick att
              en fabrik är en anläggning för tillverkning i stor skala. Avtalet
              från 2005, det nu delvis offentliga regeringsbeslutet om FOI från
              2008 och den i medierna redovisade beredningen ISP 2010 visar
              tydligt att det inte handlar om detta. Vi ska alla vara noggranna
              med och korrekta i det vi säger. Det kravet ställs med rätta på
              oss politiker. Det kravet bör också ställas på andra. Någon vapenfabrik
              handlar det inte om.
            </seg>
            <seg n="273ac0ec">
              Däremot är diskussionen om vårt regelverk för export av krigsmateriel
              viktig. Den är högst legitim och därtill mycket viktig. De avvägningar
              som vi står inför är låt oss inte dölja detta långt ifrån enkla.
              Att regelverket måste anpassas och utvecklas är uppenbart. Vi
              har till exempel nyss fattat ett alldeles nytt beslut om striktare
              regler, och vi står nu inför en ny översyn. Diskussionen bör och
              måste då handla om hur regelverket ska anpassas, inte minst i
              en tid när vi får allt mindre av nationell svensk försvarsindustri
              och alltmer av en europeisk integrerad sådan, och om hur vi fortsatt
              ska se till att regelverket säkrar att denna export inte underminerar
              centrala värderingar i vårt samhälle och i vår utrikespolitik.
            </seg>
            <seg n="67e1afa8">
              Men till dess att ett nytt regelverk beslutats och trätt i kraft
              gäller självfallet det regelverk som finns. Sverige är ju ett
              rättssamhälle och ska så förbli.
            </seg>
          </u>
          <note type="speaker" n="033c82cf">
            Anf. 59 URBAN AHLIN (S):
          </note>
          <u who="Q3369220" xml:id="i-77c9513c973dbb9a-0" n="5042cae1">
            <seg n="406f753e">
              Herr talman! När man lyssnar till utrikesminister Carl Bildt
              frågar man sig varför försvarsminister Sten Tolgfors avgick när
              allting har varit så fantastiskt bra. Lagar har följts, och det
              har egentligen inte varit något som helst problem med det här.
            </seg>
            <seg n="c2f31db1">
              Jag menar att utrikesministern gör en felbedömning. Det är uppenbart
              för oss alla som har följt när den här skandalen har rullats upp
              att det har handlat om en het potatis som regeringen inte har
              vetat hur man ska hantera. Man har försökt genom det som Jonas
              Sjöstedt i inledningen talade om med bulvanföretag och kontanta
              betalningar från underrättelsetjänsten. Detta är medieuppgifter,
              det ska tillstås. Vi får väl se när alla förundersökningar är
              klara, men enligt medieuppgifterna har det gått till på det här
              sättet. Det är klart att det inte väcker någon respekt för vare
              sig myndigheterna eller regeringens agerande. För mig framstår
              det inte som särskilt förvånande att Sten Tolgfors till slut kände
              att han tvingades att avgå. Förtroendet var naturligtvis borta.
            </seg>
            <seg n="3b0749a8">
              När det gäller den arabiska våren har den svenska regeringen
              hela tiden hamnat snett. Jag och Socialdemokraterna krävde Mubaraks
              avgång. Utrikesminister Carl Bildt ville inte kräva Mubaraks avgång.
              Senare var vi i Libyen, och jag och Socialdemokraterna krävde
              att vi skulle ställa oss på oppositionens sida mot Gaddafi. Då
              valde utrikesministern att säga: Nej, jag vill inte välja sida.
            </seg>
            <seg n="4ae84ff1">
              Det är klart att under hela den här processens gång har försvarsindustrin,
              regeringsmakten, ISP, dessa myndigheter vetat om att det har funnits
              en potatis någonstans som ingen riktigt har velat ta ansvar för.
              Det är byggandet av en vapenfabrik, renovering och rekonstruktion,
              i Saudiarabien, ett land som vi vet är en repressiv regim.
            </seg>
            <seg n="f63a24dc">
              När Carl Bildt gav sig in i den här debatten efter att Sten Tolgfors
              hade avgått nämnde han Saudiarabien som ett familjeföretag, ungefär
              som att det är väl lite gulligt att handla med ett familjeföretag.
              Det kan inte vara så farligt.
            </seg>
            <seg n="ad2ec11a">
              Låt oss tala klarspråk här. Saudiarabien är en repressiv regim.
              Det är ingen demokrati. Det är en absolut monarki. Jag tycker
              att det är smärtsamt att se att Saudiarabien går in i Bahrain
              och slår ned uppror, att se det de har gjort i Jemen för att stödja
              den gamle presidenten Saleh och så vidare. Jag tycker att det
              är besvärande.
            </seg>
            <seg n="ad850aa0">
              Jag har också tagit på mig ansvaret för att vi socialdemokrater
              slöt detta Memorandum of Understanding 2005 och påtalat att jag
              tycker att det gick väl långt. Det pekade ut specifika samarbetsområden
              där också FOI nämndes. Jag var kritisk då, men ni vet allihop
              hur det går till i politiken. Man får ibland ställa upp på det
              som beslutas. Det borde också Jan Björklund och Göran Hägglund
              ha lärt sig, med tanke på att de snabbt var ute och visade att
              de inte tog ansvar för det kollektiva regeringsbeslutet att förlänga
              avtalet. Det är konstigt eftersom regeringen faktiskt har ett
              kollektivt ansvar för att man förlänger någonting, men de var
              snabbt ute och sade motsatsen.
            </seg>
            <seg n="b02a78d2">
              Jag tycker att det avtalet gick för långt. Vi socialdemokrater
              är oerhört tveksamma till det. Men jag har också sagt att jag
              inte vill lova att vi när vi kommer till makten 2014 kommer att
              bryta upp avtalet, dels för att det är flera år till dess, vi
              vet inte vad som kommer att ske det kanske går att omförhandla,
              det kanske går att göra någonting annat dels av det skäl som Carl
              Bildt mycket riktigt nämnde, att det naturligtvis kommer att få
              utrikespolitiska konsekvenser och kostnader. Jag vill vara helt
              ärlig med det. Vi vill inte i dag lova att vi kommer att bryta
              upp det avtalet. Men det är inte det som egentligen är poängen
              i dagens debatt, utan det är det som utrikesministern pekade på
              i slutet av sitt inlägg: Hur ska vi ha det med vår vapenexport
              i framtiden?
            </seg>
            <seg n="e6595c2c">
              Där har vi socialdemokrater under en längre tid i Sveriges riksdag
              väckt motion efter motion där vi har sagt att vi vill göra det
              svårare att sälja svenska vapen till icke-demokratier i världen.
              I början av förra året fick vi en majoritet i Sveriges riksdag
              som sade att vi vill att regeringen återkommer till riksdagen
              med ett nytt förslag till skärpt lagstiftning där det blir svårare
              för vapenexport till icke-demokratier. Regeringen har dragit fötterna
              efter sig. Vi har fortfarande inte ens sett ett utredningsdirektiv
              för den utredningen. En utredare är inte tillsatts, än mindre
              finns det några förslag till Sveriges riksdag.
            </seg>
            <seg n="e3900393">
              Det är naturligtvis så att Exportkontrollrådet och ISP ska hålla
              sig till den lagstiftning som gäller i dag, men det en majoritet
              här i Sveriges riksdag har gett regeringen besked om är att vi
              inte vill fortsätta att sälja vapen till länder som är diktaturer.
              Vi vill göra det svårare. När det finns en majoritet måste det
              vara regeringens ansvar att så snabbt som möjligt komma till Sveriges
              riksdag med ett sådant lagförslag.
            </seg>
            <seg n="1a97c4b3">
              Den här affären har i blixtbelysning visat dilemmat med vår vapenexport
              och hur rätt vi socialdemokrater har haft med att vi vill få in
              en riktlinje eller en lagstiftning som gör att man också ser på
              den demokratiska situationen i de länder som vi säljer vapen till.
            </seg>
            <seg n="842da6ce">
              Låt mig också vara fullständigt klar med att vi socialdemokrater
              vill ha ett starkt försvar. Vi menar att det därför är bra att
              det finns en svensk försvarsindustri så att vi inom vissa områden,
              undervattensteknik, flyg och en del annat, kan ha högteknologisk
              kunskap. Det är bra för oss att kunna samarbeta med andra länders
              försvarsindustrier för att den vägen få tillgodogöra oss bra materiel
              och bra tekniskt kunnande. Det är bra för svenskt oberoende och
              svensk handlingsfrihet. Därför krävs det också en vapenexport.
              Låt oss inte blunda för det. Men den vapenexporten ska enbart
              grundas på försvarspolitiska och säkerhetspolitiska skäl. Den
              ska inte grundas på det som Reinfeldt har talat om, att det handlar
              om jobben. Den ska inte handla om någon sorts kommersiella skäl,
              att sälja pengar. Ungefär som Carl Bildt sade: Säljer inte vi
              så säljer någon annan. Vapenexport ska bara tillåtas när det är
              försvarspolitiskt och säkerhetspolitiskt motiverat.
            </seg>
          </u>
          <note type="speaker" n="a8eb915f">
            Anf. 60 ÅSA ROMSON (MP):
          </note>
          <u who="Q271230" xml:id="i-ee9cf48667f00b1c-0" n="8f06ce0d">
            <seg n="fc59852c">
              Herr talman! De senaste decennierna har i många avseenden varit
              en tid av enastående framsteg. Krigen har blivit färre, demokratierna
              har blivit fler så inledde utrikesminister Carl Bildt den utrikespolitiska
              deklarationen i just den här kammaren för mindre än två månader
              sedan. Frågan är vilka slutsatser vi drar av vår utrikespolitiska
              hållning i dessa dagar. Dagens debatt handlar om hur Sverige ska
              värna fred, mänskliga rättigheter och demokrati i den värld som
              har sett den arabiska våren.
            </seg>
            <seg n="74ee0639">
              Vi har nu hört utrikesministern tala om vapenexport och militära
              samarbeten med en diktatur som Saudiarabien som en del av en svensk
              tradition, som en svensk utrikeshandel. Tidigare utmålades den
              svenska neutralitetspolitiken som den bärande stommen för att
              vi skulle ha en stor vapenexport. Jag noterade att den nu avgångne
              försvarsministern Tolgfors motiverade beväpnandet av diktaturer
              med att det också var bra för soldaternas hälsa eftersom de skulle
              få säkra svenska vapen.
            </seg>
            <seg n="05b287bb">
              Det finns någonting väldigt konstigt i den svenska vapenexportdebatten.
              När man pratar med folk utanför den här kammaren, ute på stan,
              tror de allra flesta att Sverige är ett gott föredöme internationellt
              också på det utrikespolitiska och på det säkerhetspolitiska planet
              när det gäller att värna just demokratin som den viktigaste och
              starkaste faktorn för fred och för mänskliga rättigheter. Därför
              tycker folk att det är konstigt att det nu rullas upp en affär
              som i blixtbelysning, som Urban Ahlin ordagrant sade, tydligt
              visar på att den svenska vapenexportpolitiken är allt annat än
              ett stöd för fred, demokrati och mänskliga rättigheter.
            </seg>
            <seg n="1d99d208">
              Den svenska vapenexporten till diktaturer har ökat ganska kraftigt
              under de senaste åren. Jag vet inte om Carl Bildt och de andra
              allianspartierna i regeringen är särskilt stolta över den utvecklingen.
              Den har skett under er tid, med er regering. Ni har också inrättat
              en särskild myndighet för att främja just vapenexport. Det är
              onekligen så att diktaturer och auktoritära regimer gärna köper
              vapen. De har ett stort behov av det.
            </seg>
            <seg n="bd9de0fc">
              Ändå försöker nu flera regeringspartier säga att det inte är
              bra att Sverige exporterar till diktaturer. Det är en väldigt
              otydlig debatt. Framför allt finns ett väldigt otydligt politiskt
              ansvar.
            </seg>
            <seg n="0ad9f43a">
              Det har utlovats en utredning om ett så kallat demokratikriterium.
              Det är väldigt vällovligt. Urban Ahlin stod här och prisade att
              man skulle göra en sådan analys också vid vapenexport. Men han
              var också väldigt tydlig, både här i kammaren nu och i en tidigare
              radiointervju, med att det här bara ska vara ett kriterium som
              är en av flera faktorer för att väga in huruvida man ska ta beslut
              om vapenexport.
            </seg>
            <seg n="6b290f21">
              Från Miljöpartiets sida menar vi att det är väldigt konstigt.
              Ska vi ha ett demokratikriterium måste det ju vara någonting som
              är på riktigt. Låt oss då ta tjuren vid hornen. Om vi inte kallar
              Saudiarabien för en demokrati, om vi kallar det för en ska vi
              säga icke-demokrati åtminstone så slipper vi märka ord, kanske
              vi också måste vara ärliga och säga: Ska vi fortsätta att ha ett
              militärt samarbete, ska vi fortsätta att exportera vapen till
              Saudiarabien?
            </seg>
            <seg n="315e7be9">
              Miljöpartiet menar, inte minst i ljuset av den arabiska våren,
              att det är fullt rimligt en analys som vi har gjort i många utrikespolitiska
              debatter här i kammaren att faktiskt ändra synen på hur den delen
              av världen kan demokratiseras, att det kan gå snabbt men att det
              finns starka hinder. Vi ser det inte minst i Syrien som jag tror
              är ett område vi alla känner väldigt starkt kring just i dag.
            </seg>
            <seg n="73437c24">
              Vi måste göra analysen att världen kan förändras och att denna
              förändring måste få påverka våra utrikesrelationer. Om vi inte
              låter en analys över ett förändrat scenario påverka också våra
              avtal i alla andra affärsrelationer påverkar de omkringliggande
              omständigheterna sitter vi med ett tomt demokratikriterium. Det
              blir mest ord, och det blir ett på papperet fint regelverk och
              en fin lagstiftning som vissa kallar rigorösa och extremt noggranna
              men som i Miljöpartiets ögon har flera stora hål. De tillåter
              rent uppenbart export av vapen och militärt samarbete med regimer
              som gör allt annat än värnar om fred, mänskliga rättigheter och
              demokrati.
            </seg>
            <seg n="f2514c31">
              Det var jobbigt att läsa den artikel som flera arabiska företrädare
              skrev i Svenska Dagbladet i dag. De skriver att de är besvikna
              över att Sverige exporterar till och stöder Saudiarabien, som
              är en så tydlig repressiv kraft i området när det gäller att slå
              ned sin demokratirörelse, även att beväpna Bahrain. De skriver
              att det måste bli ett slut på en sådan politik som den svenska
              vapenexporten till diktaturer innebär. Det är en viktig solidaritetshandling
              att vi kan visa demokratiska krafter i arabvärlden. Det skulle
              vara ett litet men symboliskt steg mot en annan världsordning
              där demokrati, solidaritet och mänsklig värdighet betyder mer
              än ekonomiska och geopolitiska intressen. Jag håller helt med
              dem.
            </seg>
          </u>
          <note type="speaker" n="a4f42371">
            Anf. 61 ALLAN WIDMAN (FP):
          </note>
          <u who="Q4731041" xml:id="i-3a7ee9536baa92c0-0" n="ac91c5b7">
            <seg n="abd0c7fb">
              Herr talman! Jag ska inleda med att ge både Åsa Romson och Urban
              Ahlin rätt på en punkt. Det är klart att varje parti som ingår
              i den nu sittande regeringen bär en del av det kollektiva ansvaret.
              Samtidigt vore det illa för den svenska politiska debatten om
              det skulle förhindra dessa partier från att, just som partier,
              uttrycka vilken inriktning de har för sin politik.
            </seg>
            <seg n="a9a6f77b">
              Det har bytts regeringar i Sverige de senaste åren. Jag kan konstatera
              att Folkpartiet liberalerna inte är ensamt om att ibland känna
              sig obekvämt med de beslut som fattas kollektivt i en regering.
              Jag förmodar att de sakkunniga som Miljöpartiet de gröna hade
              i Försvarsdepartementet 2005 kände på ungefär motsvarande sätt.
            </seg>
            <seg n="517df164">
              Herr talman! Saudiarabien är ett land som saknar pressfrihet.
              Politiska partier är förbjudna. Det finns inte en tillstymmelse
              till religionsfrihet. Fackföreningar är förbjudna. I detta land
              tillämpas en av de mest utrerade sharialagstillämpningarna i världen.
              Enligt trovärdiga människorättsorganisationer halshöggs i höstas
              en kvinna dömd för trollkonster och häxeri. Det händer också,
              mer eller mindre regelbundet, att man stympar tjuvar och andra
              brottslingar. Det ska sägas att detta görs i närvaro av kirurger
              som är beredda att med bandage och antibiotika bekämpa vävnadsdöd.
              Men, herr talman, jag vet inte om det gör det hela mer eller mindre
              kusligt.
            </seg>
            <seg n="6ab14a55">
              Grunden för den diskussion vi har i dag handlar om ett Memorandum
              of Understanding ingånget 2005. När man ser detta dokument måste
              man fråga sig om det är ett säkerhetspolitiskt och försvarspolitiskt
              samarbetsavtal. Vilka sammanfallande säkerhetspolitiska intressen
              har Sverige och Saudiarabien för att ett sådant avtal ska ingås?
              Jag har pratat om olikheter i värdegrunderna, och jag vill till
              det lägga att Saudiarabien befinner sig 6 695 kilometer från det
              svenska territoriet. Fördrag eller avtal av den typen vore naturliga
              att Sverige hade med länder i sin nära omgivning. Men när vi ingår
              avtal med länder mycket långt bort och som har lite gemensamt
              med oss ser det konstigt ut.
            </seg>
            <seg n="fbdc28cb">
              Jag tror inte, herr talman, att svenska politiker och statstjänstemän
              sätter sig ned och spontant kommer på idén att vi nu ska ha ett
              försvars- och säkerhetssamarbete med Saudiarabien. Jag tror att
              det finns kraftfulla intressen bakom som trycker på. Det är viktigt
              att säga att det naturligtvis är enskilda företags uppgift att
              skapa vinster och generera avkastning till sina ägare. Men om
              inte vi politiker inser hur starka dessa intressen är kommer vi
              alltid att vara illa rustade när det gäller politiska avvägningar.
            </seg>
            <seg n="9cc2985d">
              Herr talman! År 2005 anmälde Birgitta Ohlsson och undertecknad
              samarbetsavtalet till konstitutionsutskottet. KU sade att detta
              är ett ramavtal. Och det gjorde KU därför att utskottet hade fått
              information från den dåvarande regeringen att det här var ett
              brett samarbetsavtal, inte någon enskild affärshändelse. De exportaffärer
              som skulle göras skulle efteråt prövas av ISP.
            </seg>
            <seg n="403f82f8">
              Många har förvånats över hur väl ordalydelsen i MOU:et stämmer
              med det som sedan har skett. Här talas i artikel 2 om att sälja
              utrustning för stridsledning. 2007, något år senare, blev det
              känt att Saab marknadsför just stridsledning i Saudiarabien. Man
              pratar om anläggningar för produktion, sammansättning och underhåll
              av vapen på pricken som vi har sett har tagits upp i den senaste
              tidens rapporteringar.
            </seg>
            <seg n="df7bffa9">
              Intrycket jag får är att innan MOU:et skrevs fanns konkreta affärsupplägg.
              De beskrivs i samarbetsavtalet. Annorlunda uttryckt är det affärsplanen
              som har konstituerat ett MOU snarare än tvärtom.
            </seg>
            <seg n="74e86dd1">
              Har detta någon betydelse? Ja, det har det, herr talman. När
              KU våren 2006 för första gången granskade denna affär var man
              av uppfattningen att det var ett brett samarbetsavtal som skulle
              få ett konkret innehåll. Nu framstår det som mycket troligt att
              det var precis tvärtom. Det var ett avtal som skräddarsyddes efter
              konkreta affärsupplägg. Om det är så kan man med viss grund påstå
              att KU vid sin granskning fördes bakom ljuset. Om man ska få ett
              svar på frågan om regeringen 2005 kände till de konkreta affärsplanerna
              måste den ställas till dåvarande försvarsminister Leni Björklund
              och dåvarande statsminister Göran Persson.
            </seg>
          </u>
          <note type="speaker" n="6a2fbf37">
            Anf. 62 KERSTIN LUNDGREN (C):
          </note>
          <u who="Q4964100" xml:id="i-1c9b549c20bb8d8e-0" n="c3142ba9">
            <seg n="b396f238">
              Herr talman! Saudiarabien är ingen demokrati. Där begås betydande
              brott mot mänskliga rättigheter. Jag utgår från att Saudiarabien
              i dag, inte med Centerpartiets stöd, inte skulle ha fått klartecken
              att få köpa pansarvärnsroboten Bill.
            </seg>
            <seg n="93df1cca">
              Men den här debatten, herr talman, handlar om en vapenfabrik
              i Saudiarabien. Det är således en debatt om en vapenfabrik som
              inte finns men som kunde ha funnits under vissa förutsättningar.
              Låt mig göra klart att för Centerpartiets del är det viktigt att
              bringa klarhet i vad som kunde ha hänt och vad som faktiskt har
              hänt under gångna år. Jag är övertygad om att den här debatten
              inte kommer att ge de svaren men väl de pågående utredningarna
              inom riksdagens konstitutionsutskott och inom andra organ.
            </seg>
            <seg n="75db8f83">
              Svaren kommer att bli viktiga för att vidta de mått och steg
              som enligt Centerpartiets mening behövs för att skärpa både lagstiftningen
              och dess tillämpning. Det är min övertygelse att svaren också
              kommer att påverka den utredning om krigsmaterielexporten som
              vi alla vill se ska tillsättas. Jag utgår också från att våra
              myndigheter följer gällande regelverk till dess annat är bevisat.
            </seg>
            <seg n="fc20c4b4">
              Herr talman! Vi kommer att få anledning att här i kammaren återkomma
              till debatten om svensk krigsmateriellagstiftning i samband med
              behandlingen av regeringens skrivelse om den strategiska exportkontrollen
              för 2011. Låt mig bara påpeka att det här rör ett speciellt område
              där tillstånd för export kan ha givits långt före det att exporten
              faktiskt sker. Krigsmateriel är ju inte produkter som exporteras
              över disk.
            </seg>
            <seg n="3dd9a490">
              Bakgrunden till den här aktuella debatten står att finna i bedömningar
              gjorda i slutet av förra seklet och början av detta. Det samarbete
              som då utvecklades mellan Sverige och bland annat Saudiarabien
              har vi självklart att ta ansvar för även i dag.
            </seg>
            <seg n="0bdfae00">
              När den dåvarande socialdemokratiska regeringen Persson den 11
              december 2003 beslöt att ingå det allmänna samarbetsavtalet med
              Saudiarabien önskade man ytterligare förbättra de vänskapliga
              förbindelserna mellan de båda länderna, stärka de historiska banden
              mellan sina medborgare och främja och stödja samarbetet mellan
              länderna i fråga om ekonomi, handel, investeringar, utbildning,
              vetenskap, teknologi, turism och ungdom. Det var ett avtal som
              trädde i kraft den 15 februari 2005.
            </seg>
            <seg n="b541890a">
              Några månader senare samma år, den 21 april 2005, beslutade regeringen
              Persson om ett samförståndsavtal med Saudiarabien om militärt
              samarbete ett avtal som enligt nuvarande riktlinjer nog borde
              ha varit föremål för samråd i Utrikesnämnden. Avtalet var och
              är i sig mycket omfattande. Avtal av det slaget är per definition
              inte en dagslända utan har en räckvidd som är betydande. Det är
              därför de ingås av just regeringar.
            </seg>
            <seg n="27716553">
              De här båda avtalen gäller alltjämt, och där har vi också ett
              ansvar. Men för Centerpartiets del finner vi skäl att titta närmare
              på dessa avtal, utvärdera dem för att sedan på den grunden också
              överväga vilka åtgärder som bör vidtas. Det finns all anledning
              för alla, inte minst i ljuset av de svar som framkommer i pågående
              utredningar och en ny krigsmateriellagstiftning, att vara beredda
              till omprövningar av delar i gällande avtal.
            </seg>
            <seg n="79886a4d">
              Herr talman! Det finns vissa i debatten som driver frågan med
              sikte på att Sverige helt ska upphöra med vapenexport, åtminstone
              till andra länder än Norge. Det är inte Centerpartiets hållning.
              Sverige har alltjämt skäl att upprätthålla kompetens och teknologi
              inom försvarsområdet. Det är en viktig del av den svenska säkerhetspolitiken.
              Utan export skulle antingen vårt försvar bli våldsamt dyrt mycket
              dyrare än vad det är i dag eller också skulle vi bli hänvisade
              till att alltid importera de förmågor som vi anser krävs för det
              svenska försvaret eller för den delen för att Sverige ska kunna
              delta i internationella fredsinsatser insatser som Centerpartiet
              välkomnar under förutsättning av FN-mandat.
            </seg>
            <seg n="afd5f884">
              Låt mig bara, herr talman, också konstatera att den historia
              som varit i fråga om detta MOU kommer med stor sannolikhet att
              behöva prövas av KU, precis som tidigare har framkommit. Jag är
              övertygad om att man behöver se vilka underlag som fanns när de
              avtal träffades som jag refererade till, 2003 och 2005, och att
              det kommer att vara påverkande också för de svar som konstitutionsutskottet
              kommer att få. Jag ser fram emot de svaren, herr talman, och hoppas
              att vi med det ska kunna få en bättre och mer klargörande debatt
              än vad som är möjligt i dagens läge.
            </seg>
          </u>
          <note type="speaker" n="d5ae9f11">
            Anf. 63 MIKAEL JANSSON (SD):
          </note>
          <u who="Q563289" xml:id="i-87a221a144ae1702-0" n="ca31abb6">
            <seg n="8a36a996">
              Herr talman! Vi kan vara stolta över att Sverige är världens
              största försvarsmaterielexportör per capita så länge som vår exportkontroll
              av försvarsmateriel är mycket sträng. Amnestyrapporter visar att
              den är sträng och funktionell. Att en KU-granskning nu kommer
              att ske av försvarsmaterielexporten till Saudiarabien är naturligt,
              för landet i fråga bryter mot de mänskliga rättigheterna. Islamismen
              i Saudiarabien är farlig, vilket SD länge har försökt lyfta fram
              i opinionen. Dåvarande regeringens bedömning från 2002 att Saudiarabien
              är ett stabilt land i Mellanöstern bör därför omvärderas.
            </seg>
            <seg n="281d99bf">
              Den svenska exporten förra året av det luftburna radarsystemet
              Erieye till Saudiarabien anser vi trots detta vara bra, för det
              är ett system som skapar avspänning genom tryggheten att ha uppsikt
              över hela sitt luftterritorium. Det är viktigt att skilja på effekterna
              av och riskerna med olika försvarsmateriel. Sverige exporterar
              till exempel inte alls finkalibriga vapen därför att de så lätt
              kommer till fel användning. ISP:s exporttillstånd ges utifrån
              en helhetsbedömning av vilken typ av försvarsmateriel det är,
              till vilken typ av land och med vilka grannar.
            </seg>
            <seg n="9f6392a0">
              Den aktuella debatten cirkulerar kring något medierna kallar
              vapenfabrik. Det som borde diskuteras mer är regeringsbeslutet
              år 2002 att godkänna export av pansarvärnsroboten Bill till Saudiarabien
              och andra historiska exporter till länder som har problem med
              de mänskliga rättigheterna. Följdleveranser i form av service,
              uppgradering och ammunitionstillverkning bör diskuteras mindre
              eftersom det normalt är en självklarhet. Att svensk industri kan
              ge följdleveranser till hemliga lokaler i mottagarländer och att
              sträng sekretess råder är naturligt. Skulle svensk industri inte
              få ge följdleveranser efter beviljade exporter skulle troligen
              hela vår export av försvarsmateriel slås ut.
            </seg>
            <seg n="7b8b8e33">
              I det aktuella ärendet får KU-utredningen sätta sig in i detaljerna
              om det finns något som inte ryms i vår lagstiftning. Vi ser positivt
              på granskningen av frågan i KU.
            </seg>
            <seg n="335671c8">
              SD inträdde i riksdagen hösten 2010 och är det enda parti som
              inte har satt sig in i detaljerna kring MOU:et med Saudiarabien
              från 2005. Överenskommelsen med Saudiarabien bör löpa sin tid
              ut. Det skadar Sverige och vår industri om vi bryter ett MOU.
              Ska det sedan förnyas år 2015 bör de militära delarna bara omsluta
              säkerhetssystem och rent defensiva system.
            </seg>
            <seg n="a2a1f782">
              Det är bra om den aktuella debatten om en påstådd vapenfabrik
              i Saudiarabien kan sättas i ett vidare perspektiv. Vi ska vara
              medvetna om att Sverige ligger långt framme vad gäller exportkontroll.
              Det märks inte minst när det gäller Saudiarabien, vad vi exporterat
              dit efter 2002 och vad andra länder exporterat. USA och en lång
              rad europeiska länder har exporterat försvarsmateriel under åren
              20052010 till Bahrain, Egypten, Libyen, Syrien och Jemen. Det
              har inte Sverige gjort därför att vår lagstiftning inte tillåtit
              oss detta. Brittiska BAE Systems har sålt 70 Eurofighters till
              Saudiarabien år 2007. Barack Obama proklamerade i december förra
              året att USA skrivit på en exportorder för försvarsmateriel till
              Saudiarabien värd 60 miljarder dollar, bland annat innehållande
              84 F 15-plan.
            </seg>
            <seg n="9ae49732">
              Herr talman! Vår starka försvarsmaterielindustri är en stor fördel
              för vår egen försvarsmaterielförsörjning. När vi själva investerar
              i svenskproducerade materielprojekt kan nettokostnaden bli mycket
              låg, eller till och med gå med vinst, i samhällsekonomin på grund
              av spillövereffekter och export. Försvarsindustrin berör ca 30
              000 jobb, varav en stor andel civilingenjörer, och indirekt omfattar
              försvarsindustrin ca 100 000 jobb. Låt oss inte glömma detta.
            </seg>
          </u>
          <note type="speaker" n="e14a381b">
            Anf. 64 JONAS SJÖSTEDT (V):
          </note>
          <u who="Q2029704" xml:id="i-048a56aec9bc74e3-1" n="0db684d4">
            <seg n="46eb562d">
              Herr talman! Vänsterpartiet är motståndare till vapenexport.
              Vi anser att lagstiftningen omedelbart måste skärpas så att det
              införs strikta regler som gör det omöjligt att exportera vapen
              till politiska diktaturer, till länder som är indragna i väpnade
              konflikter och till länder som bryter mot mänskliga rättigheter.
            </seg>
            <seg n="2e4c3c76">
              Om vi hade ett sådant regelverk skulle inte Saudiarabien få köpa
              svenska vapen. Landet är en hård politisk diktatur som begår en
              skrämmande rad av brott mot de mänskliga rättigheterna. Saudiska
              säkerhetsstyrkor deltog i att slå ned den spirande demokratirevolten
              i Bahrain. Med den skärpning av lagstiftningen som vi föreslår
              skulle vapenexporten till den typen av land vara helt utesluten.
              Låt oss komma ihåg att den som exporterar vapen till förtryckaren
              blir medansvarig till förtrycket.
            </seg>
            <seg n="3f370b5e">
              Saudiaffären visar på en rad andra svagheter i det svenska regelverket
              om vapenexport. Oberoendet för myndigheten ISP som ger tillstånd
              till affärer har ifrågasatts. Här vill jag gärna ha ett svar under
              denna debatt av regeringen och Carl Bildt: Anser regeringen att
              det är lämpligt att ISP sitter med när enskilda affärer som den
              med Saudiarabien förhandlas direkt mellan köpare och säljare?
              Är det ISP:s roll? Det vill jag gärna ha svar på.
            </seg>
            <seg n="70358e70">
              Den andra frågan är: Stämmer det som det har förekommit medieuppgifter
              om, att regeringen aktivt har försökt påverka ISP:s ställningstagande
              i just den här affärsöverenskommelsen?
            </seg>
            <seg n="9173249f">
              Det finns många saker att lära av denna affär, med planerna på
              det man kan kalla en vapenfabrik eller möjligen en större vapenverkstad
              i Saudiarabien skillnaden är väl närmast semantisk. En är att
              insynen över och kontrollen av vapenexporten bör skärpas.
            </seg>
            <seg n="bd1aa1cd">
              Exportkontrollrådet, EKR, där den parlamentariska tillsynen utövas,
              är ett organ som är mycket slutet och tillämpar strikt sekretess.
              Vänsterpartisten i rådet röstar emot alla vapenaffärer med diktaturer.
              Men han får inte berätta om det inte ens för mig som är partiordförande.
              Inte heller nu, när debatten om Saudiaffären har blivit offentlig,
              får sekretessen brytas. Denna sekretess borde lättas upp. Protokollen
              från EKR borde bli offentliga efter en bestämd tidsperiod.
            </seg>
            <seg n="63582156">
              Herr talman! Sveriges regering gör sitt bästa för att öka vapenexporten,
              och svenska exportkrediter används flitigt för att underlätta
              vapenaffärer. Handelsminister Ewa Björling, även hon moderat,
              har rest i skytteltrafik till olika diktaturer för att främja
              svenska handelsintressen. Björling är också ansvarig för tillståndsmyndigheten
              ISP.
            </seg>
            <seg n="411fa9cb">
              Vapenindustrin är till sin natur en ganska speciell bransch.
              På en vapenmässa i diktaturen Qatar fick den potentiella köparen
              information om att JAS 39 Gripen garanterar en hög dödsratio.
              I marknadsföringen lyfts också fram att pansarvärnsroboten Bill
              2 har ett läge för mjuka mål, det vill säga personer som inte
              är skyddade av pansar. Det är inte konstigt att marknadsföringen
              ser ut så. Det handlar trots allt om krigsmateriel som är avsett
              för att döda.
            </seg>
            <seg n="535b5adb">
              Hur stämmer denna politik för att exportera vapen till diktaturer
              överens med att stå upp för demokrati och mänskliga rättigheter
              i världen? Inte särskilt väl! Här har regeringen ett trovärdighetsproblem,
              som Bildt själv har belyst med något märkliga uttalanden. Det
              är inte så att världen saknar pansarvärnsrobotar. Hade läget för
              mänskliga rättigheter varit bättre för att de köpte franska i
              stället? Det har Bildt sagt.
            </seg>
            <seg n="4e3088cd">
              Det är den typ av argument som Ola Wong i Svenska Dagbladet beskrev
              som en argumentation för knarklangare: Om inte vi säljer grejerna,
              så gör någon annan det. Med den typen av principlöshet kan man
              sälja vad som helst till vem som helst.
            </seg>
            <seg n="ac36166c">
              Den svenska regeringen har goda förbindelser med kungadömet Saudiarabien.
              Carl Bildt beskriver landet som ett familjeföretag. Att hålla
              sig väl med regimen är viktigt, enligt Bildt. När diktaturer beskrivs
              som familjeföretag ges det ingen riktigt bra bild av svensk utrikespolitik,
              och hela affären devalverar värdet av de vackra orden om frihet
              och demokrati i högtidstalen om vår utrikespolitik.
            </seg>
            <seg n="195bafc0">
              Man kan också fråga sig om allt har gått rätt till i den här
              affären, om ingenting har skett som inte borde ha skett. Varför
              detta smusslande? Varför bulvanföretagen? Varför bristen på klara
              svar? Varför avgick försvarsministern, om det inte har skett något
              som inte borde ha skett?
            </seg>
            <seg n="d2638211">
              När ISP informerade EKR om affären och om bolaget SSTI sade man
              ingenting om att SSTI hade nära kopplingar till FOI, detta trots
              att ISP:s ledning kände till kopplingarna. SSTI var ju, kan man
              säga, en sorts bulvanföretag till FOI.
            </seg>
            <seg n="1b50605d">
              Menar verkligen Bildt att det är så här det ska gå till, att
              det är full insyn och en rimlig hantering och att följa regelverket
              att bedriva affärerna på det här viset?
            </seg>
            <seg n="93ae1d27">
              Vi vill att den här affären utreds i botten. Hemlighetsmakeriet
              och smusslandet grundar sig i att regeringen liksom merparten
              av det svenska folket inser att den här typen av affärer egentligen
              inte är försvarbara.
            </seg>
            <seg n="8b7bb828">
              Det måste få konsekvenser. Reglerna för vapenexport måste skärpas.
              Öppenheten i EKR måste öka. ISP:s oberoende måste värnas. Det
              är lärdomen av den här präktiga skandalen.
            </seg>
          </u>
          <note type="speaker" n="00bea800">
            Anf. 65 DÉSIRÉE PETHRUS (KD):
          </note>
          <u who="Q4972645" xml:id="i-b9166c027f10de86-0" n="803eeb48">
            <seg n="ad6e1cde">
              Herr talman! Sveriges utrikespolitik ligger fast. I vår utrikespolitiska
              deklaration slås fast att demokrati och mänskliga rättigheter
              är prioriterade i vår utrikespolitik. Det är det ramverk som ska
              prägla våra utrikespolitiska relationer.
            </seg>
            <seg n="c00ea441">
              Vi kristdemokrater är övertygade om att demokrati och mänskliga
              rättigheter är en förutsättning för att på lång sikt skapa en
              värld där människor och länder lever i fred och frihet. Det är
              en viktig säkerhetspolitisk inriktning för Sverige som vi anser
              gynnar Sveriges medborgare.
            </seg>
            <seg n="06ec5640">
              Sveriges roll när det gäller att bygga en vapenfabrik eller vad
              det nu var man skulle göra i Saudiarabien väcker många frågor.
              När vi talar om vapenhandel och samarbete med andra länder finns
              det i dag ett regelverk. Det regelverket säger bland annat att
              utlandssamverkan kan behövas för att tillgodose det svenska försvarets
              behov av materiel eller kunnande eller i övrigt är säkerhetspolitiskt
              önskvärt, men och så kommer det men som är viktigt att samverkan
              inte får stå i strid med principerna och målen för svensk utrikespolitik.
            </seg>
            <seg n="4d56e115">
              Det är där, herr talman, som den svenska utrikespolitiska deklarationen
              enligt vår mening kommer som ett svar, nämligen att det övergripande
              målet är att vi ska främja demokrati och mänskliga rättigheter.
              Ett avtal med ett icke-demokratiskt land som Saudiarabien, med
              starkt förtryck av den egna befolkningen, som innebär att vi både
              säljer vapen men också, som i detta fall, ska stå för utbildning
              och träning, stämmer som vi ser det inte överens med våra mål
              inom utrikespolitiken.
            </seg>
            <seg n="b5182f3a">
              Herr talman! När Sveriges Radio för några veckor sedan startade
              en serie inslag om hur Sverige säljer vapen till Saudiarabien
              var det inte direkt oväntat. Men uppgifterna om att man genom
              Totalförsvarets forskningsinstitut, FOI, skulle ha skapat ett
              bulvanföretag i syfte att fördjupa samverkan med Saudiarabien
              var mer än oväntat.
            </seg>
            <seg n="3a540610">
              Det är och förblir högst beklagligt. Uppgifterna lägger sig som
              en tung filt över just den svenska utrikespolitiska deklarationen.
              Vi får nu se vad de rättsliga instanserna säger om detta.
            </seg>
            <seg n="6f5ae7a5">
              Vi har här i riksdagen fattat beslut om Sveriges politik för
              global utveckling, den så kallade PGU. Den antogs redan 2003.
              Utgångspunkten för den samstämmighetspolitiken är ett gemensamt
              ansvar för att hantera globala utmaningar som hindrar rättvis
              och hållbar utveckling.
            </seg>
            <seg n="16ac8078">
              Vi identifierade här i riksdagen sex utmaningar, där förtryck
              var en faktor och konflikter och sviktande förhållanden i ett
              land var en annan. Tanken är att alla politikområden ska arbeta
              åt samma håll. Vårt utrikespolitiska agerande måste alltid vara
              förenligt med mänskliga fri- och rättigheter, som vi säger i vår
              utrikesdeklaration.
            </seg>
            <seg n="4f49e724">
              Det innebär att både fattigdomsbekämpande och handelsfrämjande
              insatser alltid måste ta hänsyn till våra samarbetsländers respekt
              för och efterlevnad av mänskliga rättigheter och demokratiska
              värden. Det gäller även den svenska krigsmaterielexporten.
            </seg>
            <seg n="9373dd75">
              Herr talman! Saudiaffären understryker behovet av att införa
              ett demokratikriterium för den svenska krigsmaterielexporten.
              Redan 2001 skrev vi kristdemokrater in det som ett krav i vårt
              principprogram. Vi tog också upp det 2005 i en motion i riksdagen.
              Saudiavtalet skulle aldrig ha ingåtts. Ett demokratikriterium
              behövs just för att minimera risken att svensk krigsmateriel hamnar
              i händerna på brutala förtryckarregimer, såsom den saudiska.
            </seg>
            <seg n="485a95c5">
              Det är humanitära och säkerhetspolitiska hänsyn inte näringspolitiska
              hänsyn och särintressen som ska utgöra grunden för svensk krigsmaterielexport.
            </seg>
            <seg n="7049490c">
              Herr talman! Vi säljer i dag vapen för ungefär 14 miljarder kronor.
              Det kan jämföras med vad vi såg i reklamen för ett seminarium
              i riksdagen om turistindustrin, som ger 87 miljarder i intäkter
              till Sverige. De 14 miljarderna blir då egentligen ganska futtiga,
              om vi tittar på vilken industri vi kan satsa på för att ge jobb
              som stannar i Sverige.
            </seg>
            <seg n="c3a7f62c">
              Kristdemokraterna välkomnar därför den utredning som initierades
              av utrikesutskottet förra året genom ett tillkännagivande och
              som man har aviserat ska komma att tillsättas för att undersöka
              möjligheterna till skärpt vapenexportkontroll gentemot icke-demokratiska
              länder. Det nuvarande regelverket måste uppenbarligen skärpas
              ytterligare och vara tydligt i linje med PGU och vår utrikespolitiska
              deklaration.
            </seg>
          </u>
          <note type="speaker" n="3708cf63">
            Anf. 66 Utrikesminister CARL BILDT (M):
          </note>
          <u who="Q52922" xml:id="i-1732a756868ae552-6" n="33be88fd">
            <seg n="956d0d53">
              Herr talman! Två saker är tydliga i denna debatt. För det första
              är det tydligt att det finns ett brett stöd för en svensk politik
              som handlar om att också exportera försvarsmateriel. Vänsterpartiet
              har en avvikande uppfattning och är i en distinkt minoritet.
            </seg>
            <seg n="cbe55869">
              Det andra som är tydligt är att det behövs en fortsatt diskussion
              om regelverket. Det ska vara rigoröst, restriktivt, och nu ska
              vi diskutera om det ytterligare behöver skärpas på ett eller annat
              sätt när det gäller export till icke-demokratiska stater. Den
              diskussionen har vi fört förut, och det har resulterat i dagens
              regelverk. Den ska vi nu föra på nytt. Jag välkomnar det.
            </seg>
            <seg n="d4c0754d">
              Vad handlar det hela om? Ett beslut 2002, som innebar nya vapen
              till Saudiarabien, fattades efter samråd med företrädare för riksdagens
              partier. Jag var inte med och vet mycket lite om det, men jag
              vet att så var det. Sedan var det ett avtal 2005, som Urban Ahlin
              säger att han hade invändningar mot. Det har kommit som en nyhet
              under senare år, men jag har ingen anledning att betvivla att
              han talar sanning och nu avslöjar vad han faktiskt tyckte 2005.
              Det var ett avtal som slöts av en regering där Miljöpartiet hade
              representanter också i Försvarsdepartementet, som slöt avtalet.
              Det som har skett sedan dess är mindre, inte mer, än vad som står
              i detta avtal.
            </seg>
            <seg n="dec5964a">
              Jonas Sjöstedt säger att det är semantiskt om det är en vapenfabrik
              eller inte. Nej, se, det är inte semantiskt! Det är mycket skillnad
              mellan en anläggning för att tillverka och leverera nya vapen
              det var det som var aktuellt 2002 och det som nu är eller rättare
              sagt skulle ha kunnat bli. Det handlar inte om att tillverka nya
              vapen. Det är ingen fabrik. Talet om en fabrik är en hägring,
              möjligen avsedd att vilseleda, men så är fakta.
            </seg>
            <seg n="8b8f04f9">
              Fakta kvarstår. Om det finns några oegentligheter i FOI:s handläggning
              är en polisiär snarare än en politisk fråga. Men när vi skär bort
              all yvighet som alltid finns i vår politiska diskussion och diskuterar
              vad som hände 2002, 2005 och de beslut som regeringen har fattat
              sedan dess, som tydligt säger att det inte handlar om tillverkning
              av nya vapen finns det ingen annan slutsats att dra än att regeringen
              eller regeringar och myndigheter i den fråga som nu diskuterats
              av allt att döma fullt ut har respekterat och följt de lagar och
              regler som riksdagen med bred majoritet har fattat beslut om och
              de beslut som fattas med full insyn av företrädare för samtliga
              riksdagens partier. Kort sagt: Det finns ingen skandal i den så
              kallade skandalen.
            </seg>
            <seg n="19f50171">
              (Applåder)
            </seg>
          </u>
          <note type="speaker" n="9c866772">
            Anf. 67 URBAN AHLIN (S):
          </note>
          <u who="Q3369220" xml:id="i-77c9513c973dbb9a-1" n="5042cae1">
            <seg n="be89cce5">
              Herr talman! Utrikesministern framhärdar i att det inte finns
              någon skandal, att ingenting har gjorts fel och att allting har
              skett enligt lagen, och dessutom är det sossarnas fel. Då är frågan:
              Varför är det då Sten Tolgfors som har avgått?
            </seg>
            <seg n="0f7cd4b1">
              (Utrikesminister Carl Bildt (M): Ni har också avgått, men det
              var länge sedan.)
            </seg>
            <seg n="3da1164d">
              Vi blev bortröstade, men Sten Tolgfors avgick av något skäl.
              Oavsett om utrikesministern står här och säger att allt har gått
              till enligt lagen och att allt har varit bra är det ändå en moderat
              försvarsminister som har avgått. Det finns ett skäl till det.
              Det var det jag försökte förklara i min inledning.
            </seg>
            <seg n="9325b4ba">
              Här har man bollat ärendet mellan olika myndigheter. Det har
              varit bulvanföretag, kontanta betalningar och det är ingen som
              har velat ta i detta heta, och det är av ett skäl, nämligen att
              man inte tycker att Totalförsvarets forskningsinstitut ska användas
              för att ge expertis och kunnande till Saudiarabien. Det är det
              som det har handlat om.
            </seg>
            <seg n="9b7b9991">
              Jonas Sjöstedt har ställt en fråga som jag också vill ha svar
              på. Är det inte rimligt att ISP är oberoende och inte, som medieuppgifter
              tyder på, sitter med och diskuterar hur upplägget ska vara för
              att man ska komma till rätta med det här? Jag tycker att det är
              en alldeles utmärkt fråga.
            </seg>
            <seg n="9f042cbb">
              Den andra frågan gäller naturligtvis FOI:s roll. Vill vi verkligen
              att Totalförsvarets forskningsinstitut ska användas till att utveckla
              vapenfabriker, låt gå för att man skriver det inom citationstecken.
              Vill vi inte att de egentligen ska utveckla ett samarbete för
              det svenska försvarets bästa? Möjligen kan man ha samarbete med
              andra forskningsinstitut, men de ska kanske inte direkt användas
              som konsulter för att starta fabriker runt omkring i världen.
            </seg>
            <seg n="89a41613">
              Jag vill dock säga några saker. Jag tycker att det är viktigt
              att markera att vi socialdemokrater vill ha ett starkt försvar.
              Vi tror att det är viktigt med försvarsindustri. Till skillnad
              från Miljöpartiet och Vänsterpartiet menar vi inte att man kan
              sätta upp en lista på länder och säga: Dessa länder kommer i framtiden
              att vara omöjliga att sälja vapen till. Det är ogörligt, och låt
              mig förklara varför. I den lagstiftning och de riktlinjer vi har
              i dag sägs att om ett land råkar i konflikt bör vapenexporten,
              export av krigsmateriel för strid, avbrytas. Vi var i en sådan
              situation när USA anföll i Irak ett folkrättsvidrigt anfall mot
              Irak. Ändå bestämde sig Sverige för att fortsätta exportera vapen
              till USA av en väldigt enkel anledning. Om vi inte hade exporterat
              till dem hade vi inte fått importera produkter till vårt JAS-plan.
              Då hade våra JAS-plan på väldigt kort tid blivit segelflygplan.
              Det hade inte varit bra för det svenska försvaret.
            </seg>
            <seg n="1899e4c9">
              Därför säger jag hela tiden att vår vapenexport måste vara utformad
              på ett sådant sätt att det är försvarspolitiska och säkerhetspolitiska
              hänsyn som ska tas. Det får inte handla om, som Désirée Pethrus
              var inne på, hur många jobb det ger i relation till turismsektorn
              eller något annat. Fredrik Reinfeldt säger att det handlar om
              jobben, och Carl Bildt försöker få det till att om inte vi säljer
              så säljer någon annan.
            </seg>
            <seg n="be202183">
              Utgångspunkten är att det ska vara viktigt för det svenska försvaret
              eller för svensk säkerhetspolitik. Det är därför vi har en vapenexport.
              Det är viktigt att understryka att det är så det går till.
            </seg>
            <seg n="fdb07bf8">
              Sedan tycker jag att det är viktigt att vi inte har den där yviga
              debatten utan försöker smala av den lite grann. Jag vill vända
              mig till dig, Allan Widman, som försöker ge bilden av att Saudiarabien
              på något sätt skulle vara en paria som vi inte ska ha någon relation
              med över huvud taget. Saudiarabien spelar en otroligt viktig roll
              på vissa säkerhetspolitiska områden. Ett är Mellanösternkonflikten.
            </seg>
            <seg n="acb5ed9c">
              Saudiarabien kanske är det land som har fört fram flest olika
              fredsplaner och hållit i gång en process för att finna en lösning
              på den långa konflikten mellan palestinier och israeler. Det är
              inte speciellt konstigt om Sverige då försöker ha en relation
              till Saudiarabien och spela en roll i att lösa Mellanösternkonflikten.
            </seg>
            <seg n="4e47b159">
              Säkerhetspolitiskt finns det naturligtvis också skäl. Vi har
              faktiskt soldater i Adenviken för att bekämpa piratverksamhet.
              Det är längre bort än 6 695 kilometer. Jag tycker inte att det
              är särskilt konstigt att det också finns ett behov för Saudiarabien
              att ha en övervakning av sitt marina område. Det är detta som
              en del av samarbetet faktiskt har handlat om.
            </seg>
            <seg n="19f50171">
              (Applåder)
            </seg>
          </u>
          <note type="speaker" n="2884456f">
            Anf. 68 ÅSA ROMSON (MP):
          </note>
          <u who="Q271230" xml:id="i-ee9cf48667f00b1c-1" n="8f06ce0d">
            <seg n="b854f78b">
              Herr talman! Den här debatten blir bara mer och mer klargörande.
              Framför allt blir den klargörande när utrikesministern med sådan
              emfas säger att det inte finns någon skandal i den så kallade
              skandalen. Jag tror med förlov sagt att det kan finnas andra tolkningar.
              Det kan finnas de som mycket väl ser att detta är en skandal.
            </seg>
            <seg n="0ca00352">
              Framför allt känner sig människor i Sverige i grunden lurade.
              De känner sig lurade på den utrikespolitik som ska främja fred,
              demokrati och mänskliga rättigheter men som i stället i handling
              visar sig göda och beväpna diktaturer, som i sin tur ger sitt
              stöd till de regimer som spetsar vapnen mot demokratirörelser,
              bland annat för att slå ned den arabiska våren.
            </seg>
            <seg n="2821786c">
              Ordet skandal brukar vi också förknippa med att det sker något
              där någon inte tar ansvar. Om man ser på vad som är betecknande
              för den här affären ur ett svenskt perspektiv det handlar om vad
              regeringar har gjort och hur man har hanterat detta gentemot riksdagen
              måste vi ändå anse att det är en skandal. Vi har, eller hade,
              en försvarsminister som skyllde på FOI. Det var tjänstemännen
              där som hade gjort saker som de inte borde ha gjort. Vi har en
              vice statsminister som skyller på att han blev överkörd i regeringen,
              men han ville säga det först när skandalen var ett faktum.
            </seg>
            <seg n="6ff6abe0">
              Vi har en utrikesminister som helst pekar på att allt ansvar
              ligger hos ISP, den myndighet som har att besluta om enskilda
              vapenaffärer och vapensamarbeten, liksom på de ledamöter i Exportkontrollrådet
              som är tagna som gisslan för de vapenexportbeslut som ISP fattar.
            </seg>
            <seg n="bd23934d">
              Jag håller inte med Jonas Sjöstedt och Urban Ahlin som vurmar
              för att ISP måste få en mer oberoende ställning. Jag tycker snarare
              att själva nyckeln till den problematik vi i dag sitter med när
              det gäller vapenexportkontrollen är att den kan framstå som rigorös
              men att den i en internationell jämförelse faktiskt präglas av
              ett förbluffande hemlighetsmakeri genom att det är ett litet kotteri
              med personer som är de enda som känner till besluten och tydligen
              sitter med på alla möten. Man kan ibland undra vilka som sitter
              med var när man köper och säljer vapen.
            </seg>
            <seg n="41fe8d1b">
              Vi menar från Miljöpartiet att ett ordentligt politiskt ansvarstagande
              i stället är det som behövs när det gäller vapenkontrollen och
              exporten, särskilt till diktaturer, eftersom det blir en avvägning.
              Vad anser man är en diktatur?
            </seg>
            <seg n="9b04bc98">
              Vi menar att man i USA har en bättre rapportering till kongressen
              när det gäller vilka länder man handlar med och vilken typ av
              vapen det är i det sammanhanget än vad vi får hit till parlamentet
              i den öppna ordningen.
            </seg>
            <seg n="6ef0e9a9">
              De ledamöter som sitter i Exportkontrollrådet får ju inte föra
              den här informationen vidare. Att skylla på den gisslan, som att
              det skulle vara som att partierna i den här riksdagen är medvetna,
              är faktiskt att tänja ganska mycket på hur det regelverket ser
              ut.
            </seg>
            <seg n="e480047d">
              Miljöpartiet föreslår därför att vi ska ha en större öppenhet
              i vapenexportkontrollen. Vi måste säkerställa att vi kan diskutera
              vilka länder vi handlar med och vilka typer av vapen vi handlar
              med, så att det är öppet. Vi måste också hitta en ordning där
              det går att utkräva ett tydligt politiskt ansvarstagande.
            </seg>
            <seg n="d17e416b">
              Jag förstår Allan Widmans frustration. Han var med och KU-anmälde
              när det gällde det stora ramavtalet. Det blev den granskning det
              blev i KU för att man sade att det var en ramöverenskommelse.
              Nu är det ju ett avtal som är till punkt och pricka förpliktande
              för Sverige. Det sade inte KU att det var.
            </seg>
            <seg n="f96d1ef0">
              Självklart måste de granskningar som sker härifrån riksdagen
              kunna omfatta hela bilden. Vi måste ha en större öppenhet. Vi
              måste hitta ett tydligt politiskt ansvarstagande. Vi kan inte
              ha regering efter regering som alltid skyller på någon annan.
              Vi måste städa upp i den svenska vapenexportkontrollen.
            </seg>
          </u>
          <note type="speaker" n="d9a7a86b">
            Anf. 69 ALLAN WIDMAN (FP):
          </note>
          <u who="Q4731041" xml:id="i-3a7ee9536baa92c0-1" n="ac91c5b7">
            <seg n="c33e6e8a">
              Herr talman! Jag tror att konstitutionsutskottet 2005 trodde
              att man prövade ett brett samarbetsavtal, ett memorandum of understanding.
              Men om det var på det sättet att de aktuella affärsprojekten styrde
              innehållet i det avtalet kan man tala om ett försök att kringgå
              den exportlagstiftning som vi har. Den prövningen ska ske enligt
              fastställda regler. Därför hoppas jag att KU finner det möjligt
              att återkomma till den frågan.
            </seg>
            <seg n="94676d98">
              Jag vill då passa på att säga att mycket har skrivits och mycket
              har sagts om våra relationer när det gäller vapenhandel med Saudiarabien.
              Men jag är inte på något sätt beredd att gå ed på att allting
              har skett rätt och riktigt i varje stavelse. Därför välkomnar
              jag den granskning som KU gör och självklart också resultatet
              av pågående förundersökning.
            </seg>
            <seg n="cf3791f6">
              Urban Ahlin säger i sitt inledningsanförande: Vi ska inte exportera
              vapen till diktaturer. Och en kort stund senare säger han: Men
              tro inte att Socialdemokraterna kommer att säga upp det här samarbetsavtalet
              när det kommer upp till nytt avgörande 2015!
            </seg>
            <seg n="c31d5bf5">
              Jag har svårt att tolka det på något annat sätt än att man gärna
              vill ha strängare regler men att man inte avser att tillämpa dem.
            </seg>
            <seg n="d6ecbc2c">
              Det finns en överenskommelse i riksdagen om att skärpa exportkontrollen
              när det gäller icke-demokratiska stater. Det är väldigt bra. Folkpartiet
              har varit pådrivande för detta under lång tid. Men vi tror inte
              att det kommer att vara fullt tillräckligt. Det finns definitionssvårigheter.
              Dem har Urban Ahlin varit inne på.
            </seg>
            <seg n="021cac35">
              Vi tror att det utöver ett demokratikriterium kommer att krävas
              en större öppenhet. Jag är glad över att säga att hela mitt parti
              har ställt sig bakom offentlighet åt de protokoll som upprättas
              i Exportkontrollrådet och att det också ska bli offentligt vilka
              vapen som skickas till vilken köpare.
            </seg>
            <seg n="f4ae50fe">
              Det här tror vi kommer att vara mycket välgörande, för öppenhet
              i sådana här sammanhang det tror jag att den internationella erfarenheten
              vittnar om fungerar självsanerande både bland politiska beslutsfattare
              och i näringslivet. Det är kanske inte alla svenska företag som
              vill skylta med att man gör affärer med diktaturer på olika ställen
              i världen.
            </seg>
            <seg n="75538cc8">
              Vi tror också att det är viktigt att man tittar över reglerna
              för exportkreditgarantier. Det är inte rimligt att vapenexport
              får ett sådant offentligt stöd. Och om det är Sveriges ärliga
              avsikt att enbart sälja till demokratier behövs inte de exportkreditgarantierna,
              för demokratier står per definition för sina ingångna avtal.
            </seg>
            <seg n="e3c202f6">
              Det är inte så, Urban Ahlin, att jag menar att vi inte ska ha
              några relationer med länder som brister i mänskliga rättigheter
              eller har en ofullkomlig demokrati. Men jag håller helt med Désirée
              Pethrus när hon säger att vapen inte är som vilken annan produkt
              som helst, särskilt inte, vill jag understryka, när vi är beredda
              att exportera dem till diktaturer. Det mest sannolika är att de
              vapnen förr eller senare kommer att riktas mot egna befolkningar.
              Det har vi alltför många exempel på.
            </seg>
          </u>
          <note type="speaker" n="d4c55e96">
            Anf. 70 KERSTIN LUNDGREN (C):
          </note>
          <u who="Q4964100" xml:id="i-1c9b549c20bb8d8e-1" n="c3142ba9">
            <seg n="f17264a1">
              Herr talman! När man lyssnar på den här debatten hör man att
              det finns många tvärsäkra påståenden om vad som har ägt rum, hur
              det har ägt rum, när det har ägt rum och vilka som har gjort vad.
            </seg>
            <seg n="d8bd9e41">
              Herr talman! Jag är betydligt mer ödmjuk än så. Jag tycker att
              det finns skäl att avvakta tills vi har fått svar i de utredningar
              som pågår både här i huset och utanför huset innan vi kan bedöma
              om vi talar om en höna eller en fjäder.
            </seg>
            <seg n="280987e6">
              Det finns alltjämt många frågetecken i det här ärendet. Jag hoppas
              och tror, herr talman, att vi alla kommer att bidra till att bringa
              klarhet i detta. Innan dess finns det skäl, som sagt var, till
              större ödmjukhet.
            </seg>
            <seg n="fbf36467">
              Låt mig bara säga något när det gäller det tekniska bistånd som
              man skulle kunna tänka sig att FOI har ägnat sig åt. Det är ju
              ett av de områden där vi kommer att få se en skärpt lagstiftning.
              Från halvårsskiftet kommer även detta att vara föremål för kontroll
              när det gäller export till andra länder, och det är naturligtvis
              en förändring och en skärpning i sig av vår lagstiftning.
            </seg>
            <seg n="e68bb62a">
              Ramavtalen från 2003 och 2005 har berörts, och jag berörde det
              tidigare. Jag tycker att båda är intressanta. Det finns nämligen
              skäl att se tydliga kopplingar mellan dem, inte minst när man
              tittar på årtal och annat i det sammanhanget.
            </seg>
            <seg n="ab78d2b6">
              Från Centerpartiets sida ser vi inte att det är tid att säga
              hej och adjö till Saudiarabien. Vi tycker att Saudiarabien är
              ett viktigt land att fortsatt samarbeta med på vissa områden.
              Men vi har, som jag har sagt tidigare, markerat att det finns
              skäl att titta på de här avtalen, utvärdera och se om resultaten
              föranleder förändringar i kommande avtal.
            </seg>
            <seg n="41fcf9e9">
              Men när KU nu ska pröva vad som har ägt rum utifrån de anmälningar
              som har skett i år finns det nog ändå skäl för KU att fundera
              på om man inte behöver titta på vad som hände under de här åren.
              Det handlar inte bara om den utgångspunkt som Allan Widman tidigare
              har nämnt utan faktiskt också om att se vad det fanns för andra
              löften. Fanns det andra uttalade löften som hade börjat verka,
              som hade börjat påverka händelseutvecklingen på ett sätt som sedan
              landade i det som vissa talar om skulle ha ägt rum på FOI?
            </seg>
            <seg n="93d43080">
              Det finns alltså all anledning att titta bakom rubrikerna och
              bakom de senaste mandatperioderna när det gäller den frågan.
            </seg>
            <seg n="2649067e">
              Herr talman! Frågan om Exportkontrollrådet har berörts. Jag tycker
              att det är viktigt och bra att vi har ett exportkontrollorgan
              som granskar och som får möjlighet att ge råd när det gäller de
              svåra avvägningar som ligger i att hantera hela vår krigsmateriellagstiftning.
            </seg>
            <seg n="c2812cc1">
              Sekretessen är naturligtvis i det här fallet flerdubbel. Det
              är försvarspolitisk och utrikespolitisk men också näringspolitisk
              sekretess. Det är klart att det här finns skäl att pröva i vilken
              mån man kan förbättra. Men jag har inte hört någon tydligt nämna
              vilka andra länder det är som har en starkare exportkontroll och
              en ökad öppenhet, mer öppen än vad vi har.
            </seg>
            <seg n="6da4b295">
              Den skrivelse till riksdagen som ligger på riksdagens bord med
              sista motionsdag i dag har en ganska tydlig redovisning av företag,
              länder och annat som ägt rum under 2011, så inget är på det sättet
              omöjligt att utläsa för den som så önskar.
            </seg>
          </u>
          <note type="speaker" n="55858a32">
            Anf. 71 MIKAEL JANSSON (SD):
          </note>
          <u who="Q563289" xml:id="i-87a221a144ae1702-1" n="ca31abb6">
            <seg n="8209a79a">
              Herr talman! Vi debatterar i dag något som närmare ska utredas
              både av domstol och genom förhör i konstitutionsutskottet. Det
              är osannolikt att vi kan räta ut alla frågetecken här i dag.
            </seg>
            <seg n="4a661720">
              Kanske, men långt ifrån säkert, har det begåtts fel som kan betraktas
              som kriminella av svenska statstjänstemän eller rent av politiker.
              Misstankar finns om att sekretessbelagda dokument har lagts ut.
              Misstankar finns också om att en hemlig vapenfabrik har byggts
              i Saudiarabien, helt emot svensk lagstiftning om försvarsmaterielexport.
            </seg>
            <seg n="ebbcc83b">
              När det gäller säkerhetspolitik och försvarsmaterielförsörjning
              är det inte alltid lätt att ha en öppen, dagsaktuell debatt om
              detaljer. Det ligger i sakens natur. Debatten i dag handlar mer
              om ideologi än om det rättsliga läget i detta fall.
            </seg>
            <seg n="c581bd2d">
              Vi har Miljöpartiet som verkar se på de svenska försvarsindustrierna
              som något onödigt och ont. När mediedrevet går vidare med attack
              efter attack mot försvarsindustrin och försvarsmyndigheterna hakar
              Miljöpartiet på. Miljöpartiet generar sig inte för att använda
              sekretessklassade dokument. Med detta visar miljöpartisterna att
              de inte har något förtroende alls för Totalförsvarets forskningsinstitut,
              Inspektionen för strategiska produkter eller det svenska exportkontrollsystemet
              över huvud taget. Miljöpartiet skäller även på försvaret.
            </seg>
            <seg n="6649e7c4">
              Vi har Socialdemokraterna som har ansvarat för svensk säkerhets-
              och försvarspolitik i decennier och som har hållit hjulen i gång
              på de svenska försvarsindustrierna tidigare, före nu gällande
              lagstiftning för försvarsmaterielexport. Den försvarsmaterielexport
              som Socialdemokraterna tidigare godkänt skulle inte klara den
              nuvarande svenska exportlagstiftningen. Socialdemokraterna skäller
              på sittande regering.
            </seg>
            <seg n="41364445">
              Sedan har vi Moderaterna som inget annat önskar än att det svenska
              försvaret slås ihop med Nato eller allra helst med EU. Moderaterna
              vill att det svenska försvaret ska upphandla försvarsmateriel
              enligt principen om offentlig upphandling, trots att de flesta
              EU-länder i dag skyddar sina försvarsindustrier med hjälp av undantagsregler.
              Vad kommer Moderaternas hållning att kosta industrin? Moderaterna
              skäller inte på någon men vill att vi ska ge upp vår självständighet.
            </seg>
            <seg n="79f3a835">
              Bakom allt detta partipolitiska käbbel tonar det gamla redliga
              Sverige fram. Sverige har ofta varit först och mest progressivt
              när det gäller myndigheter och lagstiftning. Det vill jag säga
              gäller även inom området kontroll av försvarsmaterielexport. Amnestys
              rapporter visar ju att svensk försvarsmaterielexportkontroll fungerar.
              När regimer vänder sig mot sin egen befolkning är det sällan eller
              aldrig svenska vapen som används. Samma gäller i krig. Det är
              sällan eller aldrig svenska vapen som används. Svensk lagstiftning
              är bra på det här området.
            </seg>
            <seg n="ffb67ea8">
              Herr talman! Det finns ingen av FOI uppsatt vapenfabrik i Saudiarabien.
              Det som finns är en förstudie som gjorts inom ramen för ett MOU
              från 2005. Socialdemokraterna tillät också export av robot 56
              Bill år 2002 till vilken vi är bundna att göra följdleveranser.
            </seg>
            <seg n="d9491cac">
              Jag sätter min tillit till vår lagstiftning, att vi inte kommer
              att exportera krigsmateriel för strid till Saudiarabien framgent.
            </seg>
          </u>
          <note type="speaker" n="12d83e8d">
            Anf. 72 JONAS SJÖSTEDT (V):
          </note>
          <u who="Q2029704" xml:id="i-048a56aec9bc74e3-2" n="0db684d4">
            <seg n="ef5e1093">
              Herr talman! I den här debatten har de borgerliga ledamöterna
              mest velat tala om vad som hände före deras tid i regeringen.
              Det kanske är mänskligt att man vill debattera det när man är
              med i en sådan här debatt. Men detta kan inte skymma det faktum
              att samtliga fyra borgerliga regeringspartier är direkt ansvariga
              för det här genom regeringsbeslut. Det är de som har ansvaret
              för att den här politiken fullföljs.
            </seg>
            <seg n="d655ee08">
              Jag tycker också att det vore rimligt att man, framför allt från
              utrikesminister Carl Bildts sida, kommenterade de två frågor om
              ISP som har förekommit flera gånger i den här debatten. Den första
              frågan gäller ISP:s roll. Är det rimligt att den myndighet som
              bedömer vapenaffärer sitter med i direkta förhandlingar mellan
              säljare och köpare och så att säga är med och utformar affären?
            </seg>
            <seg n="4055874c">
              Det är en fråga som har undvikits i hela den här debatten, och
              nu skulle jag gärna vilja ha ett svar, gärna från Carl Bildt,
              men också från er andra borgerliga politiker: Är detta rimligt?
              Om det inte är rimligt faller argumentationen att det här har
              gått rätt till. Detta måste kommenteras.
            </seg>
            <seg n="e2b4be00">
              Det andra är att det har förekommit medieuppgifter, och jag understryker
              att det är medieuppgifter, så jag vet inte om det är sant eller
              falskt, om att regeringen vred om armen på ISP för att få dem
              att ta enligt regeringen rätt beslut i just den här affären. Kan
              Carl Bildt förneka det? Kan Carl Bildt säga att nej, detta har
              absolut inte hänt? I så fall vet jag att det som stod i kvällstidningen
              var fel. Det händer ju någon gång att det är fel i kvällstidningen.
              Men om det inte sägs någonting till svar på den här frågan vet
              jag inte riktigt vad jag ska tro.
            </seg>
            <seg n="6458581b">
              På dessa två frågor om ISP vill jag alltså ha ett svar, tack.
            </seg>
            <seg n="8cf64114">
              Allan Widman framför många sympatiska synpunkter på hur lagstiftningen
              borde ändras: striktare kontroll, restriktioner på exporten och
              bättre insyn i EKR. Det är vi överens om. Men Folkpartiet har
              ändå ett medansvar för den här affären.
            </seg>
            <seg n="79dc7d3f">
              Dessutom är det så att den KU-granskning som gjordes 2005 av
              Folkpartiet slutade med att två partier reserverade sig i konstitutionsutskottet.
              Det var inte Folkpartiet. Det var Vänsterpartiet och Miljöpartiet
              som gjorde det mot den här affären i det första läget som den
              var uppe i riksdagen för beslut.
            </seg>
            <seg n="82022fe9">
              Jag tycker ändå att Urban Ahlin och Socialdemokraterna har den
              otydligaste eller kanske tvetydigaste positionen i den här debatten.
              Jag kommer att tänka på uttrycket att vara lite gravid. Det är
              väldigt svårt att vara det. Antingen är man på smällen eller så
              är man det inte. Här gör Socialdemokraterna ett klassiskt försök
              att vara lite gravida. Man försvarar i princip att man ingick
              det här avtalet 2005 men är lite kritiska. Man kritiserar hur
              det har handlagts under den borgerliga regeringen men vill inte
              avbryta samarbetet som det ser ut. Jag begriper fortfarande inte
              om Socialdemokraterna är för eller emot det här vapensamarbetet
              med Saudiarabien. Jag tycker att vi kan få ett besked om det.
            </seg>
            <seg n="5b1f9202">
              Detsamma gäller demokratikriteriet. Ska vi ha ett strikt demokratikriterium
              där vi inte längre exporterar vapen till diktaturer? Ja, säger
              Vänsterpartiet, vi ska ha ett sådant strikt demokratikriterium.
              Det står vi för. Men vad Socialdemokraterna riktigt vill ha i
              den här frågan begriper inte jag. Är det ett halvt demokratikriterium
              man vill ha?
            </seg>
            <seg n="5cbbb669">
              Jag menar att man måste ta konsekvensen av sitt resonemang när
              det gäller detta. Menar vi allvar med högtidsord om att inte exportera
              vapen till regimer som i nästa ögonblick kan använda dem för att
              slå ned demokratiska revolter i sitt eget land eller som i Saudiarabiens
              fall också i grannländer, ja, då får vi sluta med den exporten.
              Då får vi ta konsekvenserna av det, och det hoppas jag att Socialdemokraterna
              kommer att landa i att vi ska göra. Jag skulle vilja att de tre
              rödgröna partierna går till val tillsammans och lovar att det
              inte blir någon vapenexport till diktaturer om vi får majoritet
              i Sveriges riksdag.
            </seg>
          </u>
          <note type="speaker" n="95b5cdb4">
            Anf. 73 DÉSIRÉE PETHRUS (KD):
          </note>
          <u who="Q4972645" xml:id="i-b9166c027f10de86-1" n="803eeb48">
            <seg n="b773d687">
              Herr talman! Jag skulle vilja återkomma till det som Urban Ahlin
              var inne på tidigare. Självklart är det som vi har sagt här, att
              näringspolitiska intressen inte får vara vägledande, utan vi har
              andra intressen. Då kommer Urban Ahlin in på säkerhets- och försvarspolitiska
              intressen. Men det jag försökte föra fram i mitt förra inlägg
              och som jag även här skulle vilja understryka är det som inte
              har nämnts men som står i förra vårens betänkande om krigsmaterielexport:
              att tillstånd endast får lämnas om det finns säkerhets- och försvarspolitiska
              skäl för det, visst, men sedan kommer också det här med att det
              inte ska strida mot Sveriges utrikespolitik.
            </seg>
            <seg n="bfce6049">
              Det är det här jag menar. Utrikespolitiken glöms ofta bort. För
              vad är det vi har som prioritet nummer ett i vår utrikespolitik?
              Jo, mänskliga rättigheter och demokrati. Sedan har vi också klimat,
              miljö och jämställdhet. Men nummer ett är mänskliga rättigheter
              och demokrati.
            </seg>
            <seg n="af189975">
              Det är det perspektivet som jag menar att vi ofta försöker glömma
              bort när vi pratar vapenhandel, men den utrikespolitiska deklarationen
              och de målsättningar som finns där är oerhört viktiga.
            </seg>
            <seg n="ccd02ef3">
              Mycket krävs nu för att vi ska få rätt inriktning på den sedan
              länge kritiserade vapenexporten. Vad är det då som behövs? Några
              har varit inne på det, och vi kristdemokrater anser också att
              vi måste öka öppenheten och transparensen i krigsmaterielexport
              genom att bland annat göra Exportkontrollrådets verksamhet mer
              transparent och mer öppet för insyn. Vi förstår att viss information
              som behandlas av rådet kanske är för känslig för att delges allmänheten,
              men att inte ens kunna delge information i efterhand om hur representanter
              för de olika partierna har röstat förefaller svårt att försvara.
            </seg>
            <seg n="de4bd586">
              Det finns exempel på andra länder som har en mycket större öppenhet
              och som man bör kunna ta efter.
            </seg>
            <seg n="2a39bf97">
              Herr talman! Vi kristdemokrater ser också ett behov av en ökad
              kontroll av kreditgivningen för krigsmateriel till icke-demokratier.
              Att ge stora krediter för att sälja vapen till icke-demokratier
              sticker i ögonen med tanke på vårt arbete för att på alla politikområden
              stärka demokrati och mänskliga rättigheter.
            </seg>
            <seg n="b897d92c">
              När vi sedan kommer till kontroll av följdleveranser och hur
              Sverige ska ställa sig där måste vi ge ett större utrymme inom
              ramen för Exportkontrollrådets arbete för att också kunna kontrollera
              följdleveranserna.
            </seg>
            <seg n="7e15822f">
              I till exempel FOI:s egen skrift om den arabiska revolutionen,
              som kom i februari 2012, står det om Saudiarabien att man inte
              får demonstrera där och att man också håller på att sända trupper
              till Bahrain. Om det visar sig att länder som vi har levererat
              till helt plötsligt börjar vidta åtgärder och gå in i andra länder
              är det klart att det måste få följdverkningar även när det gäller
              våra följdleveranser. Vi menar att det måste finnas någon typ
              av klausul så att vi kan motverka att ett land får fortsatta leveranser
              för att kunna bedriva offensivt vapenkrig mot andra länder.
            </seg>
            <seg n="5d3e659a">
              Jag tycker att det nu är viktigt att vi försöker se till att
              få till detta demokratikriterium och att vi verkligen står upp
              för det. Jag hoppas att även Socialdemokraterna kommer att vara
              med i detta arbete. Jag håller med Jonas Sjöstedt om att det är
              lite otydligt vad Socialdemokraterna vill. Men jag är glad över
              att vi nu med Kristdemokraterna i regeringen faktiskt har kommit
              så här långt. Det är någonting som Vänsterpartiet och Miljöpartiet
              trots allt inte lyckades med under den socialdemokratiska regeringen.
              Jag ser förhoppningsfullt på att vi, om vi alla står bakom detta,
              faktiskt ska komma fram med ett demokratikriterium när det gäller
              vapenexporten.
            </seg>
          </u>
          <note type="speaker" n="aa558b80">
            Anf. 74 Utrikesminister CARL BILDT (M):
          </note>
          <u who="Q52922" xml:id="i-1732a756868ae552-7" n="33be88fd">
            <seg n="67cc6408">
              Herr talman! Jag ska vara kortfattad. Jonas Sjöstedt ställde
              en fråga. Självfallet ska ISP vara oberoende. Det ligger i myndighetens
              natur.
            </seg>
            <seg n="102d79da">
              Har det varit någon information i någon kvällstidning? Är det
              rätt eller fel? Det brukar vara fel. Jag saknar kännedom om någonting
              av den typ som Jonas Sjöstedt talar om.
            </seg>
            <seg n="8ce9f86f">
              Det är klart att det finns svåra avvägningar i allt detta, speciellt
              när det gäller exporten till icke-demokratiska länder. Jag har
              full förståelse för dem som kanske har frågetecken inför beslutet
              2002 när vi för första gången på allvar tydligen började exportera
              krigsmateriel för strid till Saudiarabien. Det skedde efter samråd
              med företrädare för riksdagens partier. Jag vet ingenting om detta.
              Jag var inte med. Men jag kan förstå frågetecknen. Allt som skett
              efter det är mycket mindre än det som då beslutades och som då
              diskuterades.
            </seg>
            <seg n="830b1bda">
              Vi tar självfallet ansvar för detta i regeringen. Jag ska citera
              det regeringsbeslut som fattades 2008. Där står följande: Projektavtalet
              ska inte tillåta deltagande av FOI varken i produktion och tillverkning,
              ej heller i planering, organisering, upprättande av produktion
              och tillverkning av nya antitankvapen.
            </seg>
            <seg n="d86d4b4a">
              Inga nya vapen och ingen fabrik, det var det beslut som vi fattade
              på basis av det som hade kommit fram i avtalet 2005.
            </seg>
            <seg n="42f091be">
              Slutligen: Jag har sagt att jag har svårt att se skandalen i
              den så kallade skandalen. Att lagen har följts är ingen skandal.
              Att ett regeringsavtal som är offentligt redovisat har fullföljts
              av en annan regering är ingen skandal. Att riksdagens företrädare
              i nämnden och rådet har varit informerade är ingen skandal. Och
              någon vapenfabrik har inte beslutats i något sammanhang. Således
              kan jag sammanfattningsvis säga: Ingen vapenfabrik och ingen skandal.
            </seg>
            <seg n="eca362f8">
              Tack för en bra debatt.
            </seg>
          </u>
          <note type="speaker" n="279d0d07">
            Anf. 75 URBAN AHLIN (S):
          </note>
          <u who="Q3369220" xml:id="i-77c9513c973dbb9a-2" n="5042cae1">
            <seg n="b79c7635">
              Herr talman! Jag förstår att Carl Bildt har bråttom härifrån
              debatten. Men du har ett inlägg kvar, Carl Bildt. Det är därför
              lite för tidigt att säga tack för en bra debatt.
            </seg>
            <seg n="03b13be6">
              Jag vill rikta mig till Vänsterpartiet, Miljöpartiet, Folkpartiet
              och Kristdemokraterna som har försökt ge en bild av att detta
              MOU från 2005 på något sätt skulle garantera framtida vapenleveranser.
              Så är det inte. Detta MOU är ett samförståndsavtal. Men all export
              och alla leveranser av material därefter måste naturligtvis prövas
              av Exportkontrollrådet och ISP. Det finns alltså ingen rak linje
              mellan att ha MOU och att det faktiskt exporteras vapen.
            </seg>
            <seg n="27486284">
              Jag har sagt, det medger jag, att jag tycker att det var ett
              långtgående MOU. Jag var kritisk till det då. Jag tycker att man
              ska kunna se att det går att omförhandla, göra det annorlunda
              och så vidare. Men det är så långt jag sträcker mig.
            </seg>
            <seg n="32a90025">
              Vänsterpartiet säger att det är otydligt vad vi socialdemokrater
              vill. Jag förstår att Jonas Sjöstedt tycker det. Ni vill sätta
              upp en lista på ett antal länder och säga att det är länder som
              vi inte kommer att exportera till. Vi kommer till att börja med
              att få enorma problem med att definiera vilka länder det är. Vilka
              är det som är diktaturer? Hur ska det gå till när man gör det?
            </seg>
            <seg n="26d88c46">
              Det andra gäller det som jag har försökt säga hela dagen här,
              nämligen att det från socialdemokratisk utgångspunkt är försvarspolitikens
              intresse och säkerhetspolitikens intresse som är överordnat. Jag
              exemplifierade med när USA attackerade Irak. Då borde vi egentligen
              ha avbrutit vår export dit. Men det gjorde vi inte av det enkla
              skälet att vi måste ha JAS-plan som fungerar.
            </seg>
            <seg n="5387934b">
              Därför går det inte att sätta upp listor med länder som blir
              helt otänkbara att exportera till i framtiden. Men vi socialdemokrater
              är tydliga med att vi vill ha en skärpt lagstiftning där den demokratiska
              situationen i landet ska betyda betydligt mer än i dag. Det ska
              bli svårare att sälja vapen till icke-demokratier.
            </seg>
            <seg n="307dc694">
              Det stora problem som vi har här är inte otydligheten hos oss
              socialdemokrater, som Jonas Sjöstedt försöker få det till, utan
              det är den otydlighet som vi har mellan de fyra borgerliga partierna
              och det som har gjort att regeringen inte ens har fått tummen
              ur att kunna prestera utredningsdirektiv eller en utredning och
              än mindre ett lagförslag till Sveriges riksdag som innebär en
              skärpning av lagstiftningen.
            </seg>
          </u>
          <note type="speaker" n="39954545">
            Anf. 76 ÅSA ROMSON (MP):
          </note>
          <u who="Q271230" xml:id="i-ee9cf48667f00b1c-2" n="8f06ce0d">
            <seg n="4b28b240">
              Herr talman! Vem som i denna debatt har kunnat visa på att vi
              verkligen tar steg framåt och tittar på hur vi ska reda upp detta
              och se till att vi inte får liknande skandaler, som jag ändå skulle
              vilja kalla Saudiarabienaffären, är onekligen inte så svårt att
              säga, Urban Ahlin. Det verkar rimligen också finnas en anledning
              till försvarsminister Tolgfors avgång.
            </seg>
            <seg n="d845c9d3">
              Sitter man i regeringen och fattar kollektiva beslut är man också
              ansvarig för de beslut som man fattar. Jag tycker att det är märkligt
              att partier som sitter i regeringen säger att de är en garant
              för att de nu kommer att göra detta bättre. Men då är det upp
              till bevis.
            </seg>
            <seg n="58853f6f">
              Exporten av vapen från Sverige till diktaturer har ökat. Jag
              tycker inte att det är någonting som ni kan vara stolta över.
              I så fall är det upp till bevis. Se till att vi kan skära ned
              denna export. Se till att det kommer ett lagförslag så att vi
              här i demokratisk ordning kan fatta beslut om att få vapenkontrollregler
              som också ska följas. Problemet är nämligen att det i de nuvarande
              reglerna också sägs en massa fina ord om mänskliga rättigheter
              och liknande. Men de följdes likväl inte när man ingick ramöverenskommelsen
              med Saudiarabien 2005 som Miljöpartiet var emot då, precis som
              vi var i de instanser där vi satt med ISP och Exportkontrollrådet.
              Vi från Miljöpartiet hade inte något samarbete med den socialdemokratiska
              minoritetsregeringen när det gäller vapenexporten. Det var regeringen
              mycket tydlig med. Vi hade ingen insyn i dessa frågor, och vi
              hade inte något samarbete, utan vi var mycket emot den svenska
              vapenexporten, särskilt till diktaturer, därför att Sverige ska
              vara ett land som väljer sida internationellt. Vi ska välja den
              sida där fred, demokrati och mänskliga rättigheter kan värnas.
              För oss är det omöjligt att se att det går ihop med att beväpna
              diktaturer därför att diktaturer har som sin grund att också använda
              vapen på fel sätt.
            </seg>
            <seg n="56fb1a51">
              Käre Carl Bildt, nog är planeringen av 30 nya byggnader för att
              göra visst materiel till användbara vapen någonting som man kan
              kalla för en fabrik?
            </seg>
          </u>
          <note type="speaker" n="f799bbe3">
            Anf. 77 ALLAN WIDMAN (FP):
          </note>
          <u who="Q4731041" xml:id="i-3a7ee9536baa92c0-2" n="ac91c5b7">
            <seg n="ab333ae5">
              Herr talman! Jag ska först vända mig till Åsa Romson. Långsiktigheten
              i affärerna på försvarsmaterielområdet gör att det tar ganska
              lång tid från det att man genomför avtalen till dess att pengarna
              faller ut i statistiken. Det är inte säkert att de senaste årens
              snabba uppgång är ett uttryck för en mer, ursäkta uttrycket, liberal
              policy än tidigare.
            </seg>
            <seg n="cd6f4013">
              Jag kan också konstatera att det är under en borgerlig majoritet
              som Sverige har tecknat åtagande om att avskaffa sina klustervapen.
              Det är under en borgerlig regering som denna riksdag samlas för
              att genomdriva ett demokratikriterium.
            </seg>
            <seg n="9d69c46c">
              Urban Ahlin, jag tror att det måste ha varit mycket svårt för
              ISP att göra en annan bedömning av de mycket konkret beskrivna
              samarbetsåtgärderna som fanns i MOU än den som Sveriges regering
              hade gjort.
            </seg>
            <seg n="1be0b1cc">
              Jag tror inte att det här var ett samarbetsavtal där ett konkret
              innehåll senare skulle dyka upp. Jag tror att det var precis tvärtom.
              Det konkreta innehållet fanns, och avtalet skrevs därefter.
            </seg>
            <seg n="a3f2ab9f">
              Herr talman! Ofta när det gäller vapenhandel hör man argumentet
              att vi har ett stort beroende av andra länder. Det är alldeles
              korrekt; det har vi. Men det jag tycker illa om är att det argumentet
              används just när vi talar om affärer med länder som Saudiarabien,
              Förenade Arabemiraten och Pakistan. Där tror jag att det svenska
              importberoendet är oerhört litet, om det ens existerar.
            </seg>
            <seg n="3ed5a7f7">
              Samtidigt kan man konstatera att en av de första paragraferna
              i exportlagstiftningen innehåller en formulering om att affärerna
              ska stå i överensstämmelse med Sveriges utrikespolitik. De tre
              länder jag här nämnt var, såvitt mig är bekant, de enda tre länderna
              som erkände den dåvarande talibanregimen i Afghanistan.
            </seg>
          </u>
          <note type="speaker" n="68ca324c">
            Anf. 78 KERSTIN LUNDGREN (C):
          </note>
          <u who="Q4964100" xml:id="i-1c9b549c20bb8d8e-2" n="c3142ba9">
            <seg n="5ed8c6c4">
              Herr talman! År 2002 togs besluten om export av beryktade Bill.
              År 2003 togs ett beslut om ett brett samarbetsavtal med Saudiarabien
              och år 2005 ett brett samarbetsavtal på det militära området med
              Saudiarabien.
            </seg>
            <seg n="e556050c">
              En del verkar ha hänt i början av 2000-talet. En del verkar ha
              hänt som möjligen fått FOI att ganska tidigt under förra mandatperioden
              initiera den så kallade förstudien om den så kallade fabriken
              som inte finns.
            </seg>
            <seg n="236d25f5">
              Det finns alla skäl att mot den bakgrunden verkligen titta i
              historien för att se vad som tidigare eventuellt kan ha lovats.
            </seg>
            <seg n="d4687b5f">
              När det gäller frågor om ISP är det väl helt klart att ISP, som
              framgått tidigare av debatten, är en fristående myndighet och
              ska vara en fristående myndighet. Vi värnar starkt den fristående
              roll för myndigheter som är svensk tradition. Men det innebär
              inte att man som fristående myndighet inte kan berätta om regelverk.
              Lagstiftningen måste man kunna redogöra för, oavsett vem som frågar.
              Det är en rimlig uppgift och en del av uppdraget.
            </seg>
            <seg n="b6f2192f">
              Herr talman! När jag hör debatten kan jag inte undgå den bild
              som Miljöpartiet och Vänstern ger, nämligen att man egentligen
              inte vill ha vapenexport. Men måhända vill man ha ett svenskt
              försvar och då ett svenskt försvar som bara importerar.
            </seg>
            <seg n="980efc1a">
              Herr talman! Det är inte vår hållning. Därför vill vi se en fungerande
              krigsmaterielexport och en kontroll av den exporten. Vi vill se
              en ny utredning och en skärpt lagstiftning. Vi hoppas att det
              kan komma till stånd alltså först utredning och snart beslut med
              en skärpning som följd.
            </seg>
          </u>
          <note type="speaker" n="0d12f0e8">
            Anf. 79 MIKAEL JANSSON (SD):
          </note>
          <u who="Q563289" xml:id="i-87a221a144ae1702-2" n="ca31abb6">
            <seg n="942f5f4e">
              Herr talman! Sverige har en bra kontrollagstiftning för försvarsmaterielexport,
              och Sverige har fortfarande en stark försvarsmaterielindustri.
              Låt oss slå vakt om det som en möjlighet för vår egen försvarsmaterielförsörjning.
              Sverige behöver ett starkt försvar.
            </seg>
            <seg n="5fe08a44">
              Försvarspolitiker har blåst omkull i detta mediedrev, och många
              andra böjer sig betänkligt. Men vissa jag tänker då främst på
              Miljöpartiet försöker utnyttja mediestormen i sina egna segel.
            </seg>
            <seg n="d6992242">
              Jag hoppas att det försvarsindustriella landskapet är oskadat
              efter denna storm.
            </seg>
            <seg n="422d968b">
              Sedan till det aktuella: Jag tycker att utrikesministern uttrycker
              sig väldigt bra när han talar om åren 2002 och 2005 som de väsentliga
              årtalen för de tunga besluten om export till Saudiarabien och
              därefter egentligen inget.
            </seg>
            <seg n="aeb8192f">
              När ISP bedömer försvarsmaterielexport är det inte svart och
              vitt, utan det är ett brett spektrum med allt från stridsflyg
              och missiler på ena sidan till minröjning och kamouflagenät på
              andra sidan.
            </seg>
            <seg n="3fd32613">
              Jag vill fråga Jonas Sjöstedt om han tycker att Erieye-exporten,
              försvarsmaterielexporten till Saudiarabien den flygande radarn
              som anses skapa trygghet och stabilitet var felaktig.
            </seg>
          </u>
          <note type="speaker" n="789bb883">
            Anf. 80 JONAS SJÖSTEDT (V):
          </note>
          <u who="Q2029704" xml:id="i-048a56aec9bc74e3-3" n="0db684d4">
            <seg n="86281219">
              Herr talman! Jag fick nästan svar från Carl Bildt på mina två
              frågor alltså inte riktigt. Om jag tolkar honom rätt nekar han
              till att regeringen har försökt påverka vilket beslut ISP tagit
              i frågan. Carl Bildt får gärna nicka eller vifta med en hand jag
              ser att han nickar och även klingar i glaset på sitt bord här.
              Då står ord mot ord, men andra uppgiftslämnare kan naturligtvis
              ha fel.
            </seg>
            <seg n="f5e22b75">
              Den andra frågan som jag ställde om ISP valde Carl Bildt att
              inte besvara, nämligen frågan om det är rimligt att ISP sitter
              med i direkta förhandlingar mellan köpare och säljare och diskuterar
              vapenaffärernas utformning. Carl Bildt har redan tackat för debatten
              här, men han har två minuter på sig för att svara på frågan. Jag
              ser fram emot att höra svaret.
            </seg>
            <seg n="57548ae1">
              Urban Ahlin talar om den socialdemokratiska politiken. Ärligt
              talat, Urban Ahlin, blir jag inte mycket klokare. Det är inte
              så svårt att bestämma om ett land är en demokrati eller en diktatur.
              I många fall är det väldigt tydligt, till exempel i det saudiska
              fallet.
            </seg>
            <seg n="faa847c5">
              Om vi sätter upp tre krav ingen export till diktaturer, ingen
              export till länder som bryter mot mänskliga rättigheter och ingen
              export till länder som är inblandade i väpnade konflikter uppfyller
              Saudiarabien inte ett enda av kraven. Svårare än så är det inte
              att avgöra om man ska exportera till Saudiarabien om man vill
              ha ett demokratikriterium. Jag beklagar att Socialdemokraterna
              är så otydliga i frågan som de faktiskt är.
            </seg>
            <seg n="b6823c1d">
              Sverige har en lång utrikespolitisk tradition som innehåller
              mycket gott. Men vår utrikespolitik skulle bli betydligt mer trovärdig
              om vi följde upp den med att också ha en konsekvent politik på
              vapenexportområdet. Vårt tal om demokrati och frihet och om stöd
              till dem som reser sig mot förtryckare skulle väga så mycket tyngre
              om vi inte samtidigt beväpnade förtryckarna som man vänder sig
              mot. Det är det som den här debatten egentligen handlar om.
            </seg>
          </u>
          <note type="speaker" n="76c6bd4f">
            Anf. 81 DÉSIRÉE PETHRUS (KD):
          </note>
          <u who="Q4972645" xml:id="i-b9166c027f10de86-2" n="803eeb48">
            <seg n="1f92d6ab">
              Herr talman! Svensk krigsmaterielexport får inte bedrivas till
              vilket pris som helst. Det tror jag att många av oss nu är överens
              om. Som land har Sverige ett ansvar för att garantera att vi inte
              bidrar till att mänskliga rättigheter kränks eller till att de
              demokratiska grundvalarna sågas itu.
            </seg>
            <seg n="ca7236db">
              Vi har ett ansvar för att säkerställa att vår krigsmaterielexport
              bedrivs i enlighet med, och hjälper till med att stärka, våra
              utrikespolitiska mål.
            </seg>
            <seg n="e9bc57b9">
              Sveriges rykte och trovärdighet i internationella sammanhang
              riskerar att raseras för kortsiktiga ekonomiska vinningar. Nu
              ser vi hur vapen strömmar ut ur Libyen och in i olika afrikanska
              länder och hur vapenleveranser går från Ryssland till Syrien.
            </seg>
            <seg n="76489d44">
              Vad kostar inte all den förstörelse som vapen orsakar och som
              vi sedan får reda ut med andra medel?
            </seg>
            <seg n="ae8fd534">
              Sverige bör stå upp för att visa vägen för en vapennedrustning
              som minskar antalet konflikter runt om i världen så att vi skapar
              fred, utveckling och välstånd och då även trygghet för Sveriges
              medborgare.
            </seg>
            <seg n="2c4a378d">
              Kristdemokraterna är ett parti som står fast vid ett starkt försvar
              detta för att kunna skydda våra medborgares säkerhet. Men vi ska
              se till att demokratier har vapen för att kunna skydda sig inte
              länder som vill använda vapnen till att angripa den egna befolkningen
              och som bidrar till förtryck och instabilitet. Därför, herr talman,
              ska vi inte sälja vapen till en förtryckarregim som Saudiarabien.
            </seg>
            <seg n="c62677be">
              Jag hoppas att vi så snart som möjligt får ett demokratikriterium
              för svensk krigsmaterielexport. Precis som Jonas Sjöstedt uttryckt
              känner också jag en viss oro för var Socialdemokraterna egentligen
              står efter den här debatten när det gäller utredningen om ett
              demokratikriterium det känns tyvärr väldigt otydligt. Men jag
              hoppas, som sagt, att vi snart får se det.
            </seg>
          </u>
          <note type="speaker" n="022c12cf">
            Anf. 82 Utrikesminister CARL BILDT (M):
          </note>
          <u who="Q52922" xml:id="i-1732a756868ae552-8" n="33be88fd">
            <seg n="d27e0743">
              Herr talman! Jag ber om ursäkt; jag missade att jag hade ett
              inlägg till. Låt mig vara kortfattad.
            </seg>
            <seg n="465cb77f">
              När det gäller Jonas Sjöstedts två frågor tror jag att jag var
              tydlig på den första frågan: ISP ska vara självständigt. De har
              ett pressmeddelande från den 7 mars där de säger att det är klart
              att de deltar i möten för att informera om regelverket. Det är
              högst rimligt. Det är dock inte mer än så. När det gäller den
              andra frågan har ISP:s generaldirektör själv sagt att det inte
              har förekommit några sådana påtryckningar. Tror han inte på mig
              kan han tro på generaldirektören. Kvällstidningarna är som bekant
              en annan sak.
            </seg>
            <seg n="3a63ed79">
              Åsa Romson! Svenska Akademiens ordlista säger att en fabrik är
              en anläggning för tillverkning i stor skala. Detta är ingen tillverkning
              över huvud taget, utan det är reparation och modifiering. Oavsett
              hur många kåkar det finns är det reparation och modifiering. Det
              är inte tillverkning. Det är ingen fabrik. Det är inga nya vapen.
              Ingen har påstått annat. De som gör det är ute efter att medvetet
              eller omedvetet vilseleda.
            </seg>
            <seg n="935bbdc4">
              Till slut något som lite har kommit bort jag ska inte lasta någon
              för detta nämligen hela den utmaning som ligger i den arabiska
              våren. Det handlar om den enorma omvandling den arabiska världen
              bara befinner sig i inledningsskedet av. Det finns väldigt mycket
              som är löftesrikt i detta, men det finns också mycket som är starkt
              bekymmersamt. Vi ser det i dag i Syrien. Jag satt förra söndagen
              med den saudiske utrikesministern prins al-Faisal och diskuterade
              vad vi ska göra för att stoppa barbariet i Syrien. Vi har intresse
              av den dialogen.
            </seg>
            <seg n="6c95c818">
              Vi har också ett intresse av dialog när det gäller mänskliga
              rättigheter, utvecklingen av samhället och kvinnornas rättigheter
              och ställning. Det är inte bara regeringen, utan även riksdagen
              under vad jag utgår från eminent ledning av sittande talman Ulf
              Holm var nere i Saudiarabien och förde diskussioner i november
              förra året. Jag utgår från att dessa frågor fanns med också i
              riksdagens dialog med Saudiarabien.
            </seg>
            <seg n="04e1bda1">
              Huruvida denna dialog har försvårats på något sätt av de affärer
              och det samarbete vi i dag diskuterar får riksdagsdelegationen
              själv avgöra. Jag tror inte det. Det har ingen inverkan alls.
              Vi företräder en tydlig linje när det gäller demokrati och mänskliga
              rättigheter. Det påverkas inte alls av obefintliga vapenaffärer
              och obefintliga skandaler.
            </seg>
            <seg n="fc3b9c17">
              Jag tackar igen för debatten. Ingen vapenfabrik ingen skandal.
            </seg>
            <seg n="19f50171">
              (Applåder)
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="6add1e38">
            10 § (forts. från 8 §) Socialavgifter (forts. SfU9)
          </note>
          <note type="speaker" n="23bf9120">
            Anf. 83 JASENKO OMANOVIC (S):
          </note>
          <u who="unknown" xml:id="i-1732a756868ae552-9" n="e95faf4b">
            <seg n="a6312ee0">
              Herr talman! Nu är det dags för riksdagen att vända blad och
              gå från debatten om vapenexport till Saudiarabien tillbaka till
              debatten om sociala avgifter.
            </seg>
            <seg n="995fe104">
              Sociala avgifter är en viktig pusselbit i den svenska modellen.
              Skulle den pusselbiten saknas skulle vi inte heller kunna säga
              att det fanns någon svensk samhällsmodell. Därför är det för oss
              socialdemokrater viktigt att värna legitimiteten i sociala försäkringar
              och sociala avgifter. Då får man, herr talman, ställa sig några
              principiella frågor. Avgiftens intäkter hur ska vi finansiera
              dem? Avgiftens utgifter vad ska vi använda pengarna till? Och
              vad kan riksdagen åstadkomma med lagändringar på området som omfattar
              sociala avgifter?
            </seg>
            <seg n="bd74fce4">
              Den första frågan, om intäkter, är väldigt enkel. Det är löntagare
              i Sverige som varje månad betalar in en försäkringspremie, som
              avstår en del av löneutrymmet, för att kunna garantera en gemensam
              försäkring för alla ifall man blir förälder, ifall man blir sjukskriven
              och tappar en del av arbetsförmågan eller ifall man blir arbetslös.
              Det handlar även om att ha ett drägligt liv när man vill avsluta
              arbetslivet och gå i pension.
            </seg>
            <seg n="8e2d0e99">
              Allt detta finansieras genom att löntagare avstår en del av löneutrymmet
              och betalar in en försäkringspremie månadsvis. Varje månad betalar
              man in den. Svaret är alltså enkelt: Alla löntagare bidrar till
              försäkringen, till finansieringen av sociala avgifter.
            </seg>
            <seg n="00854397">
              Den andra frågan handlar om hur man använder utgifterna hur man
              använder de sociala avgifterna. Det är lite grann här det kan
              komma att gå en skiljelinje mellan oss i riksdagen. Vi socialdemokrater
              har i vår budgetmotion sagt att vi vill förändra en del av de
              förändringar som riksdagsmajoriteten har gjort, till exempel nedsättningen
              av sociala avgifter för ungdomar. Varför vill vi göra det? Varför
              vill vi ta bort detta?
            </seg>
            <seg n="4d979b6c">
              Ofta hör man från allianspolitiker här att det är en beskattning
              vi vill införa. Men tittar man utanför denna kammare och i den
              verklighet som finns i dag kan man se att ungdomsarbetslösheten
              är så hög att man måste leta väldigt noga i historieböcker för
              att hitta när vi hade så hög ungdomsarbetslöshet som i dag trots
              att man generellt har sänkt sociala avgifter. Därför är det viktigt
              hur man använder dem.
            </seg>
            <seg n="f6941d0c">
              Då har vi den tredje frågan, vad riksdagen kan åstadkomma med
              lagförändringar. Där har vi redan varit inne lite grann på den
              förändring som allianspolitikerna har genomfört när det gäller
              sänkningen av socialavgifter för ungdomar. Det är bara en punkt
              av 20, ett av 20 områden, en av 20 gånger som man från 2006 fram
              till i dag har ändrat lagstiftningen på området sociala avgifter.
              20 gånger har man gjort förändringar.
            </seg>
            <seg n="5dc88cbe">
              Vi socialdemokrater vill verkligen diskutera detta principiellt.
              Löntagare betalar nämligen in månadsvis till en försäkring, och
              då har man en förväntan på oss här i riksdagen hur vi ska hantera
              och handskas med de pengar löntagarna betalar in. Det tycker jag
              att vi borde göra ansvarsfullt.
            </seg>
            <seg n="c948b604">
              Nu har vi sett vad som har hänt med de sänkningar man har genomfört
              när det gäller ungdomar. Det har inte gett något resultat. Senast
              i dag fick vi en rapport om att det är ett nollresultat. Det är
              noll effekt. Riksrevisionen tittade på detta redan i ett ganska
              tidigt skede och konstaterade att om man skapar några jobb kommer
              det att kosta 900 000 kronor per skapat jobb. Det är nästan 1
              miljon per jobb.
            </seg>
            <seg n="709ab91e">
              Då är det, herr talman, viktigt att komma ihåg att en arbetsmarknadsutbildning
              som är en kompetenshöjande åtgärd kostar i snitt ungefär 275 000
              kronor, alltså inte ens en tredjedel av kostnaden för den generella
              nedsättningen.
            </seg>
            <seg n="e926c7ff">
              Och varför är arbetslösheten hög bland ungdomar när den här nedsättningen
              ändå har gjorts? Ja, vi vet alla svaret, tror jag, till och med
              allianspartierna. Vad är det en arbetsgivare frågar efter? Produktivitet,
              någon som kan producera, någon som med sin kunskap kan tillföra
              företaget något. Man frågar inte om det kostar si eller så mycket.
              Man frågar: Vad kan jag få ut av arbetskraften? Vad kan den människa
              som jag anställer, hon eller han, ge företaget?
            </seg>
            <seg n="59ee33a1">
              Jag vill poängtera att de ungdomar som står utanför arbetsmarknaden
              i dag inte står utanför arbetsmarknaden därför att de kostar för
              mycket, utan därför att deras kunskap måste få en påfyllning till
              en nivå som går att matcha med de lediga jobb som vi har i Sverige
              i dag. Det är missmatchningen som är problemet, att de arbetslösa
              har en kompetens och att det är en annan kompetens som arbetsgivaren
              efterfrågar. Detta går inte att trolla bort med sänkta socialavgifter.
              Det kräver en ansträngning av politiken.
            </seg>
            <seg n="f4a52a61">
              Därför är det viktigt, herr talman, för oss socialdemokrater
              att diskutera socialavgifter väldigt mycket. I dag är den allmänna
              löneavgiften 9,21 procent. 9,23 procent var den i fjol. Det innebär
              en skillnad i pengar mätt från 2006 till 2011 på ungefär 80 miljarder
              kronor.
            </seg>
            <seg n="93cc53c9">
              Det är jätteviktigt för oss att diskutera legitimiteten i försäkringen.
              Den uppnås inte genom att pengar flyttas från det ändamål som
              löntagare betalar in för till en i princip skatt som löneavgiften
              nästan kan tolkas som. Därför är det viktigt att handla ansvarsfullt
              och se till att löntagarna får valuta för pengarna, att de får
              det som de betalar in för. Varje månad betalar man ju in genom
              sociala avgifter, och då ska man ha en försäkring om man blir
              sjuk, arbetslös eller om man blir förälder som täcker de behov
              man har och som motsvarar den premie som man betalar in.
            </seg>
          </u>
          <note type="speaker" n="abd72390">
            Anf. 84 SAILA QUICKLUND (M):
          </note>
          <note n="283f4ff4">
            Herr talman! Jag inleder med att yrka bifall till utskottets
            förslag i betänkandet.
          </note>
          <u who="Q4973765" xml:id="i-5e4d8602ed26c43d-0" n="37143daa">
            <seg n="0199897c">
              I mitt anförande vill jag kommentera några av de motioner som
              socialförsäkringsutskottet har behandlat från den allmänna motionstiden.
            </seg>
            <seg n="ff49da32">
              När det gäller lägre socialavgifter skrev regeringen 2007 en
              nationell strategi för regional konkurrenskraft, entreprenörskap
              och sysselsättning. Budskapet var tydligt. Det skulle bli enklare
              och billigare att anställa. Insatser skulle införas för att underlätta
              för dem som under lång tid inte har arbetat att komma tillbaka
              till arbete. Kostnader för att anställa ungdomar skulle sänkas.
              Sveriges företagsklimat skulle förbättras, och det skulle bli
              mer lönsamt att driva företag.
            </seg>
            <seg n="7b0e6aa9">
              Hur är det i dag? Företagens administrativa kostnader är lägre,
              skatterna och avgifterna är sänkta med nästan 50 miljarder kronor
              och trygghetssystemen för företagare har förbättrats.
            </seg>
            <seg n="c1a41f1f">
              Generellt sett är sänkningar av de sociala avgifterna reformer
              som kräver en stor del av reformutrymmet. Den sänkning med 1 procentenhet
              som genomfördes 2009 motsvarar 7,5 miljarder kronor. Omfattande
              sänkningar skulle således vara mycket kostsamma, och effekterna
              måste ställas mot andra reformer, såsom utökat jobbskatteavdrag,
              sänkt bolagsskatt och dess jobbskapande effekter.
            </seg>
            <seg n="fca9efc5">
              Det är viktigt att göra det billigare att anställa, och vi har
              redan gjort mycket. Uttaget av de sociala avgifterna var ca 30
              miljarder kronor lägre 2010 än 2006.
            </seg>
            <seg n="ea8c0693">
              Jag ska ge några exempel på genomförda insatser.
            </seg>
            <seg n="955e7bd3">
              Den 1 januari 2010 infördes ett fjärde steg i jobbskatteavdraget.
              Alla som arbetar får behålla mer av sin lön. Detsamma gäller för
              företagare med inkomster från aktiv näringsverksamhet.
            </seg>
            <seg n="afb9b8c4">
              För att underlätta för unga att komma in på arbetsmarknaden och
              få arbetslivserfarenhet har regeringen halverat socialavgifterna
              för personer under 26 år.
            </seg>
            <seg n="15a8e73a">
              Vi har även gjort det billigare att anställa pensionärer. För
              anställda som är födda 1937 betalar man inga socialavgifter alls.
              För anställda som är födda 19381946 är socialavgifterna kraftigt
              sänkta. Man betalar bara ålderspensionsavgiften på 10,21 procent.
            </seg>
            <seg n="60b7fb26">
              Den 1 januari 2009 sänktes också bolagsskatten från 28 procent
              till 26,3 procent.
            </seg>
            <seg n="deb417f1">
              Regeringen har genomfört förbättringar av de så kallade 3:12-reglerna,
              det vill säga beskattningsreglerna för delägare i fåmansföretag.
            </seg>
            <seg n="6184e30d">
              Vi har infört nystartsjobb för personer som varit borta länge
              från arbetsmarknaden. Det innebär att staten återbetalar ett belopp
              som motsvarar två gånger den arbetsgivaravgift som betalas in
              av arbetsgivaren.
            </seg>
            <seg n="497db34f">
              Jag kan också berätta att en företagsskatteutredning pågår. Syftet
              är att se över nuvarande bolagsbeskattning. Kommittén kommer att
              redovisa sitt uppdrag senast den 1 november 2013.
            </seg>
            <seg n="b02025b8">
              När det gäller de motioner som föreslår sänkta arbetsgivaravgifter
              för att gynna små företag och utveckling i landsbygd håller jag
              verkligen med motionärerna om att en politik som gynnar företag
              är en politik som säkerställer möjligheter till sysselsättning
              på landsbygden. Jag kommer från en liten by i Jämtland och vet
              vilken betydelse småföretagen har för att skapa livskraft på landsbygden.
            </seg>
            <seg n="8e2be057">
              Som jag redan varit inne på har regeringen gjort mycket för att
              förbättra för företagen. Dessutom finns det i dag regionalt stöd
              som till exempel strukturfondsprogram för regional konkurrenskraft
              och sysselsättning. Programmen omfattar resurser som främjar näringslivet
              i alla delar av Sverige, men med en extra tilldelning av medel
              till de nordligaste länen. Sverige har möjlighet att ta del av
              8,4 miljarder kronor.
            </seg>
            <seg n="b3b2253c">
              Vi har ett landsbygdsprogram som sträcker sig över 20072013.
              Programmet omfattar ca 35 miljarder kronor, och målet är utveckling
              av företagande, innovation och tillväxt.
            </seg>
            <seg n="1fd0b12e">
              Vi har ett ökat anslag för regionalt transportbidrag för att
              täcka högre transportkostnader för företag i de fyra nordligaste
              länen.
            </seg>
            <seg n="35b2e22b">
              I den regionala tillväxtpolitiken finns olika former av stöd
              till företag. Här ingår bland annat regionalt investeringsstöd
              som kan lämnas till investeringar inom stödområden, regionalt
              bidrag till företagsutveckling och sysselsättningsbidrag.
            </seg>
            <seg n="e9e231bf">
              För att våga starta eget företag är tillgång till kapital en
              avgörande faktor. Därför är det positivt att man satsar 2 miljarder
              kronor på att förbättra finansieringssituationen för investeringar
              i norra Norrlands inland genom riskkapitalbolaget Inlandsinnovation
              AB som bildades i december 2010. Det är en helt ny satsning som
              kompletterar den redan existerande Norrlandsfonden. Det visar
              att vi vill att hela Sverige ska leva.
            </seg>
            <seg n="64c9d6aa">
              Herr talman! I en motion av Vänsterpartiets Josefin Brink med
              flera uttrycks oro över att allt fler arbetsgivare använder sig
              av tillfälliga anställningar. För att komma till rätta med problemet
              föreslås ett antal åtgärder, bland annat höjd arbetsgivaravgift
              vid allmän visstidsanställning.
            </seg>
            <seg n="79c16685">
              Vi tar de problem som kan vara förknippade med att inte ha en
              fast anställning på största allvar. Tillsvidareanställning är
              och ska vara huvudregeln på den svenska arbetsmarknaden. Det vill
              jag vara tydlig med. Men tidsbegränsade anställningar spelar också
              en viktig roll. En tidsbegränsad anställning kan vara en bro in
              på arbetsmarknaden. Det är dock självklart viktigt att det inte
              missbrukas. De anställningsformer som finns ska användas på ett
              korrekt och ansvarsfullt sätt.
            </seg>
            <seg n="b8a14be4">
              Regeringens stora utmaning handlar om att människor ska komma
              in på arbetsmarknaden. Det ska vara enkelt att anställa, och alla
              jobb behövs. Vår politik går inte ut på att hindra olika möjligheter
              till anställning utan på att driva en politik som skapar fler
              arbeten.
            </seg>
            <seg n="4b258cdd">
              Arbetsmarknadens parter har ett stort ansvar att ta tag i frågan
              och se till att de allra flesta anställningar är tillsvidareanställningar.
            </seg>
            <seg n="38c7b3ab">
              Den största klyftan finns mellan dem som har jobb och dem som
              inte har det. Därför ska vi inte göra det dyrare att anställa.
              Det skulle göra det ännu svårare för till exempel unga att ta
              sig in på arbetsmarknaden.
            </seg>
            <seg n="90c26f9c">
              Medan besparingspaketen avlöser varandra i många europeiska grannländer
              föreslår vår regering en arbetsmarknadssatsning på 8,1 miljard.
              Det handlar om åtgärder för jobb, aktivitet, utbildning och praktik
              samt insatser som gör anställningar billigare. Det är åtgärder
              som bidrar till att stärka vår gemensamma välfärd och ger goda
              förutsättningar för sysselsättning och tillväxt.
            </seg>
            <seg n="adcf82ae">
              Avslutningsvis, herr talman: Regeringen har identifierat problem
              och agerat för att skapa förbättringar på många av de områden
              som motionärerna har tagit upp. Utmaningar kvarstår, men vi har
              kommit en bra bit på väg.
            </seg>
          </u>
          <note n="7a778c37">
            Den 1 januari 2009 sänktes socialavgifterna med 1 procent.
          </note>
          <note type="speaker" n="7cd5bf68">
            Anf. 85 GUNVOR G ERICSON (MP) replik:
          </note>
          <u who="Q4946932" xml:id="i-3ecde1daa186c794-1" n="bbb0d334">
            <seg n="1cadab50">
              Herr talman! Saila Quicklund räknar upp de många åtgärder som
              hon anser har gjorts. Frågan är dock om företagarna själva upplever
              att det har blivit skillnad i praktiken.
            </seg>
            <seg n="083135d2">
              96 procent av alla företag är små företag. Det är bra att vi
              delar synen att det är viktigt att främja småföretagens förutsättningar.
            </seg>
            <seg n="c0c48324">
              Miljöpartiet har dock inte fått gehör i betänkandet för förslaget
              om att sänka sociala avgifter för de allra minsta företagen. Är
              det något som Saila Quicklund och Moderaterna skulle kunna tänka
              sig att titta vidare på för att stimulera mer företagande? Det
              är i de minsta företagen det skulle betyda mest att kunna anställa
              en person till, till exempel genom sänkta arbetsgivaravgifter.
            </seg>
            <seg n="32074cc2">
              Det förslag vi har fört fram och som finns med i betänkandet
              handlar om landsbygden men också om hela Sverige. Det handlar
              inte om bara Jämtland och övriga Norrland utan om glesbygd och
              landsbygd i hela landet.
            </seg>
            <seg n="532ac195">
              Sociala avgifter har även förändrats när det gäller möjligheten
              att få en karensdag. Där har utskottet gemensamt uttalat att vi
              ska ha en förändring, även om det ännu inte är möjligt för en
              egenföretagare att välja kortare karenstid än sju dagar.
            </seg>
            <seg n="cdb48201">
              Hur ser Saila på sociala avgifter för dessa småföretagare?
            </seg>
          </u>
          <note type="speaker" n="6808f5ac">
            Anf. 86 SAILA QUICKLUND (M) replik:
          </note>
          <u who="Q4973765" xml:id="i-dd4a44edae2e1bcc-0" n="37143daa">
            <seg n="d7bc338c">
              Herr talman! För regeringen är arbetslinjen central. Satsningar
              har gjorts trots finanskris. Hur vi har klarat av krisen har väckt
              både förundran och beundran hos andra nationer.
            </seg>
            <seg n="18707d07">
              I mitt anförande tog jag upp en mängd olika saker som har gynnat
              norrländska företagare men också generella sänkningar som har
              skett under åren, till exempel av arbetsgivaravgifter.
            </seg>
            <seg n="c797ecf8">
              Jag vill påminna om kostnaderna för sänkningar av arbetsgivaravgiften.
              Det handlar om runt 7 miljarder för 1 procentenhets sänkning.
              Det är viktigt att beakta i tider av finansiell oro och så vidare.
            </seg>
            <seg n="cbcb788f">
              Det är också viktigt hur vi gynnar företagare. Är det endast
              arbetsgivaravgifterna som vi ska sänka eller finns det andra insatser?
              Vi hör företagare som säger att de måste ha bredband för att kunna
              ha företag i inlandet, till exempel. Det kan vara i Norrland eller
              andra delar av Sverige. En bredd på insatserna är viktigt. Vi
              måste därför fundera på om det bara handlar om arbetsgivaravgifter.
            </seg>
            <seg n="50db734e">
              Miljöpartiet och Gunvor G Ericson förespråkar en kilometerskattehöjning.
              Det är ett hot mot jobben, särskilt i Norrland. Vi talar om 70
              000 kronor i kostnadsökning för en långtradare. Det skulle vara
              direkt förödande för de norrländska företagen inom den tunga basindustrin
              som skogsnäringen och så vidare. Är det att skapa arbetstillfällen,
              Gunvor G Ericson?
            </seg>
          </u>
          <note type="speaker" n="44e5f0c9">
            Anf. 87 GUNVOR G ERICSON (MP) replik:
          </note>
          <u who="Q4946932" xml:id="i-3ecde1daa186c794-2" n="bbb0d334">
            <seg n="16054eff">
              Herr talman! Jag rekommenderar Saila Quicklund och Moderaterna
              att göra ett studiebesök i Tyskland där man har kilometeravgift
              sedan länge. Det skulle också underlätta när det gäller att få
              lika villkor för de svenska åkarna i förhållande till de andra
              åkare som kommer till Sverige och som kanske ligger kvar längre
              än nödvändigt för att ta upp gods och transportera vidare. Jag
              vet att frågan nyligen diskuterades i skatteutskottet där både
              moderater och miljöpartister lyfte fram att det behövs mer kunskap
              om vad som sker i övriga landet.
            </seg>
            <seg n="0744220f">
              Arbetslinjen handlar inte bara om att piska enskilda individer
              utan om att skapa förutsättningar för företag att våga anställa.
              Miljöpartiet förespråkar investeringar för att bygga om samhället
              när vi nu ändå måste göra nödvändiga investeringar för att ställa
              om till ett mer energismart och klimatsmart samhälle. Det kan
              i sin tur leda till fler jobb.
            </seg>
            <seg n="48f60e58">
              När vi diskuterar de sociala avgifterna i betänkandet vill vi
              prioritera de allra minsta företagen. Det konkreta förslag som
              vi lyfter fram handlar om 830 000 kronor, inte om några 7 miljarder.
              I detta fall är det en riktad insats till dem som behöver det
              allra mest för att kunna ta klivet att anställa en till. Jag efterlyste
              Saila Quicklunds åsikt om att sänka arbetsgivaravgiften för de
              allra minsta företagen, de med färre än tio anställda.
            </seg>
          </u>
          <note type="speaker" n="9b5e53a9">
            Anf. 88 SAILA QUICKLUND (M) replik:
          </note>
          <u who="Q4973765" xml:id="i-dd4a44edae2e1bcc-1" n="37143daa">
            <seg n="082c7de3">
              Herr talman! Jag uppmanar dig, Gunvor G Ericson, att lyssna på
              skogsindustrin när du förespråkar en kilometerskattehöjning, även
              om du tycker att jag ska vända mig till Tyskland och lyssna in
              deras alternativ. Men här i Sverige hotas jobben, och det ger
              liten effekt på miljön.
            </seg>
            <seg n="f337a4a5">
              Ni talar om arbetsgivaravgiftssänkningar men stjälper samtidigt
              en stor näring i Sverige. Vi kan lyssna åt bägge håll, tycker
              jag, men det är föga förvånande att just Miljöpartiet driver det
              här mot denna stora näring.
            </seg>
            <seg n="b4c71e43">
              Jag framhåller att regeringen gör en arbetsmarknadssatsning under
              några år på 8,1 miljarder. Det handlar om insatser för jobb, praktik,
              utbildning och eventuella sänkningar av arbetsgivaravgifterna.
            </seg>
            <seg n="096532ac">
              Mycket är gjort av regeringen, och vi kommer att fortsätta underlätta
              för företagandet. Här tror jag att vi är överens, Gunvor G Ericson.
              Det är vägarna till målet som skiljer oss åt.
            </seg>
          </u>
          <note type="speaker" n="7fada691">
            Anf. 89 WIWI-ANNE JOHANSSON (V) replik:
          </note>
          <u who="Q4957112" xml:id="i-a314c59688d6dd4a-0" n="fab2745b">
            <seg n="ab2bed4a">
              Herr talman! I dag har 377 100 personer en anställning med beteckningen
              allmän visstid. De flesta, 53 procent, är mellan 16 och 24 år.
              Man kan ju säga att det går över med åren och att det är bra att
              ungdomar kommer in på arbetsmarknaden. Det är självklart, men
              även ungdomar tycker om att ha trygghet och kunna klara sig själva
              och vill inte ha så osäkra anställningar.
            </seg>
            <seg n="9a29b8ff">
              Vi har inget skarpt förslag, men vi vill att man ska titta på
              om man möjligen kan ta ut en liten avgift på arbetsgivaravgiften
              för dem som väljer att fortsätta att ha de osäkra anställningarna.
            </seg>
            <seg n="9f6c8109">
              När en undersköterska får en fast anställning är hon det är oftast
              en hon i genomsnitt 36 år. Det är inte lastgammalt, men vi pratar
              inte längre om ungdomar i åldern 1624 år. Det gäller inte vikariat.
              Vi ska självklart kunna vikariatbesätta när människor vill vidareutbilda
              sig eller är föräldralediga. Det ska heller inte gälla provanställningar.
              Vi tycker också att det är bra för båda parter att man kan arbeta
              en viss period innan man kommer överens om en tillsvidareanställning.
            </seg>
            <seg n="ee39b263">
              Vår tanke är att man efter ett antal månaders timanställning
              ska titta på om man kan få det billigare genom att tillsvidareanställa
              en person som man använder ganska mycket och som man vill ge ökad
              trygghet. Vänsterpartiet menar att det ska löna sig för arbetsgivare
              att ge de anställda trygghet.
            </seg>
          </u>
          <note type="speaker" n="5b7d26cf">
            Anf. 90 SAILA QUICKLUND (M) replik:
          </note>
          <u who="Q4973765" xml:id="i-dd4a44edae2e1bcc-2" n="37143daa">
            <seg n="8c3a8662">
              Herr talman! Det ska vara lätt att anställa; vi vill inte försvåra
              det. Tillsvidareanställningar ska vara en grund. Visstidsanställningarna
              är också viktiga, inte minst inom områden som vård och omsorg
              och i kommunal sektor och landstingssektor. Det ska självklart
              behandlas korrekt och inte missbrukas. Det måste finnas ett visst
              mått av flexibilitet. Det finns sådant som gör att det är svårare
              att missbruka. Det är företrädesrätt, tidsbegränsning och objektiva
              skäl. Tidsbegränsningen som regeringen har infört innebär att
              man efter två års anställning av fem ska få en tillsvidareanställning.
              Det kan missbrukas, men detta ska göra det betydligt svårare.
            </seg>
            <seg n="c36ee70c">
              Vi har en könssegregerad arbetsmarknad med många kvinnor. Jag
              tänker främst på landstingsverksamhet och kommunal verksamhet.
              Jag tycker att arbetsgivarnas parter inte har tagit ansvaret fullt
              ut. Det kanske hade sett annorlunda ut om det inte hade varit
              övervägande kvinnor inom den här sektorn. Här tycker jag att arbetsmarknadens
              parter har en hemläxa.
            </seg>
          </u>
          <note type="speaker" n="d682d862">
            Anf. 91 WIWI-ANNE JOHANSSON (V) replik:
          </note>
          <u who="Q4957112" xml:id="i-a314c59688d6dd4a-1" n="fab2745b">
            <seg n="f251a01c">
              Herr talman! Saila Quicklund talar om kommuner och landsting
              där det företrädesvis är kvinnor som arbetar och har de osäkra
              anställningarna. Det är sant att 1011 procent av dem har det.
              Det förekommer också inom den privata sektorn, framför allt inom
              hotell- och restaurangbranschen följt av transport, handel och
              livsmedel. Det är alltså inte bara inom den offentligt betalda
              sektorn.
            </seg>
            <seg n="d16fc21e">
              Det finns mycket att göra som är direkt politikerstyrt. Det är
              tråkigt att det moderatstyrda Sveriges Kommuner och Landsting,
              SKL, inte ser till att man får bättre ordning på torpet när det
              gäller tryggare anställningar. Det är bra om Saila Quicklund tar
              till sig det.
            </seg>
            <seg n="0fd0d8c8">
              Jag tror inte heller att vi har olika åsikter när det gäller
              att vilja ge tryggare anställningar. Vi talar om flexibilitet,
              men det är egendomligt att det alltid är unga och kvinnor som
              ska stå för flexibiliteten.
            </seg>
            <seg n="9ef7db80">
              Saila Quicklund säger att regeringen inte heller vill att det
              ska se ut på det sättet. Fortfarande är det 377 100 som har de
              här otrygga anställningarna. Ni sänker arbetsgivaravgiften för
              alla möjliga, som unga som redan har jobb och så vidare. Någon
              gång kanske man skulle titta på vad som händer om man ser till
              att gynna fastanställningar eller vikariat och provanställningar
              och missgynna dem som missköter sig. Skulle inte det kunna vara
              en tanke?
            </seg>
          </u>
          <note type="speaker" n="fa4a5427">
            Anf. 92 SAILA QUICKLUND (M) replik:
          </note>
          <u who="Q4973765" xml:id="i-dd4a44edae2e1bcc-3" n="37143daa">
            <seg n="2be28b4f">
              Herr talman! Jag vill poängtera att tillsvidareanställning ska
              vara en grund, men att flexibiliteten är viktig. Den ska inte
              missbrukas. Anställningens längd ska absolut inte styras av arbetsgivaravgifterna.
              Arbetsmarknadens parter måste ta sitt ansvar.
            </seg>
          </u>
          <note type="speaker" n="38052d28">
            Anf. 93 EMMA CARLSSON LÖFDAHL (FP):
          </note>
          <u who="Q4941925" xml:id="i-3ac93d2751874c98-0" n="e32e4b58">
            <seg n="36d4ebda">
              Herr talman! För att ha ett fungerande trygghetssystem måste
              vi ha sociala avgifter. Det tror jag att vi är överens om. Hur
              avgifterna ska utformas är ingen enkel nöt att knäcka. Jag vet
              inte om det finns något rätt eller fel. Jag vore tacksam om jag
              kunde få ett facit på detta, men tyvärr finns det inget att tillgå
              i dagsläget. Allt beror på hur den speciella situationen ser ut.
            </seg>
            <seg n="05ce5751">
              Arbetsgivaravgiften diskuteras ofta. Det är en stor utgift för
              företagarna. En generell sänkning av de sociala avgifterna skulle
              bli betydelsefull för statens intäkter. En sänkning med 1 procentenhet
              skulle minska intäkterna med 710 miljarder per år, varav 3 miljarder
              gäller kommuner och landsting. Hur det skulle påverka den enskilda
              kommunens budget kan nog var och en av oss förstå.
            </seg>
            <seg n="ab0440e9">
              För den enskilda företagaren skulle det ge en knapp hundralapp
              per månad och anställd. Om det ska vara märkbart för arbetsgivarna
              måste det vara en betydligt större minskning, vilket i förlängningen
              ger minskad statsintäkt. Jag har hittills inte sett något förslag
              om hur denna intäktsminskning skulle kunna finansieras. Företagarna
              förstår detta och inser att det är en ekvation som kostar mer
              än den smakar. Det finns andra stimulansåtgärder som är effektivare
              och ger betydligt bättre resultat. Saila Quicklund gav flera exempel
              på det i sitt anförande.
            </seg>
            <seg n="f823aa26">
              Att koppla anställningens längd till arbetsgivaravgifterna ser
              jag inte som någon framkomlig väg. Risken är att det snarare minskar
              tillgången till jobb och att företagaren inte tillsätter en tjänst
              eftersom det blir så kostsamt.
            </seg>
            <seg n="b208f526">
              Tanken att ideella organisationer ska behandlas på samma sätt
              som idrottsorganisationerna när det gäller reglerna för arbetsgivaravgifter
              tycker jag är god. Dessa organisationer gör en fantastisk insats
              i samhället på olika nivåer. Det är tyvärr svårt att göra avgränsningar
              för vilka organisationer det skulle gälla och vilka som inte skulle
              omfattas. Frågan är komplicerad, så det krävs en betydande översyn
              och genomlysning för att få svar på om det över huvud taget är
              möjligt.
            </seg>
            <seg n="d944e752">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="b9a0070e">
            Anf. 94 JASENKO OMANOVIC (S) replik:
          </note>
          <u who="unknown" xml:id="i-1732a756868ae552-10" n="e95faf4b">
            <seg n="1c4da882">
              Herr talman! Emma Carlsson Löfdahl säger att det finns en hel
              del förslag. Det är svårt att få ekvationen att gå ihop beträffande
              hur man ska sänka socialavgifter och annat.
            </seg>
            <seg n="960fa078">
              Folkpartiet har tidigare alltid tyckt att det som man betalar
              in ska gå till de försäkringar som vi har. Det jag undrar är om
              Folkpartiet står kvar vid den gamla socialliberala folkpartiåsikten
              och fortfarande tycker att det man betalar in ska gå till de försäkringar
              som man betalar till.
            </seg>
            <seg n="ecba318f">
              Nästan var tredje krona som man betalade i socialavgifter år
              2011 gick inte till försäkringarna utan till allmänna löneavgifter.
              Därför är min fråga till Folkpartiet: Finns den idén kvar inom
              Folkpartiet att varje krona som man betalar in i socialavgifter
              ska gå till försäkringar?
            </seg>
          </u>
          <note type="speaker" n="504d5c7f">
            Anf. 95 EMMA CARLSSON LÖFDAHL (FP) replik:
          </note>
          <u who="Q4941925" xml:id="i-3ac93d2751874c98-1" n="e32e4b58">
            <seg n="57f865e6">
              Herr talman! Jag tycker att det är så härligt att få stå här
              och i replikskiftena nästan varje gång få frågan om vi fortfarande
              är socialliberaler. Det är så skönt att alla vill värna om det,
              och jag kan säga att ja, det är vi, oavsett vilken fråga det gäller.
            </seg>
            <seg n="a41d20a5">
              Vi har alltid sagt, precis som Jasenko Omanovic nämnde, att det
              ska finnas ett tydligt samband mellan vad man betalar in och vad
              man får ut. Det tycker jag fortfarande är mycket viktigt. Jag
              vet att det i dagsläget inte alltid är lika tydligt, men jag har
              alltid jobbat för och kommer att fortsätta att jobba för att vi
              ska se det sambandet.
            </seg>
          </u>
          <note type="speaker" n="e35279d4">
            Anf. 96 JASENKO OMANOVIC (S) replik:
          </note>
          <u who="unknown" xml:id="i-1732a756868ae552-11" n="e95faf4b">
            <seg n="20a06268">
              Herr talman! Då kan man förvänta sig att Folkpartiet driver på
              så att varje krona som betalas in ska gå till försäkringar. Tjugo
              gånger har man lagstiftningsvägen förändrat möjligheten till nyttjande
              av socialavgifter och i de flesta fall egentligen försämrat försäkringarna.
            </seg>
            <seg n="6c93469c">
              Kommer Folkpartiet att arbeta för att inte nästan var tredje
              krona ska gå till skatt när man betalar in en avgift, en försäkringspremie?
              Här får vi beskedet att Folkpartiet kommer att kämpa för en förändring
              på det området. Som socialdemokrat och en som värnar om legitimiteten
              i försäkringarna, som värnar om denna viktiga pusselbit i den
              svenska samhällsmodellen, välkomnar jag att Folkpartiet vill ändra
              på den rådande situationen.
            </seg>
          </u>
          <note type="speaker" n="9a9f4c66">
            Anf. 97 EMMA CARLSSON LÖFDAHL (FP) replik:
          </note>
          <u who="Q4941925" xml:id="i-3ac93d2751874c98-2" n="e32e4b58">
            <seg n="bab972df">
              Herr talman! När det gäller sambandet har vi på senare tid sett
              att det blivit en minskning. Det beror på de förändringar vi gjort
              i sjukförsäkringen. Vi har minskat kostnaderna för sjukförsäkringen
              genom att vi hjälpt fler att komma tillbaka till arbete. Det tycker
              jag är mycket positivt. Det är en diskussion som vi haft många
              gånger i kammaren, och den ska vi inte ha i dag för den tillhör
              egentligen en annan debatt.
            </seg>
            <seg n="26b26005">
              Allt hänger dock ihop när det gäller sociala avgifter, inkomster
              och utgifter, och jag tycker att det är viktigt att se det sambandet.
            </seg>
          </u>
          <note type="speaker" n="5c23f431">
            Anf. 98 SOLVEIG ZANDER (C):
          </note>
          <u who="Q4990884" xml:id="i-e0205d59d8ba0fc9-0" n="deeac687">
            <seg n="9e09b6fd">
              Herr talman! Jag ska genast som Centerns röst erkänna att vi
              gärna vill sänka företagens kostnader på alla plan. Inte minst
              gäller det sociala avgifter och arbetsgivaravgifter över huvud
              taget. Speciellt gäller det, vill jag också tydliggöra, de små
              företagen eller de med få anställda. Det är de som är framtiden
              och ska hjälpa till att minska arbetslösheten och se till att
              vårt välstånd och vår välfärd får behållas och utvecklas i hela
              Sverige.
            </seg>
            <seg n="362f7ea1">
              Det är viktigt med solidaritet. Jag säger det riktat till Jasenko
              Omanovic från Socialdemokraterna, som talat sig varm för socialavgifternas
              betydelse. Det är intressant att notera att oppositionen är totalt
              oense i denna fråga eftersom de andra vill sänka avgifterna på
              olika sätt. Om jag inte helt missförstått Socialdemokraterna har
              de ingenting emot att man höjer de sociala avgifterna.
            </seg>
            <seg n="41b39486">
              Dessutom har vi från Alliansen sänkt de sociala avgifterna gällande
              ungdomar under 26 år, vilket vi hört tidigare. Då har det sagts
              att det inte givit någon effekt, att alltför få har fått arbete.
              Jag skulle i stället vilja fråga: Vilka hade inte fått arbete?
              Vilka hade fortfarande varit arbetslösa om vi inte hade sänkt
              de sociala avgifterna för dessa ungdomar?
            </seg>
            <seg n="16b433ef">
              Alliansregeringen har gjort mycket för småföretagen. Saila Quicklund
              har räknat upp otaliga saker. Jag kan fortsätta genom att räkna
              upp några till. Vi har sänkt revisionsplikten för små företag,
              och vi har även på andra sätt medverkat till att små företag ska
              kunna utvecklas. Vi har givit exportfrämjande stöd, medverkat
              till mikrolån för småföretagare och slopat medfinansieringen av
              socialförsäkringen efter den 14:e sjukdagen. De är oerhört viktiga
              förändringar, inte minst för att vi tagit bort en stor mängd regler
              för företagen, vilket minskat deras administrativa kostnader.
              När jag säger detta är det en viktig del i att företagen ska kunna
              få ekonomiska möjligheter att expandera, inte bara när det gäller
              att sänka socialavgifterna.
            </seg>
            <seg n="98357647">
              Satsningen på kvinnliga företagare togs upp tidigare i debatten.
              Att kvinnor ska vilja starta och driva företag handlar om trygghetssystemen.
              Vi har mycket kvar att göra för att underlätta för företagen att
              anställa och för att man ska vilja starta företag. Ett hållbart
              samhälle innebär att så många som möjligt har ett arbete.
            </seg>
            <seg n="47a25402">
              Flera har tagit upp frågan om glesbygden. Några motionärer har
              sagt att man ska satsa speciellt på glesbygdsområdena. Det har
              alliansregeringen också gjort. Maud Olofsson har drivit, och fått
              igenom, Inlandsinnovation i Norrland, som Saila Quicklund nämnde.
              Det är miljarder till Norrland som inte är att förakta. Se bara
              på Pajala, som är en av de kommuner som fått del av dessa pengar.
              Vad har hänt i Pajala? Jo, ett helt nytt samhälle håller på att
              växa upp där tack vare detta. Och företag startas.
            </seg>
            <seg n="a7ac5b1e">
              I valrörelsen 2010 drev Maud Olofsson frågan om nystartszoner.
              Nu arbetar en utredning med hur man ska kunna motverka utanförskapet
              genom att småföretag kan utvecklas just i de områden som speciellt
              behöver det. Utredningen ska presentera sitt förslag den 1 augusti
              i år. Det är en satsning för att fler ska få jobb genom att företag
              startas och utvecklas. Sedan har vi även de andra ekonomiska frizonerna,
              som en av motionärerna tog upp. Också det har Centerpartiet jobbat
              med och tagit fram ett förslag till.
            </seg>
            <seg n="1d8d662c">
              När jag säger det här menar jag att vi i Alliansen driver frågorna
              framåt. Men det är inte så att allting löser sig på en gång. Vi
              vet till exempel att Anna-Karin Hatt jobbar med fler saker än
              bara arbetsgivaravgifter för att få företag att utvecklas i hela
              Sverige. Det handlar om infrastrukturen, servicen, sjukvården
              och affärer, och det är minst lika viktigt som att titta på arbetsgivaravgifterna.
            </seg>
            <seg n="7a78b49f">
              Herr talman! Sist men inte minst vill jag verkligen poängtera
              att det finns mycket mer att göra för att människor ska vilja,
              kunna och våga starta företag och anställa. Det behövs många olika
              insatser för detta. Men det absolut viktigaste är att vi handskas
              med detta på rätt sätt, att våra skattepengar används där de gör
              mest nytta. Då fordras det att vi har en himla massa på fötterna
              för att vi ska veta att vi gör de rätta satsningarna.
            </seg>
            <seg n="a2ae8b54">
              Av det skälet, herr talman, yrkar jag avslag på samtliga motioner
              i detta sammanhang och ser fram emot att Centern får fortsätta
              vi tänker fortsätta att jobba för att framför allt småföretagen
              ska kunna växa och utvecklas i hela Sveriges avlånga land.
            </seg>
          </u>
          <note type="speaker" n="4ad0266a">
            Anf. 99 JASENKO OMANOVIC (S) replik:
          </note>
          <u who="unknown" xml:id="i-1732a756868ae552-12" n="e95faf4b">
            <seg n="d1c30e19">
              Herr talman! Så sent som i dag uttalade IFAU, regeringens egen
              myndighet, att de generella sänkningarna av sociala avgifter för
              ungdomar inte har haft någon effekt på sysselsättningen. För inte
              så länge sedan erkände statsminister Fredrik Reinfeldt själv detsamma.
              Men Solveig Zander står fortfarande och pratar varmt om denna
              åtgärd. När ni skulle genomföra denna reform sade vi att detta
              inte skulle leda någonvart. Då fanns det stora och tunga instanser,
              som LO, TCO med flera, som varnade för att detta i princip är
              att kasta pengarna i sjön, vilket nu till och med regeringens
              egna myndigheter och statsministern själv påpekar.
            </seg>
            <seg n="ec077db7">
              Solveig Zander nämnde även Pajala, som växer och är bra. Men
              det verkar som att de sociala avgifterna i Pajala enligt Solveig
              Zander betyder mer än järnmalmen, herr talman. Jag tror faktiskt
              att det finns ett antal naturtillgångar runt om Pajala som betyder
              mycket mer än en sänkning av de sociala avgifterna för ungdomar
              eller småföretagare i Pajala.
            </seg>
          </u>
          <note type="speaker" n="08a89159">
            Anf. 100 SOLVEIG ZANDER (C) replik:
          </note>
          <u who="Q4990884" xml:id="i-e0205d59d8ba0fc9-1" n="deeac687">
            <seg n="9b620bc2">
              Herr talman! Det var en intressant jämförelse och en intressant
              slutsats om vad jag inte på något sätt har gjort någon jämförelse
              med. Men jag kanske skulle fundera vidare på det och se om det
              finns något samband mellan järnmalm och sociala avgifter. Kan
              man sänka de sociala avgifterna på järnmalm? Jag tror inte det.
              Den jämförelsen betackar jag mig i allra högsta grad för; den
              har jag inte på något sätt framfört.
            </seg>
            <seg n="7fe383d4">
              När det gällde Pajala poängterade jag att alliansregeringen har
              gjort mycket för glesbygden. Jag skäms inte att säga att det var
              Maud som gick i bräschen för Inlandsinnovation, som har kommit
              bland annat Pajala till del i allra högsta grad. Jag hoppas att
              Jasenko Omanovic håller med om att Inlandsinnovation är bra, eller
              var kanske det felaktigt också? Vi kanske skulle ha höjt de sociala
              avgifterna i stället, om Socialdemokraterna hade fått bestämma?
            </seg>
            <seg n="6e3a481b">
              Herr talman! Jasenko Omanovic tog upp att statsministern och
              vi i dag har fått redogörelser för att sänkningarna av de sociala
              avgifterna inte fått önskvärt resultat. Detta håller jag med om.
              Men man kan inte förneka att de har givit resultat, även om det
              inte skett i den stora omfattning som vi alla hade förväntat oss.
              Jag säger igen, precis som jag sade i mitt anförande: Vilka hade
              inte fått jobb? Det kan vi aldrig undersöka på något sätt. Men
              visst har det givit resultat, framför allt genom att några ungdomar
              har fått arbete. Det är oerhört viktigt att ungdomar kommer in
              på arbetsmarknaden.
            </seg>
          </u>
          <note type="speaker" n="fa6ea2a9">
            Anf. 101 JASENKO OMANOVIC (S) replik:
          </note>
          <u who="unknown" xml:id="i-1732a756868ae552-13" n="e95faf4b">
            <seg n="cf50a3e6">
              Herr talman! Det är väldigt bra att Solveig Zander säger att
              det är några ungdomar som har fått jobb genom en åtgärd som kostar
              samhället 20 miljarder. Löntagarna avstår löneutrymme för att
              vi ska handha pengarna varsamt. Att några ungdomar har fått jobb
              för 20 miljarder är slöseri.
            </seg>
            <seg n="16e9e12c">
              Jag ska också återkomma till detta med Pajala. Det jag sade är
              att Solveig Zander inte kopplar utvecklingen i Pajala till de
              naturtillgångar som finns där och som är den verkliga drivkraften,
              utan kopplar till sänkningar av sociala avgifter, som skett generellt
              i hela landet, samt någon åtgärd för Norrland där man får konkurrera
              med alla andra i hela Norrland. Utvecklingen i Pajala sker tack
              vare naturtillgångarna. Det är det jag säger. Den kopplingen har
              tyvärr Solveig Zander missat att göra.
            </seg>
            <seg n="04e95991">
              Jag har en till fråga till Solveig Zander. I fjol, 2011, gick
              nästan var tredje krona till annat än försäkringar av det som
              löntagarna avstod från sitt löneutrymme och betalade in till försäkringarna
              genom sociala avgifter. Tycker Solveig Zander att det är rätt
              gentemot löntagarna i landet att det de betalar in inte används
              för detta ändamål utan till något annat?
            </seg>
          </u>
          <note type="speaker" n="9f2cb10b">
            Anf. 102 SOLVEIG ZANDER (C) replik:
          </note>
          <u who="Q4990884" xml:id="i-e0205d59d8ba0fc9-2" n="deeac687">
            <seg n="2241da9d">
              Herr talman! Våra gemensamma pengar, oavsett varifrån de kommer,
              skatter, arbetsgivaravgifter, sociala avgifter eller vad det vara
              månde, går till att bygga vårt samhälle. Det är det som är det
              viktiga. Du och jag, Jasenko Omanovic, kan inte säga att våra
              skattepengar ska gå till en skola eller ett sjukhus. Det funkar
              inte så. Vi ska fördela våra pengar så att de kommer alla till
              del på bästa sätt.
            </seg>
            <seg n="a77b3674">
              Jag vill åter säga något om Pajala, för detta är i allra högsta
              grad oerhört intressant i sammanhanget när vi pratar om sociala
              avgifter. De pengar man använder till Pajala i Inlandsinnovation
              går till att stödja den delen av landet, så att man bygger samhället
              på rätt sätt, får hjälp med att ha en kommunal ekonomi på rätt
              sätt och utvecklar samhället så att man på bästa möjliga sätt
              kan nyttja och ta del av de naturtillgångar som finns där. Men
              då behövs också en infrastruktur som fungerar. Alla dessa saker
              bidrar Inlandsinnovation till. Det har ingenting med sociala avgifter
              att göra. Men jag är övertygad om, herr talman, att det skulle
              vara väldigt bra om vi hade en lägre arbetsgivaravgift; då skulle
              det säkerligen vara många fler som vågade starta småföretag i
              det utvecklingsskede som Pajala befinner sig i. Det är en väldigt
              viktig del i sammanhanget. Man kan inte säga att det ena förtar
              det andra, Jasenko Omanovic.
            </seg>
          </u>
          <note type="speaker" n="454c1a8e">
            Anf. 103 GUNVOR G ERICSON (MP) replik:
          </note>
          <u who="Q4946932" xml:id="i-3ecde1daa186c794-3" n="bbb0d334">
            <seg n="381f53b1">
              Herr talman! Centerpartiet talar om vikten av sänkta arbetsgivaravgifter
              för småföretag. Men ni avstyrker den motion där Miljöpartiet föreslår
              riktade sänkningar till de allra minsta företagen som behöver
              det mest. Det skulle enligt vår budget kosta knappt 1 miljard
              kronor.
            </seg>
            <seg n="fe60785c">
              I stället använder Centerpartiet och regeringspartierna drygt
              50 miljarder för att sänka arbetsgivaravgifterna för ungdomar.
              Solveig Zander säger att det kanske skulle kunna ha effekt, och
              vi vet inte hur många som kunde ha fått sluta.
            </seg>
            <seg n="d697d11b">
              Om man lyssnar på de forskare som har tittat på detta är de mycket
              tveksamma till om det har någon effekt. Till och med statsministern
              sade i förra veckan att han tvivlar på att det verkligen har gett
              den effekt som man hade tänkt sig.
            </seg>
            <seg n="9ae632dc">
              Tycker Centerpartiet fortfarande att sänkta arbetsgivaravgifter
              för ungdomar är en effektiv åtgärd för att få ungdomar i arbete?
              Det är min ena fråga.
            </seg>
            <seg n="ae3e29c6">
              Min andra fråga handlar om det Solveig Zander sade här om sociala
              avgifter och socialförsäkringssystemet. Menar Centerpartiet att
              det ska användas till andra saker än socialförsäkringen, att det
              ska användas till skola, sjukvård och annan viktig infrastruktur?
              Eller menar Centerpartiet att de sociala avgifterna också ska
              användas till trygghetssystemen?
            </seg>
          </u>
          <note type="speaker" n="84f81d1c">
            Anf. 104 SOLVEIG ZANDER (C) replik:
          </note>
          <u who="Q4990884" xml:id="i-e0205d59d8ba0fc9-3" n="deeac687">
            <seg n="3a123149">
              Herr talman! När man från Miljöpartiet talar om att sänka avgiften
              för de minsta företagen är jag inte säker på att jag riktigt har
              förstått hur många eller hur stora de minsta företagen är. Är
              det enmansföretag eller fåmansföretag, och hur många betraktar
              man i så fall som fåmansföretagare?
            </seg>
            <seg n="340bbefc">
              Dessutom måste jag erkänna att jag heller inte riktigt uppfattat
              vilken företagsform det är. Är det både enskilda firmor, handelsbolag
              och aktiebolag? Jag har förstått att det är lite vagt på den punkten.
              Det är ett av skälen till att det i allra högsta grad är svårt
              att bifalla en sådan motion.
            </seg>
            <seg n="7f27fdd6">
              Man talar om de sänkta socialavgifterna för ungdomar. Tog vi
              i dag bort de sänkta avgifterna för ungdomar, hur många ungdomar
              skulle då få sluta?
            </seg>
          </u>
          <note type="speaker" n="10942c55">
            Anf. 105 GUNVOR G ERICSON (MP) replik:
          </note>
          <u who="Q4946932" xml:id="i-3ecde1daa186c794-4" n="bbb0d334">
            <seg n="f8e0570d">
              Herr talman! Det är 96 procent av alla företag som har mindre
              än tio anställda. Miljöpartiets konkreta förslag finns att läsa
              dels i budgetmotionen från i höstas, dels i den motion som ligger
              till det betänkande som vi debatterar i dag.
            </seg>
            <seg n="95833d44">
              Det handlar om upp till tio anställda. Det ska gälla enskilda
              företag, och det kommer också att gälla företagare upp till en
              viss lönesumma. Det finns väl beskrivet i de motioner som vi har
              lagt fram.
            </seg>
            <seg n="a5c96ed2">
              Det har inte blivit den sänkning av ungdomsarbetslösheten som
              regeringen förväntade sig genom att sänka arbetsgivaravgifterna
              för unga. Miljöpartiet har i stället föreslagit en riktad sänkning
              genom att slopa arbetsgivaravgiften det första året man anställer
              en arbetslös ungdom.
            </seg>
            <seg n="13ffd2a5">
              Det skulle kunna få en större effekt och verkligen få insatsen
              till dem som behöver det mest i stället för en generell sänkning
              för alla ungdomar.
            </seg>
            <seg n="13c81425">
              Det ska bli väldigt intressant att ta del av den studie som IFAU,
              Institutet för arbetsmarknads- och utbildningspolitisk utvärdering,
              nu gör för att se vad effekterna kan bli på sikt med den forskningsinriktning
              som den har.
            </seg>
            <seg n="eb104928">
              Jag tyckte inte att Solveig Zander svarade på min fråga om Centerpartiet
              fortfarande tycker att det är en bra reform att fortsätta att
              sänka de sociala avgifterna. Centerpartiet driver också att man
              förutom detta ska sänka lönerna för ungdomar.
            </seg>
          </u>
          <note type="speaker" n="454a781f">
            Anf. 106 SOLVEIG ZANDER (C) replik:
          </note>
          <u who="Q4990884" xml:id="i-e0205d59d8ba0fc9-4" n="deeac687">
            <seg n="f7f976e8">
              Herr talman! Det absolut viktigaste för oss allihop i kammaren
              och i regeringen är att medverka till att ungdomar får jobb. Det
              är det absolut viktigaste vi kan göra.
            </seg>
            <seg n="d1f0dff2">
              Vi har dessutom från alliansregeringen sänkt arbetsgivaravgifterna
              när man anställer personer som har varit långtidsarbetslösa och
              personer som vi har hand om från vårt utskott, det vill säga personer
              som har varit borta från arbetsmarknaden för att de har varit
              sjukskrivna eller haft sjukersättning.
            </seg>
            <seg n="c3b31020">
              De sänkningarna av arbetsgivaravgifterna har vi inte heller sett
              resultatet av än. Man kan fråga sig varför det har tagit så lång
              tid. Vi vet att företagen själva säger från Svenskt Näringsliv,
              Företagarna och de andra företagarorganisationerna att sänkningar
              av arbetsgivaravgifter är någonting som de tycker är väldigt viktigt.
              Det är någonting som vi i allra högsta grad vill fortsätta att
              jobba med.
            </seg>
            <seg n="c5a929ab">
              Jag måste återkomma till det som Miljöpartiet tar upp här. Ni
              talar lite med kluven tunga. Gunvor G Ericson säger att det ska
              vara en viss lönesumma och under den ska man sänka. Ni säger också
              att det ska vara upp till tio anställda.
            </seg>
            <seg n="6054ae22">
              Vad får det för tröskeleffekter? Är det så att när man har kommit
              upp till tio anställda så anställer man inte den elfte? Man måste
              titta på hur man ska kunna motverka sådant.
            </seg>
            <seg n="aa9e0ce9">
              Det är likadant när man säger att det ska gälla upp till en viss
              lönesumma. Det är samma sak där. Vad händer med kronan som gör
              att det går över? Vill man inte medverka till det?
            </seg>
            <seg n="2fb47c63">
              Centerpartiet vill i allra högsta grad ha sänkta ungdomslöner.
              Yes, det är rätt!
            </seg>
          </u>
          <note type="speaker" n="e19989df">
            Anf. 107 LARS GUSTAFSSON (KD):
          </note>
          <u who="Q5777864" xml:id="i-045d9423c43eae43-0" n="91aa8d0b" next="i-3bdee0d13984943c-0">
            <seg n="73560290">
              Herr talman! Det är väldigt intressant att socialförsäkringsutskottet
              diskuterar företagarvillkor. Det är något som brukar förekomma
              i näringsutskottet och skatteutskottet.
            </seg>
            <seg n="47344939">
              Vi har nyligen haft en debatt om olika förslag för att få intäkter
              till systemet som har lagts fram från olika partier. Bland annat
              ville man dra in 1,8 miljarder från skogsindustrin genom ökade
              transportkostnader som man sedan ska lägga tillbaka till sociala
              avgifter i en annan glesbygd. Det är en rätt intressant variant.
              Man kan dribbla med siffror om man vill. Jag går tillbaka till
              vad detta handlar om, sociala avgifter.
            </seg>
            <seg n="3c29d167">
              Företagen i Sverige är ofta små eller mindre. Det är en företagsstruktur
              som har bildats under lång tid. Det har varit svårt för mindre
              företag att växa. Vi borde ha varit bättre på det. Vi har en så
              kallad flaskhals. Vi talar om timglaset.
            </seg>
            <seg n="e28db96e">
              Vi har många väldigt små företag och många som är anställda i
              väldigt stora. Men de medelstora har vi inte som man har i Europa
              i övrigt. Det hade varit nyttigare om vi haft fler svenska företag
              som vuxit på det viset. Ikea är där ett undantag.
            </seg>
            <seg n="b2c71dc8">
              Man måste också definiera vad man menar för någonting. Vi vet
              enligt många studier att nya företag finns i denna sektor bland
              de mindre företagen. Hur gynnar man de företagen? Vad gör man
              bäst för att de ska vilja anställa och utvecklas?
            </seg>
            <seg n="ddd39549">
              Det handlar inte bara om sociala avgifter. Det finns en del andra
              saker som innovationer, kostnader för att driva företag och kostnader
              för att transportera varor, tillgång till utbildad arbetskraft
              för just detta, och inte minst forskning, och så vidare.
            </seg>
            <seg n="23ccee54">
              Det är mycket mer komplext än att tala om arbetstillfällen per
              se och skapa dem enbart genom att sänka några delar i socialavgifterna.
              Det finns i dag redan omfattande sänkningar på flera områden.
              Det framgår av betänkandet, så jag tänker inte ta upp det här.
            </seg>
            <seg n="9da4fd5b">
              Det gör man för att hitta riktade insatser. Hur ska man hitta
              de optimala insatserna? Jag tror att det är svårt att göra det,
              eftersom det varierar över tid. Man måste använda pengarna på
              ett mycket klokt sätt så att man får de önskade effekterna.
            </seg>
            <seg n="3546f655">
              En valfrihetsreform som exempelvis tillgång till sjukvård på
              bredare bas i glesbygd måste vara väldigt viktigt för företagen,
              för ungdomar och för arbetstillfällena. Det har vissa motsatser
              här, exempelvis.
            </seg>
            <seg n="e704e101">
              Om man vill titta på socialavgifterna är det inte bara socialavgifterna
              som är de stora kostnaderna. Vi från Kristdemokraterna har haft
              tankar på att kanske halvera sjuklöneansvaret till en vecka i
              stället för 14 dagar för de minsta företagen. Det skulle minska
              risken för dessa företag och göra det betydligt lättare för dem
              att anställa fler som kanske är svåra att anställa. Nu talar jag
              inte bara om ungdomar. Det är ett exempel man kunde titta på.
            </seg>
            <seg n="56e1545b">
              Vi behöver också förbättra för småföretagen på en rad andra områden
              med olika villkor. Det finns något som heter Företagsskattekommittén
              som tittar på olika förslag. Den har lagt fram ett delbetänkande
              som fick ganska mycket stryk i vissa delar. Detta måste man se
              i sammanhang med företagsskatteutredningarna i kombination med
              socialavgifterna. Man kan inte enbart titta på en socialavgiftssänkning
              och tro att alla kommer att rusa dit för att få jobb. Så fungerar
              det inte.
            </seg>
            <seg n="b4564b0b">
              Det är andra villkor för företag, om vi tar exempelvis glesbygd.
              Det är transportkostnader, service, boendemöjligheter och så vidare.
            </seg>
            <seg n="6352af9e">
              Det finns en sak som jag vill lyfta fram som sällan kommer fram
              i sådana här polariserade debatter: Nedsättningen av arbetsgivaravgiften
              måste sammantaget ses i ett längre och bredare perspektiv. Vi
              kan inte bara titta på ett fokusområde och säga: Vi gör så här,
              och så löser det sig på detta område! Så fungerar det inte.
            </seg>
            <seg n="6a2d6b2e">
              Det är samma sak med de utvärderingar som görs. Man utvärderar
              reformer efter ett kvartal och talar om hur de skulle ha utfallit.
              Tror man att alla står i startgroparna den 1 januari och kastar
              sig över vissa människor för att anställa dem? Så fungerar det
              inte, och det oavsett om det finns en konjunktur som är sviktande
              eller andra förändringar i samhället.
            </seg>
            <seg n="445f51e0">
              De som påstår detta måste beakta konjunkturer och samhällsförändringar.
              Det går inte att rycka loss ett mått ur sitt sammanhang och säga
              att så här är det. I och för sig kan det vara sakligt rätt, men
              om man stoppar in det i sin helhetsbild är det helt missvisande.
              Jag kan ta ett exempel från Norge. Där gjordes för några år sedan
              en utvärdering av vad det kostade i permanenta jobb för att sätta
              upp ett vindkraftverk. Varje jobb kostade 5,9 miljoner kronor.
              Ska vi då inte ha några vindkraftverk? Det kan vara bra att sätta
              in saker i sitt sammanhang. Jag tycker att det ibland blir lite
              för enkla resonemang.
            </seg>
            <seg n="f90ec9db">
              Jag vill avslutningsvis ta upp de ideella föreningarna, som nämndes
              tidigare. Jag tror att det är bra om man kan hitta en sådan lösning
              som finns i motionen och att man ser över den ideella sektorn.
              Men det måste givetvis ske med en avgränsning så att det inte
              blir missvisande. Jag tror ändå att det kan vara bra att man tittar
              på detta, för föreningarna gör ett mycket stort arbete som det
              offentliga samhället inte kan göra. De gör stora insatser, och
              det vet vi om.
            </seg>
            <seg n="95916cd0">
              Jag tänker inte uppehålla mig längre vid detta, utan jag yrkar
              bifall till utskottets förslag i betänkandet.
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="1f6682ea">
            11 § Riksbankens förvaltning 2011
          </note>
          <note n="7cc16ae9">
            Föredrogs
          </note>
          <note n="a5a81396">
            Talmannen konstaterade att ingen talare var anmäld.
          </note>
          <note n="6d30e068">
            Ajournering
          </note>
          <note n="2054398c">
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="Q5777864" xml:id="i-3bdee0d13984943c-0" n="91aa8d0b" prev="i-045d9423c43eae43-0">
            <seg n="0b72ecf5">
              Återupptagna förhandlingar
            </seg>
            <seg n="7f370ef5">
              Jag vill meddela att vi från och med nästa vecka kommer att ha
              voteringar på torsdagar både kl. 12.00 och 16.00. Detta för att
              undvika långa voteringar. Det kommer att delas ett skriftligt
              meddelande om detta till kammarens ledamöter.
            </seg>
          </u>
          <note n="51aa8197">
            Förhandlingarna återupptogs kl. 16.00.
          </note>
          <note n="1db73221" type="speaker">
            Anf. 108 TALMANNEN:
          </note>
          <note n="a44f61e6">
            12 § Beslut om ärenden som slutdebatterats vid dagens sammanträde
          </note>
          <note n="f074bf87">
            Punkt 1
          </note>
          <note n="18dd5374">
            Punkt 4
          </note>
          <note n="e2438d14">
            Punkt 9
          </note>
          <note n="79acb93c">
            Punkt 10
          </note>
          <note n="2be2692f">
            Punkt 11
          </note>
          <note n="ea4efc00">
            Punkt 12
          </note>
          <note n="03a3b3be">
            Punkt 14
          </note>
          <note n="e4055530">
            Punkt 15
          </note>
          <note n="1aaf3fed">
            Punkt 16
          </note>
          <note n="d3f53f90">
            Punkt 17
          </note>
          <note n="8582255e">
            Övriga punkter
          </note>
          <note n="f074bf87">
            Punkt 1
          </note>
          <note n="53e508a6">
            Punkt 2 (
          </note>
          <note n="569be348">
            13 § Europeiskt tillsynssamarbete på finansmarknadsområdet
          </note>
          <note n="7cc16ae9">
            Föredrogs
          </note>
          <note n="a5a81396">
            Talmannen konstaterade att ingen talare var anmäld.
          </note>
          <note n="5a7ef353">
            14 § Upphävande av lagen om tillfällig försäljning
          </note>
          <note n="7cc16ae9">
            Föredrogs
          </note>
          <note n="a5a81396">
            Talmannen konstaterade att ingen talare var anmäld.
          </note>
          <note n="653fed1c">
            15 § Upphävande av lagen om exploateringssamverkan
          </note>
          <note n="7cc16ae9">
            Föredrogs
          </note>
          <note n="57b32645">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="a5a81396">
            Talmannen konstaterade att ingen talare var anmäld.
          </note>
          <note n="b9fa2860">
            16 § Sjöfart
          </note>
          <note n="7cc16ae9">
            Föredrogs
          </note>
          <note n="57b32645">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="771687bd">
            Anf. 109 LARS JOHANSSON (S):
          </note>
          <u who="Q3373277" xml:id="i-5432895166b00ef1-0" n="b97a8b54">
            <seg n="617cf5a5">
              Herr talman! Det här är ett betänkande som handlar om sjöfarten.
              Jag är ny ledamot i trafikutskottet, och det här är min första
              debatt om sjöfartsfrågor.
            </seg>
            <seg n="a1f115ac">
              Jag vill börja med att yrka bifall till reservation 1 om förutsättningarna
              för svensk sjöfart.
            </seg>
            <seg n="6b7d774b">
              Svensk sjöfart har en väldigt stor betydelse för Sverige som
              land. Inte minst har det under lång tid varit så att sjöfarten
              har haft stor betydelse för vår utrikeshandel.
            </seg>
            <seg n="2a233e60">
              Volymen är väldigt stor. Närmare 90 procent av utrikeshandeln
              går via fartyg till och från Sverige. Man kan också räkna i miljoner
              ton. Det är 200 miljoner ton som fraktas fram och tillbaka. Vi
              har en kust på 240 mil. Vi är alltså ett land med väldigt mycket
              vatten och väldigt stora förutsättningar för att också kunna bedriva
              en omfattande sjöfart.
            </seg>
            <seg n="aa95d362">
              Inte minst kan vi utefter Norrlandskusten se att sjöfarten kommer
              att få en allt större betydelse i det som nu sker i Sverige. Det
              är inte så att det enbart handlar om frakter i form av papper
              och trävaror, metall och liknande, utan gruvnäringen, som är en
              expansiv bransch i Sverige just nu, kommer att kräva stora investeringar
              i infrastruktur såväl inom järnvägstransporter som när det gäller
              hamnar för sjöfartstransporter. Sjöfarten kommer att få en allt
              större betydelse och det är oerhört viktigt med tanke på våra
              möjligheter att fortsätta att vara en nation med stor frihandel
              och möjligheterna för svenskt näringsliv att utvecklas.
            </seg>
            <seg n="01f02dc1">
              Vi har i vår reservation också pekat på att Trafikverket har
              understrukit just att väldigt mycket av våra godstransporter framdeles
              kan skötas via sjöfart. Det finns väldigt mycket som talar för
              att sjöfarten kommer att få en fortsatt väldigt stor betydelse.
            </seg>
            <seg n="a839e509">
              Jag kan också notera att regeringen i sin budgetproposition i
              höstas pekade på att sjöfarten kommer att ha stor betydelse i
              Sverige och att det kommer att vara så att en hel del av sjöfarten
              kommer att beflaggas med svensk flagg, men också av utländsk flagg.
            </seg>
            <seg n="90d224a4">
              Vi kan konstatera att det nu har gått ett antal år med en fortsatt
              utflaggning. Den är väldigt omfattande. Jag har debatterat den
              frågan ett antal gånger med finansministern som hela tiden har
              sagt nej till att införa tonnageskatt, som rederibranschen vill
              ha och som de fackliga organisationerna också vill ha. Trots tillkännagivande
              från riksdagen vid ett flertal tillfällen, såväl under den socialdemokratiska
              regeringsperioden som under de borgerliga regeringsåren, har man
              avsiktligt avstått från att lägga fram ett förslag om tonnageskatt.
            </seg>
            <seg n="88f03a7e">
              Det är ganska intressant, för det som har hänt är faktiskt jag
              tog fram uppgiften alldeles nyss att det sedan tidigare omfattande
              statliga stödet till sjöfarten är starkt sjunkande, ska ni veta.
              År 2009 motsvarade det alltså nästan 2 miljarder. I den prognos
              som gäller för 2012 har det sjunkit med 600 miljoner kronor. Vad
              beror det på? Jo, det beror just på att det är en våldsam utflaggning.
            </seg>
            <seg n="06406b12">
              Det är alltså färre och färre människor i Sverige som kan jobba
              på svenska fartyg. Det här reduceras successivt. Om den här utvecklingen
              får fortgå betyder det att vi som sjöfartsnation snart inte kommer
              att ha någon fjärrsjöfart att tala om, eftersom det går väldigt
              hastigt. Det här är en utveckling på bara några år. Jag är väldigt
              oroad, måste jag säga, över att regeringen så oerhört har nonchalerat
              denna fråga. Riksdagen har vid ett flertal tillfällen uttalat
              sig för att det måste komma ett förslag från regeringen här.
            </seg>
            <seg n="9bb96d05">
              Jag kan notera att det i morgon kommer att föras en ny debatt
              i kammaren om just tonnageskatten, därför ska jag inte uppehålla
              mig så väldigt mycket ytterligare vid den. Jag kan bara konstatera
              att det återigen finns en borgerlig majoritet som inte vill vidta
              några aktiva åtgärder i form av ett tillkännagivande till regeringen
              om att tonnageskatten nu måste komma på riksdagens bord. Det har
              gått fem och ett halvt år sedan den utredningen var klar. Nu hänvisar
              man till att man nog ska utreda frågan igen. Det är tyvärr bara
              att förhala sakfrågan. Det beklagar jag verkligen och jag hoppas
              att jag kan få några kommentarer från mina kamrater i trafikutskottet
              kring just den frågan. Ni kanske kan påverka era vänner i regeringen
              till att inta en mer progressiv inställning när det gäller tonnageskatten.
              Det skulle vara viktigt för Sverige, så att vi får samma villkor
              som övriga länder i Europa.
            </seg>
            <seg n="7c171a7e">
              Jag tänker uppehålla mig något ytterligare vid ett par frågor
              i vårt betänkande. Jag går nedåt så att säga och tar de mindre
              båtarna nu. Jag tänker på inlandssjöfarten, Vänersjöfarten, som
              också är en viktig del. Det har varit mycket debatt om betydelsen
              av att Vänersjöfarten kan få en roll i framtiden, speciellt i
              Västsverige. Inte minst för den industri som finns runt själva
              Vänern har den naturligtvis stor betydelse när det gäller transporter
              uppför och nedför Göta älv, som ett alternativ till vägtransporter
              framför allt.
            </seg>
            <seg n="233f8f5b">
              Vi vet sedan tidigare att väldigt mycket av de transporter som
              tidigare gjordes med Vänersjöfarten numera också går på järnväg,
              men det finns fortfarande möjligheter att utveckla inlandssjöfarten.
              Då är det viktigt att det skapas förutsättningar för detta. Det
              finns en aktiv debatt i Göteborg och i Västra Götaland om vad
              det är för hinder som finns långsiktigt. Några hinder handlar
              naturligtvis om slussarna i Lilla Edet och Trollhättan. Det gäller
              att se till att de byggs ut, vilket vi också har markerat i vår
              reservation.
            </seg>
            <seg n="2a5afdeb">
              Men det handlar naturligtvis också om att förbindelser mellan
              Hisingen i Göteborg och fastlandet inte hindrar möjligheten till
              sjöfart på grund av broar som inte går att öppna och liknande.
              Det här är egentligen ganska intressant eftersom här finns saker
              som står i konflikt med varandra. Vi har ju ett väldigt stort
              behov av att öka järnvägstransporterna. Då måste det framdeles
              fungera med de broar som transporterna ska gå på över älven till
              Göteborgs hamn. Det har också väldigt stor betydelse, samtidigt
              som Vänersjöfarten måste få möjlighet att kommunicera genom Göta
              älv. Det betyder att man måste koordinera olika trafikslag så
              att det inte är något som hindrar de olika trafikslagen från att
              fungera i den miljön. Vi har också pekat på det i den reservation
              vi har i de här frågorna i betänkandet.
            </seg>
            <seg n="08afc911">
              Det tredje jag tänker nämna handlar om register för fritidsbåtar.
              Jag har själv fritidsbåt och träffar väldigt många människor som
              är ute på sjön med dessa små båtar. Det är väldigt förvånande
              att det fortfarande är så att man inte har ett registermärke på
              båten som syns tydligt, inte minst med tanke på sjösäkerheten,
              de stölder som sker och liknande. Genom att båtarna var registrerade
              skulle man på ett enklare sätt kunna hantera de sakerna. Självklart
              ska det vara självfinansierat, vilket vi också pekar på i vår
              reservation. Här har vi ett väldigt starkt stöd från olika branschorganisationer,
              inte minst Sjöräddningssällskapet, polisen, Kustbevakningen och
              liknande. Ändå visar det sig att den borgerliga majoriteten inte
              är intresserad av att införa ett båtregister. Det är mycket förvånande
              med tanke på att det skulle kunna ha en ganska stor betydelse
              för fritidsbåtarnas möjligheter att vara med i ett mer aktivt
              sjösäkerhetsarbete, men också för att förhindra stölder och de
              aktiviteter som pågår på det området.
            </seg>
          </u>
          <note n="8415e2cf">
            Med det har jag yrkat bifall till reservation nr 1.
          </note>
          <note type="speaker" n="3f408677">
            Anf. 110 STINA BERGSTRÖM (MP):
          </note>
          <u who="Q4938708" xml:id="i-c25fd9c4a43fd6cb-0" n="7d98d0f0">
            <seg n="83396a8f">
              Herr talman! Jag har en dröm. Det är att få åka med en pråm från
              Skoghalls bruk i Värmland, över Vänern, genom slussarna i Trollhättan
              och nedför Göta älv till Göteborg. I min dröm, som jag hoppas
              inom en inte alltför avlägsen framtid ska bli verklighet, ska
              pråmen jag åker med bara vara ett av många fartyg som stävar fram
              på Vänerns blå vatten den här dagen, många fler än i dag.
            </seg>
            <seg n="1a8e263c">
              I dag fraktas 2 miljoner ton gods på Vänern, Göta älv och Trollhätte
              kanal. Det är en volym som har kraftigt minskat sedan mitten av
              80-talet. Utredningar visar att potentialen ligger på det tredubbla.
              Genom att flytta över transporterna från väg till vatten minskar
              vi koldioxidutsläppen och gör vägarna mer trafiksäkra. En så kallad
              pråmpendel varannan dag med flis från Värmland till den planerade
              biogasfabriken i Göteborg skulle årligen ersätta 7 200 lastbilar
              på E6 och E45.
            </seg>
            <seg n="b1434321">
              Tillsammans med två andra miljöpartister väckte jag i höstas
              en motion med titeln Mer gods på Vänern mindre på vägarna . För
              att uppnå det målet behöver fler frågor beslutas i kammaren. Vi
              måste göra det enklare att transportera gods på Vänern och våra
              andra inre vattenvägar. Vi måste satsa mer på att få fram förnybara
              drivmedel inom sjöfarten, och vi måste införa en lastbilsskatt.
            </seg>
            <seg n="18a865c2">
              Herr talman! Västsverige är i hög grad präglat av sjöfarten.
              I Västra Götalandsregionen och omkring hela Vänern finns farleder
              och hamnar som både i nutid och historiskt har varit nycklar till
              handel, fiskerinäring och kommunikation mellan människor.
            </seg>
            <seg n="fed149c6">
              Tiderna förändras men vattenvägarna består som en given resurs
              för effektiva, kapacitetsstarka och hållbara transporter. Det
              gäller att vi tar till vara denna resurs. Utvecklingen har alltför
              länge gått åt fel håll när det gäller att köra gods på Vänern.
              Det är oroväckande att det fortfarande i dag finns de som tycker
              att slussarna i Trollhättan har spelat ut sin roll och att inlandssjöfarten
              hör till historien. Det är oroväckande att det fortfarande satsas
              mycket mer på landsvägen än sjövägen ned till Göteborg. Det är
              inte bara oroväckande utan det är också ett slöseri med resurser
              att inte satsa på sjöfarten.
            </seg>
            <seg n="47102906">
              Att satsa på sjöfarten handlar också om att ändra regelverket,
              att göra det lättare och mer lönsamt att köra saker på Vänerns
              vatten. I dag gäller samma regler för fartygsstorlek, säkerhetsbestämmelser,
              bemanningskrav med mera för den svenska inlandssjöfarten som för
              den havsbaserade sjöfarten. Det är märkligt. Det säger sig självt
              att en pråm inte har på Nordsjön att göra, men på Vänern passar
              den.
            </seg>
            <seg n="a6681623">
              För att kunna köra pråmar är det nödvändigt att införliva Vänern,
              kanalen och älven i EU:s regelverk Inland Waterway System. Utredningsbetänkandet
              Genomförande av EU:s regelverk om mindre vattenvägar i svensk
              rätt presenterades i februari 2011. Det har varit ute på remiss
              och ligger nu och guppar på Näringsdepartementet. Det är viktigt
              att det händer något nu. Utskottsmajoriteten tycker att vi ska
              skynda långsamt. Jag tycker att det är hög tid att komma till
              skott. Det kan inte vara så svårt att komma överens om hur stor
              besättning ett fartyg måste ha på Vänern och vilka säkerhetsbestämmelser
              som ska gälla. Vänern är inte en kanal men inte heller ett hav.
            </seg>
            <seg n="9453bbf0">
              Herr talman! Jag har en dröm om fler fartyg på Vänern. Det är
              fartyg som inte tuffar fram på miljöfarlig bunkerolja. Vänern
              är inte bara en sjö med fantastiska möjligheter att frakta gods
              på. Vänern är också en av världens största sötvattentäkter. Många
              människor får sitt dagliga vatten från sjön. Sjöfarten där och
              på alla andra vatten kan bli långsiktigt hållbar bara om den miljöfarliga
              bunkeroljan som fartygen tankas med i dag byts ut mot förnybart
              drivmedel, till exempel biogas. Att byta ut fartygsbränslet mot
              förnybara bränslen är en energi-, miljö- och hälsofråga. Utsläppen
              från sjöfarten ökar. Om inget görs kommer sjöfarten att svara
              för mer än 50 procent av våra svavel- och kväveutsläpp i Europa.
              Varje år beräknas 50 000 människor att dö i förtid i Europa till
              följd av sjöfartens utsläpp. Det är en skrämmande hög siffra.
            </seg>
            <seg n="a2d02961">
              Sjöfartens utsläpp av svaveloxider måste minska. De dyrbara investeringar
              som har gjorts för att minska utsläppen på land från industrier
              och fordon riskerar att gå förlorade på grund av att fartygsbränslet
              har så låga miljökrav. Därför välkomnar vi i Miljöpartiet att
              man inom IMO har kommit överens om att skärpa kraven vad gäller
              svavelhalten i marina bränslen. EU-kommissionen föreslår att anpassa
              det befintliga direktivet till detta. Vi har tillsammans med Vänsterpartiet
              ett särskilt yttrande i betänkandet om svaveldirektivet och varför
              vi ser det som viktigt att de skärpta kraven på maximalt 0,1 viktprocent
              svavel ska tillämpas i Östersjön, Nordsjön och Engelska kanalen
              redan från 2015.
            </seg>
            <seg n="bd4c110b">
              Dessa områden är klassade som extra känsliga. De är så kallade
              utsläppskontrollområden för svavel. Det är med andra ord extra
              viktigt att ställa höga krav på bränslet här. Med hjälp av IMO:s
              nya krav förväntas utsläppen av svaveloxider från sjöfartssektorn
              sänkas betydligt inom EU. I Östersjön och Nordsjön väntas minskningen
              överstiga hela 90 procent. I EU-kommissionens konsekvensanalys
              av förslaget framgår det att de skärpta svavelutsläppskraven kommer
              att leda till positiva effekter i form av bättre hälsa och minskad
              dödlighet i EU motsvarande 1534 miljarder euro. Till detta ska
              läggas besparingar i form av lägre kostnader för bland annat miljövård
              och skador på grödor och skog. Det är angeläget att ta till vara
              dessa hälso- och miljövinster.
            </seg>
            <seg n="213647c2">
              Men det hörs lite om dessa frågor i debatten. I stället är det
              andra argument som hörs desto mer, till exempel att svaveldirektivet
              hotar den svenska sjöfarten, det svenska näringslivet och våra
              jobb. Då kan det vara på sin plats att påminna om att det inte
              är bara Östersjön och Sverige som skulle få del av de nya höga
              kraven utan även Storbritanniens kust och kusterna runt USA och
              Kanada. Det kommer att uppstå en stor efterfrågan på ny teknik
              för att möta de skärpta kraven. Det är teknik som kommer att gagna
              hela sjöfarten och jobben.
            </seg>
            <seg n="7dceed9b">
              Det är viktigt med tydliga besked om när kraven kommer att skärpas.
              Det kan man inte med bästa vilja i världen påstå att regeringen
              har gett. I en debattartikel i september förra året skrev infrastrukturminister
              Catharina Elmsäter-Svärd och handelsminister Ewa Björling att
              Sverige inte skulle acceptera EU-kommissionens förslag om att
              anpassa EU:s regler till de gällande kraven i IMO-beslutet. Det
              var något som fick dåvarande miljöminister Andreas Carlgren att
              gå i taket. Det är glädjande att miljöministern vann den bataljen,
              och regeringen har sent omsider ställt sig bakom kommissionens
              förslag dock med tillägget att man anser att kravet på 0,1 viktprocent
              svavel i marina bränslen ska gälla i hela EU från 2015 och att
              man avser att verka för det.
            </seg>
            <seg n="42869a34">
              Visst vore det ännu bättre om kravet gällde alla vatten i EU,
              men i vårt yttrande understryker vi vikten av att hålla fast vid
              det skärpta kravet inom utsläppsområdena även om regeringen inte
              vinner framgång i detta. Sverige måste vara ett föredöme i miljöarbetet,
              både för miljöns skull och för vår trovärdighet som miljönation
              den trovärdighet som redan är så naggad i kanten efter snart sex
              år med en moderatstyrd regering.
            </seg>
            <seg n="ba239e35">
              Herr talman! Något annat som har hörts mycket i debatten är att
              svaveldirektivet ytterligare skulle snedvrida konkurrensen mellan
              de olika trafikslagen till vägens fördel. Det skulle bli billigare
              att köra gods på lastbil i stället för på båt med ökade utsläpp
              till följd. Sant är att detta redan i dag är ett problem. Lastbilarnas
              andel av godstransporterna har i många år vuxit. Den utvecklingen
              beror inte på några miljökrav utan på orättvisa villkor för transportslagen.
              De statliga satsningarna på väg har varit mångdubbelt högre än
              satsningar på järnväg och sjöfart. Motsatt förhållande gäller
              avgifter. Tågoperatörerna betalar banavgift för att få köra på
              järnvägen. Alla fartyg i Sverige betalar farledsavgifter. Men
              lastbilstrafiken betalar ingen avgift för att få bruka vägarna.
              I stället är det svenska staten och därmed skattepengar som subventionerar
              de svenska och de utländska lastbilarnas slitage på vägarna.
            </seg>
            <seg n="7e7d39ac">
              För att mer gods på ett hållbart sätt i framtiden i stället ska
              fraktas på Vänern och andra vatten är det nödvändigt att vid sidan
              av banavgifter och farledsavgifter införa en avgift på lastbilstransporter,
              en lastbilsskatt.
            </seg>
            <seg n="f843a27d">
              Före påsk var vi riksdagsledamöter inbjudna till en informationsträff
              med företrädare för Göteborgs Hamn. Det var en mycket intressant
              kväll där vd Magnus Kårestedt gav ett lite överraskande svar om
              vad som är viktigt för den svenska sjöfarten. Han sade: satsningar
              på järnvägen.
            </seg>
            <seg n="d77c1f0f">
              Göteborgs Hamn har nu inlandshamnar på 26 orter varifrån godscontainrar
              går på järnväg ned till Göteborg. Satsningar på järnväg är nödvändiga
              för att den svenska sjöfarten ska utvecklas och öka, menade Magnus
              Kårestedt. Där vi inte kan köra på vatten måste vi köra på land,
              och då är det bästa och i längden det mest konkurrenskraftiga
              alternativet att köra på järnväg.
            </seg>
            <seg n="0825440f">
              Vi ska inte prata järnväg här i dag, men det är en viktig synpunkt.
              Det är viktigt att ta åt sig för dem som tror att vi inte behöver
              bygga ut järnvägen om vi satsar på sjöfart, och för dem som inte
              har insett vikten av att satsa på vare sig sjöfart eller järnväg.
            </seg>
            <seg n="38c2f157">
              Herr talman! Självklart står jag bakom samtliga Miljöpartiets
              reservationer i det här betänkandet, men för tids vinnande yrkar
              jag bifall bara till reservationerna 5 och 6.
            </seg>
          </u>
          <note type="speaker" n="db388902">
            Anf. 111 TONY WIKLANDER (SD):
          </note>
          <u who="Q6241274" xml:id="i-be09c83db8055589-0" n="e7a20a08" next="i-6335c7a7de224929-0">
            <seg n="0767b24e">
              Herr talman! Vi behandlar återigen sjöfartsfrågor, och jag kan
              direkt be att få instämma med den första talaren som var uppe
              här i dag som nämnde märkligheten med tonnageskatten. Den hittar
              jag också under gamla beslut som samlar damm i riksdag och departement.
            </seg>
            <seg n="ada64fd2">
              I den första delen av betänkandet som handlar om förutsättningarna
              för svensk sjöfart påpekas att det för närvarande pågår ett omfattande
              beredningsarbete på området och att regeringen avser att senare
              under året redovisa en sjöfartsstrategi i syfte att främja svensk
              sjöfart.
            </seg>
            <seg n="3476cf83">
              Nåväl. Vi kan väl då se det här betänkandet som en förpostfäktning
              för dem som har lite egna idéer angående förutsättningarna.
            </seg>
            <seg n="e5471726">
              Vad som gör mig lite bekymrad för fortsättningen är när jag läser
              om tonnageskatten, som efter fem år inte har blivit av. Det står
              att en utredning ska få i uppgift att utreda inte bara tonnageskatt
              utan även hela systemet av stöd till sjöfarten. Sjöfartsnäringen
              är i dag en skattemässigt gynnad bransch, anser regeringen.
            </seg>
            <seg n="4f8ab216">
              Jag tycker inte att det lovar speciellt gott. Om det hade varit
              på det sättet att man var skattemässigt gynnad, hur förklarar
              vi då de utflaggningar som sedan ett antal år tillbaka har satt
              fart och i slutändan riskerar att förgöra hela den svenska handelsflottan?
              Det är en del som kräver förklaringar. Men vi har väl inte annat
              att göra än att avvakta vad regeringen har att komma med beträffande
              förutsättningarna.
            </seg>
            <seg n="5a28ddd8">
              Angående dem har jag ändå tagit mig friheten att väcka en motion
              där en del av sjöfartsnäringarna tas upp, och det är de som inte
              sysslar med transport av gods eller passagerare. Där kan vi konstatera
              att man tidigare var förhindrad att behandla bidragen till dem
              som sysslar med annat, till exempel undersökning av havsbotten,
              kabelläggning, konstruktionsarbeten etcetera. Det finner jag vara
              diskriminerande.
            </seg>
            <seg n="6f994050">
              Nu har förordningarna ändrats, inte minst från EU-håll, så det
              skulle alltså vara fullt möjligt att behandla denna gren på ett
              rättvist sätt. Jag har tagit del av skrivelser där parterna inom
              sjöfartsnäringen, såväl rederierna som facken, gemensamt går ut
              och begär att det ska göras en sådan ändring att man anpassar
              till de nya regler som har tillkommit. Det är också min förhoppning
              att så ska ske.
            </seg>
          </u>
          <note n="0da05775">
            Därför vill jag, herr talman, yrka bifall till reservation 2
            från Sverigedemokraterna under punkt 1.
          </note>
          <u who="Q6241274" xml:id="i-6335c7a7de224929-0" n="e7a20a08" prev="i-be09c83db8055589-0">
            <seg n="80d09889">
              I övrigt har vi tittat lite vidare på särskilda infrastrukturåtgärder
              under punkt 6. Trelleborgs hamn är Östersjöns största järnvägshamn.
              Även Europeiska kommissionen lyfter fram hamnens betydelse och
              har även utpekat Trelleborgs hamn som en av de prioriterade hamnarna
              i det europeiska stomnätet. Vi sverigedemokrater välkomnar detta.
            </seg>
            <seg n="b4465e2c">
              Däremot har man ytterligt stora investeringar framför sig, och
              de pågår just nu. Jag var där nere för några veckor sedan och
              tittade på dem. Jag tycker inte att det är rimligt att Trelleborgs
              kommun ska gå i borgen för dessa låneförpliktelser. Det handlar
              alltså om miljardaffärer. Här menar vi att staten skulle kunna
              ta ett ekonomiskt ansvar för denna utbyggnad i form av en borgen.
            </seg>
            <seg n="2ff96e7d">
              En annan reservation vi har gäller sjöfartens stora betydelse
              för turistnäringen i Östersjön. Där bedrivs bland annat färjetrafik
              mellan Gotland och Grankullavik på Öland som har varit mycket
              uppskattad. Även där har man stora behov av att göra någonting.
              Inloppet till Grankullavik är mycket smalt och trångt, och det
              har medfört inställda turer och annat. Här borde vi kunna få fram
              ett riktat stöd.
            </seg>
            <seg n="9f0f18a7">
              Regeringen har aviserat sin avsikt att under mandatperioden återkomma
              med förslag till nytt infrastrukturbeslut, och jag tycker att
              det är viktigt att man då tar med de angelägna satsningar som
              jag här har redovisat.
            </seg>
            <seg n="92537d95">
              Jag ber därför att få yrka bifall även till reservation 7 under
              punkt 6.
            </seg>
          </u>
          <note type="speaker" n="4e3e0ea9">
            Anf. 112 SIV HOLMA (V):
          </note>
          <u who="Q4609260" xml:id="i-4673eca165c3a125-0" n="e9bbde62">
            <seg n="e657bd15">
              Herr talman! Vi behandlar alltså ett motionsbetänkande med 34
              motionsyrkanden om sjöfart från allmänna motionstiden 2011. Jag
              ska börja med att yrka bifall till reservation 1 om förutsättningarna
              för svensk sjöfart. Det är en reservation som Vänsterpartiet,
              Miljöpartiet och Socialdemokraterna står bakom.
            </seg>
            <seg n="c7556915">
              Herr talman! Sjöfarten transporterar 90 procent av allt gods
              som importeras till och exporteras från Sverige. Det är viktigt
              att vi har en väl fungerande sjöfart till och från våra hamnar.
              En väl fungerande sjöfart är en avgörande förutsättning för svensk
              industri att kunna konkurrera på världsmarknaden. Sjöfarten är
              dessutom det mest energieffektiva transportslaget. Vänsterpartiet
              menar att sjöfartspolitiken förtjänar en högre plats på den politiska
              dagordningen, speciellt mot bakgrund av att det är det mest energieffektiva
              trafikslaget och dessutom har en hög trafiksäkerhet.
            </seg>
            <seg n="0898aa9a">
              Herr talman! Jämfört med vägar och järnvägar är behovet av investeringar
              i vattenvägar väldigt lågt. I Trafikverkets kapacitetsutredning
              står det i ett litet avsnitt om sjöfarten: Det finns ingen kapacitetsbegränsning
              i farleder och hamnar. De skriver vidare att man generellt kan
              säga att finns det en efterfrågan på transporter till sjöss finns
              det fartyg tillgängliga redan i dag. Och visst är det så att sjöfarten
              har potential att utvecklas. Sjöfarten har potential att minska
              de kapacitetsproblem som råder på järnvägar och landsvägar, eftersom
              sjöfarten i dag är underutnyttjad.
            </seg>
            <seg n="9a825136">
              Vänsterpartiet menar att det är viktigt att både rena sjöfartens
              utsläpp och genomföra en konsekvent satsning på att lasta om gods
              från väg till sjöfart. Det är nödvändiga åtgärder för att ställa
              om samhället från mycket ohållbara till mer hållbara transportsystem.
              De ökande kostnaderna för vägunderhåll på grund av allt tyngre
              lastbilstransporter och de igenkorkade vägarna i centrala Europa
              talar också för en ökad omställning till sjötransporter.
            </seg>
            <seg n="4f4314fa">
              Isbrytarverksamheten är viktig för att industrin i hela landet
              ska kunna transportera varor året om. Detta gäller speciellt den
              tunga basindustrin längs med Norrlandskusten och Bottenviken,
              där de långa avstånden till världsmarknaden kräver kostnadseffektiv
              sjöfart.
            </seg>
            <seg n="933ea3c4">
              Vi är kritiska till Lotsutredningens förslag till förändring
              av finansiering av isbrytarverksamheten. Det förslaget går ut
              på att omfördela kostnaderna till förfång för sjötransporterna
              längs Norrlandskusten.
            </seg>
            <seg n="2d96021e">
              Herr talman! Regeringen har aviserat att under 2012 presentera
              en sjöfartsstrategi, där åtgärder i syfte att främja sjöfarten
              och dess samverkan med andra transportslag kommer att redovisas.
              Vi får alltså anledning att återkomma till kammaren för att debattera
              om innehållet i denna strategi.
            </seg>
            <seg n="a11a74f5">
              Sverige behöver en konkurrenskraftig sjöfartsnäring. Trenden
              med att både befintliga och nybeställda fartyg fortsätter att
              flaggas ut till andra länder måste brytas. Det är mycket oroväckande
              att allt fler handelsfartyg flaggar ut. Svenskflaggade fartyg
              är internationellt kända för kvalitet med hänsyn till miljö och
              säkerhet. Utifrån arbetsrättsliga synpunkter är det viktigt att
              behålla en relativt stor svenskregistrerad handelsflotta. Den
              får inte konkurreras ut av mindre nogräknade handelsflottor.
            </seg>
            <seg n="d1b2b639">
              På grund av arbetsrättsliga skäl är vi emot ett internationellt
              register, eftersom det inskränker den fackliga förhandlings- och
              arbetsrätten. Den svenska sjöfarten måste kunna konkurrera på
              den globala marknaden utan att lönerna på svenskregistrerade fartyg
              sänks.
            </seg>
            <seg n="02965470">
              Vänsterpartiet vill, som andra har varit inne på, införa tonnageskatt.
              Vi ser i framtiden en ekologiskt hållbar handelsflotta med stor
              andel svenskflaggade handelsfartyg med goda arbetsvillkor och
              dessutom med mycket större utrymme vad det gäller inrikes sjöfart.
            </seg>
            <seg n="f1fcc321">
              Herr talman! I Sverige sker i dag bara 7 procent av det inrikes
              godtransportarbetet till sjöss. I övriga Europa är det ofta fem
              gånger så stor andel av godset som fraktas på vattenvägarna.
            </seg>
            <seg n="f54e14b8">
              Ett hinder är att våra inre vattenvägar inte är införlivade i
              EU:s gemenskapslagstiftning om inre vattenvägar. EU-klassade inlandspråmar
              får inte trafikera exempelvis Vänern, Trollhätte kanal eller Göta
              älv. Det är viktigt att införliva regelverket, för att öka transporterna
              på de inre vattenvägarna. Det är också viktigt att införliva regelverket
              på ett sådant sätt att det inte slår mot svensk arbetsrättslagstiftning.
            </seg>
            <seg n="7c6994ba">
              Jag yrkar bifall till reservation 5, Genomförande av EU:s regelverk
              om inre vattenvägar. Det är en reservation som Miljöpartiet och
              Vänsterpartiet står bakom.
            </seg>
            <seg n="64fe88f7">
              Jag yrkar också bifall till reservation 6, Insjöfartens förutsättningar,
              som Vänsterpartiet, Miljöpartiet och Socialdemokraterna står bakom.
            </seg>
            <seg n="aa57b44e">
              Herr talman! Avslutningsvis vill jag tala om Vänsterpartiets
              och Miljöpartiets särskilda yttrande om utsläpp av svaveloxider.
            </seg>
            <seg n="cd8843c1">
              Sjöfartens utsläpp av svaveloxider orsakar stora problem för
              miljön, inte minst vad gäller försurningen. Utsläppen orsakar
              stora problem för folkhälsan. Varje år beräknas ca 50 000 förtida
              dödsfall ske inom Europa till följd av dessa svaveloxidutsläpp
              från fartygen.
            </seg>
            <seg n="c8ab7940">
              De dyrbara investeringar som har gjorts för att minska utsläppen
              på land från industrier och fordon riskerar att gå förlorade på
              grund av att det är så låga miljökrav på fartygsbränslet. Vi vill
              införa skärpta krav på svavelhalten i marina bränslen.
            </seg>
            <seg n="40d507bd">
              Det är angeläget att införa skärpningarna i EU-lagstiftningen.
              Vi är också positiva till EU-kommissionens förslag om att anpassa
              det befintliga direktivet vad gäller svavelhalt i marina bränslen.
              Östersjön är, på grund av att regionen är extra känslig, klassad
              som ett så kallat utsläppskontrollområde för svavel, vilket innebär
              skärpta krav på svavelhalten i de marina bränslen som används
              där.
            </seg>
            <seg n="caf7f7bb">
              Det har i debatten förts fram att de skärpta utsläppskraven skulle
              snedvrida konkurrensen till nackdel för vårt näringsliv i Sverige.
              Vi vill bara påminna om att det är inte bara Sverige som skulle
              få de högre kraven utan även Storbritanniens kust och kusterna
              runt USA och Kanada. Detta borgar för att det kommer att uppstå
              en stor efterfrågan på ny teknik för att möta de skärpta kraven
              teknik som kan komma hela sjöfarten till gagn.
            </seg>
            <seg n="f6863f0d">
              Det är viktigt att stimulera industrin till en snabb omställning
              till de nya utsläppskraven. Av stor betydelse är att regeringen
              ger tydliga besked om när kraven kommer att skärpas. Dess värre
              har regeringens besked präglats av stor otydlighet, och olika
              besked har kommit från olika ministrar. Moderata ministrar har
              varit ute i debattartiklar där de har uttalat att Sverige inte
              kan acceptera de skärpta kraven. Samtidigt har den centerpartistiska
              förra miljöministern lämnat motsatta besked och uppmanat rederinäringen
              och sjöfarten att anpassa sig till de kommande kraven.
            </seg>
            <seg n="3d60ac01">
              Till slut blev det så att regeringen sent omsider anpassade sig
              till de kommande kraven, med tillägget att 0,10 viktprocent svavel
              i marina bränslen ska gälla hela EU från 2015. Vi välkomnar regeringens
              nya, gemensamma ståndpunkt. Men vi vill ändå framhålla att om
              regeringen inte vinner framgång med kravet på att det ska gälla
              hela EU så är det viktigt att utsläppskontrollområdet har kvar
              kravet 2015.
            </seg>
          </u>
          <note n="7d2771b8">
            I detta anförande instämde Bengt Berg (V).
          </note>
          <note type="speaker" n="f62d22e7">
            Anf. 113 JESSICA ROSENCRANTZ (M):
          </note>
          <note n="c5318266">
            Herr talman! Låt mig börja med att yrka bifall till förslaget
            i betänkandet och avslag på samtliga reservationer.
          </note>
          <u who="Q4975481" xml:id="i-bffafd05a19aa7bb-0" n="8ec1b98a">
            <seg n="d4aa82c3">
              Det brukar sägas att sjöfarten är världens första genuint världsomspännande
              industri. Länge har fartyg varit det vanligaste och mest välkända
              sättet att transportera människor och gods. Även i dag är sjöfartens
              betydelse för näring och transporter stor. Så mycket som 90 procent
              av alla internationella godstransporter utförs med fartyg, och
              handeln mellan EU:s medlemsländer sker till 40 procent till sjöss.
            </seg>
            <seg n="d62a73e1">
              Även den svenska sjöfarten är betydande. Av samtliga EU:s medlemsstater
              är Sverige det mest sjöfartsberoende landet. Hela 90 procent av
              vår import och export sker till sjöss. Därför säger det sig självt
              att det är viktigt att villkoren för sjöfarten i Sverige är de
              rätta. Det är viktigt att den svenska sjöfartsnäringen kan stå
              sig i konkurrensen mot omvärlden.
            </seg>
            <seg n="c93a9f95">
              Den svenska sjöfartsnäringen är, som många har påpekat, känd
              just för sin kvalitet och sitt arbete kring miljö och säkerhet.
              Det är något vi ska värna och utveckla.
            </seg>
            <seg n="ead5ff8a">
              Det finns en stor kapacitetspotential inom den svenska sjöfarten.
              Medan järnväg och väg lider av viss kapacitetsbrist som kräver
              tid och pengar för att åtgärda har sjöfarten tvärtom mycket ledig
              kapacitet. Det är något man måste ta vara på.
            </seg>
            <seg n="888bc46a">
              Dessutom är sjöfarten ett på många sätt miljövänligt och energisnålt
              alternativ. Kan vi flytta över delar av transporterna från andra
              trafikslag till sjöfarten har vi mycket att vinna som samhälle,
              både för miljön och för att få effektiva transporter.
            </seg>
            <seg n="60ba775e">
              Det är dessutom så att svensk sjöfartsnäring skapar arbetstillfällen,
              bevarar ett högt sjöfartskunnande inom Sverige och ger oss möjlighet
              att bättre anpassa sjötransporterna efter de behov som vi har
              inom den svenska näringen.
            </seg>
            <seg n="0fdfe2f6">
              Men det är viktigt att påpeka att det krävs ett brett angreppssätt
              för att få bukt med de utmaningar som svensk sjöfartsindustri
              står inför. Sjöfartsnäringen är beroende av och förtjänar, skulle
              jag säga långsiktiga spelregler och ett sammanhängande åtgärdspaket.
            </seg>
            <seg n="b21c9f75">
              Det är därför som alliansregeringen har för avsikt att under
              2012 presentera en samlad sjöfartsstrategi som på allvar tar itu
              med de olika och varierande utmaningar som sjöfartsnäringen står
              inför.
            </seg>
            <seg n="294176cb">
              Jag vill samtidigt framhålla att alliansregeringen har gjort
              väldigt mycket på det här området. Till exempel presenterade regeringen
              2010 ett åtgärdspaket med bland annat satsning på närsjöfart,
              mindre administration och färre regler, skattelättnader för landansluten
              el till fartyg med mera. Regeringen beslutade också i januari
              2010 om en särskild utredning för att säkerställa det svenska
              näringslivets tillgång till effektiva och konkurrenskraftiga sjötransporter.
            </seg>
            <seg n="a9bab3b1">
              Till detta kommer allt arbete som sjöfartsbranschen själv gör
              och som också bidrar med viktiga inspel och underlag i de olika
              beredningsarbeten som pågår, till exempel det förslag till maritim
              strategi som Sjöfartsforum har tagit fram.
            </seg>
            <seg n="0d2ec2ed">
              Men det är mycket som återstår för att stärka den svenska sjöfartsnäringen.
              Motionsbetänkandet som vi har framför oss tar upp en del av de
              frågorna.
            </seg>
            <seg n="e2dfb193">
              Förutsättningar för svensk sjöfart tas upp i två reservationer.
              Det är viktigt att svensk sjöfart ges konkurrenskraftiga förutsättningar.
              Det pågår dock redan ett intensivt arbete här, och det kommer
              en strategi under 2012. Jag ser egentligen ingen anledning att
              föregripa den, för det behövs ett samlat grepp i de här frågorna.
              Jag tror att hela näringen och industrin längtar efter ett sammanhållet
              angreppssätt.
            </seg>
            <seg n="4161b924">
              När det gäller inlandssjöfarten håller jag helt med om att det
              finns mycket vinster att hämta hem genom att kunna transportera
              mer gods och passagerare på vatten. I den kommande strategin kommer
              man att ha ett angreppssätt även när det gäller inlandssjöfarten.
              I Trafikverkets kapacitetsutredning framhålls just att möjligheten
              att använda vattenvägar bör ges större tyngd. Trafikverket föreslår
              också ett antal specifika satsningar för Vänersjöfarten, till
              exempel rörande Trollhättan och Göta älv. Det har dessutom redan
              gjorts vissa förbättringar, exempelvis när det gäller slussarna
              i Trollhättan.
            </seg>
            <seg n="26a43ec3">
              Flera föregående talare har varit inne på de inre vattenvägarna.
              Regeringen tillsatte en utredning 2009 för att se över de här
              frågorna. Det är inte helt okomplicerat att införliva EU:s regelverk
              i svensk rätt. Det kräver noggrann analys. Förhållandena på våra
              stora sjöar skiljer sig också markant i ett sjösäkerhetsperspektiv
              från kanalfarten på Europas inre vattenvägar. Dessutom är både
              Vänern och Mälaren råvattentäkter för en stor del av Sveriges
              befolkning.
            </seg>
            <seg n="8ca5ff6e">
              Transportstyrelsen har givit SMHI i uppdrag att beräkna signifikant
              våghöjd i Vänern för att kunna bedöma förutsättningarna för införande
              av detta regelverk. Även här tror jag att det finns många viktiga
              men komplicerade frågor att ta ställning till. Men, som sagt,
              förhoppningsvis kommer även den kommande sjöfartsstrategin att
              på ett eller annat sätt anknyta också till inlandssjöfarten.
            </seg>
            <seg n="9eea3c43">
              Frågor som rör miljö och säkerhet är också mycket viktiga. Transportsektorn
              står för en stor andel av världens och Sveriges totala utsläpp,
              och det är viktigt att även sjöfartsnäringen bidrar till en grön
              omställning. Vår svenska sjöfart ligger glädjande nog redan ganska
              långt framme, men vi ska förstås fortsätta att vara internationellt
              ledande också på detta område.
            </seg>
            <seg n="da433a3e">
              Miljöfrågorna är, som ni alla vet, bäst lämpade för att behandlas
              i internationellt samarbete. Luftföroreningar, utsläpp och annan
              miljöförstöring av olika slag vet inga nationsgränser. De sprids
              genom luft och vatten oavsett var landgränserna går. Därför verkar
              Sverige aktivt inom olika internationella organ, bland andra EU,
              för att just främja ett aktivt miljöarbete.
            </seg>
            <seg n="d121e1a4">
              Vi har dock gjort mycket på hemmaplan också. Regeringen lade
              2010 fram skrivelsen Åtgärder för levande hav . Man har även tillsatt
              en utredning om föroreningar från fartyg. Det har skett en hel
              del olika arbeten under det gångna året, och det sker också en
              hel del forskning på området, där inte minst Sjöfartsverket är
              engagerat i olika internationella forskningssamarbeten som är
              oerhört viktiga.
            </seg>
            <seg n="8ddff2d0">
              När det gäller utsläpp av svaveloxider har IMO föreslagit en
              sänkning av gränsvärdet till 0,1 procent för bland annat Östersjöområdet.
              En viktig utgångspunkt för Alliansen är att också transportsektorn
              och sjöfartsnäringen måste göra sitt för att bidra till en grönare
              värld. Men samtidigt får konkurrensvillkoren inte snedvridas så
              att de missgynnar svensk sjöfartsnäring. Det gäller allt vårt
              miljöarbete. Hur mycket vi än späker oss själva i vårt närområde
              måste vi ändå hjälpas åt internationellt. Därför driver regeringen
              aktivt på för att man ska få samma krav på svavelnivåerna i hela
              EU.
            </seg>
            <seg n="ddf666ae">
              Tonnagefrågan har också nämnts. Jag förstår att det finns en
              iver och en önskan om skyndsam hantering. Det har jag full förståelse
              för. Det finns nog många som står bakom det, men vi måste konstatera
              att det är en komplicerad fråga. Vad ska vi göra med den latenta
              skatteskulden? Ska vi bara efterskänka de pengarna till branschen?
              Och hur påverkas sjöfartsstödet om man inför tonnageskatt? Det
              finns en rad frågeställningar som måste lösas. Det är inget som
              man bara kan hasta fram.
            </seg>
            <seg n="ab28fd08">
              Som svar på en skriftlig fråga i februari anförde finansministern
              att det ändå finns anledning att vidare utreda frågan om tonnageskatt
              och andra stöd till sjöfarten. Det har också en majoritet i skatteutskottet
              välkomnat. Det tycker jag att vi borde göra här också, och se
              fram mot att den här frågan kan få någon form av lösning. Men
              det är som sagt ingen enkel fråga, hur mycket man än skulle vilja
              det.
            </seg>
            <seg n="dc333e30">
              Avslutningsvis vill jag säga att sjöfartsfrågorna är oerhört
              viktiga för alliansregeringen och för Sverige. Mycket har gjorts,
              mycket görs och mycket kommer att göras för att stärka den svenska
              sjöfartsnäringens konkurrensförutsättningar och för att stoppa
              utflaggningen av svenska fartyg. Det är dock viktigt att påminna
              om frågans storlek och komplexitet. Ett verkningsfullt och seriöst
              arbete för att stärka den svenska sjöfartsnäringen kräver ett
              brett angreppssätt. Det kräver långsiktiga politiska lösningar
              och spelregler. Sjöfarten i Sverige är nämligen förtjänt av just
              detta, av seriösa, rättvisa och långsiktiga spelregler.
            </seg>
            <seg n="752a0018">
              Därför kommer alliansregeringen att under 2012 presentera en
              samlad strategi för den svenska sjöfarten som ur olika aspekter
              tar itu med de utmaningar som återstår. Alliansen kommer att fortsätta
              att sätta frågan om sjöfartens konkurrensförutsättningar högt
              på dagordningen.
            </seg>
            <seg n="19f50171">
              (Applåder)
            </seg>
          </u>
          <note n="e2f41961">
            Herr talman! Med detta yrkar jag bifall till utskottets förslag
            och avslag på samtliga reservationer.
          </note>
          <note type="speaker" n="eac7af1f">
            Anf. 114 LARS JOHANSSON (S) replik:
          </note>
          <u who="Q3373277" xml:id="i-5432895166b00ef1-1" n="b97a8b54">
            <seg n="1d062378">
              Herr talman! Det var intressant att lyssna till Jessica Rosencrantz.
              Hon inledde starkt med att berätta om sjöfartens betydelse i Sverige.
              Jag kan dela den uppfattningen. Jag noterar också att Jessica
              pratar sig varm för att regeringen ska komma med en sjöfartsstrategi
              som ska främja svensk sjöfart. Det har ju pågått ganska mycket
              utredningsarbete från regeringens sida under flera år, men det
              har inte hänt särskilt mycket konkret.
            </seg>
            <seg n="8a0cf253">
              Sedan noterar jag att Jessica Rosencrantz hade läst finansministerns
              svar på en skriftlig fråga den 22 februari. Det står lite grann
              i kontrast till att det nu ska komma en sjöfartsstrategi. Finansministern
              säger nämligen att man nu ska utreda hur stödet till sjöfarten
              ska se ut och om det ska införas tonnageskatt eller inte. Man
              ska även i övrigt belysa sjöfartens konkurrenssituation. Då är
              man alltså tillbaka i ett nytt utredningsarbete, för man kan väl
              inte bortse från sjöfartsstödet när man diskuterar en sjöfartsstrategi?
              Det kommer att vara en av flera frågor.
            </seg>
            <seg n="71b04c6b">
              Den bild som ges utåt är alltså att man ska ta fram en ny sjöfartsstrategi.
              Det ska vara konferenser om detta det har redan varit ett antal.
              Sedan säger plötsligt finansministern att det inte är aktuellt,
              utan nu ska vi börja gå igenom de ekonomiska förutsättningarna
              för sjöfarten igen. Eller har jag missuppfattat vad finansministern
              har sagt, Jessica Rosencrantz?
            </seg>
          </u>
          <note type="speaker" n="72859e5d">
            Anf. 115 JESSICA ROSENCRANTZ (M) replik:
          </note>
          <u who="Q4975481" xml:id="i-77e5aa0309191323-0" n="8ec1b98a">
            <seg n="aa06b77a">
              Herr talman! Nej, jag tycker egentligen inte att de står mot
              varandra på något sätt. Vad vi har sagt under en lång tid och
              vad regeringen har sagt är att man ska föra fram en sjöfartsstrategi
              under det här året. Sedan har tonnageskatten fått en viss uppmärksamhet.
              Och det är en skattefråga, vilket gör att också finansministern
              har känt sig angelägen att kommentera detta.
            </seg>
            <seg n="a6c825b7">
              Jag välkomnar och det tycker jag att alla här inne borde göra
              att det faktiskt blir en utredning om tonnageskatten, oavsett
              i vilken utredning eller strategi den hamnar.
            </seg>
            <seg n="bf256988">
              Jag ser inte alls att de står mot varandra. Snarare tycker jag
              att det är positivt med alla olika typer av insatser där man tar
              ett samlat grepp kring sjöfartsfrågorna.
            </seg>
          </u>
          <note type="speaker" n="190b6e29">
            Anf. 116 LARS JOHANSSON (S) replik:
          </note>
          <u who="Q3373277" xml:id="i-5432895166b00ef1-2" n="b97a8b54">
            <seg n="ba8f1b9d">
              Herr talman! Jo, men saken är den att det har utretts. Det ligger
              en utredning sedan sommaren 2006. Frågan har diskuterats flera
              gånger. Det är ingen ny fråga för regeringen. Man vet precis hur
              läget är, och man vet precis hur man ska hantera den latenta skatteskulden
              inom sjöfartsnäringen.
            </seg>
            <seg n="b8efd2af">
              Det finns underlag att ta ställning till, men man tar inte ställning,
              utan man vill ge sken av att man vill utreda frågorna ånyo. Det
              är inget annat än en förhalningstaktik. Det leder ingenstans.
              Det är därför jag ifrågasätter om denna sjöfartsstrategi, som
              regeringen jobbar med parallellt, egentligen kommer att ha någon
              större betydelse för sjöfarten. Finansministern har nu dessutom
              lagt till att man ska se över stödet till sjöfarten i sin helhet.
            </seg>
            <seg n="7639aec8">
              Här har det utretts tidigare. Vi har haft en särskild utredare
              som presenterade en utredning för bara ett och ett halvt år sedan
              just om hur man skulle se på sjöfartsstödet, hur man skulle se
              på frågan om tonnageskatten, hur man skulle se på frågan om ett
              internationellt skeppsregister etcetera.
            </seg>
            <seg n="68385872">
              Alla de här frågorna har behandlats tidigare. Och nu säger man
              att det ska utredas igen. Därför blir den här strategin, som jag
              kan se det för stunden i alla fall, halvfärdig. Det är ingen fullständig
              sjöfartsstrategi som regeringen kommer att presentera under året,
              eftersom en massa frågor ska utredas ånyo. Det beklagar jag, för
              det gör att branschen stagnerar, inte minst med tanke på utflaggningen,
              som är oerhört omfattande just nu. Den svenska sjöfarten är mycket
              mindre i dag än vad den var när den borgerliga regeringen tillträdde
              2006.
            </seg>
          </u>
          <note type="speaker" n="4025b49d">
            Anf. 117 JESSICA ROSENCRANTZ (M) replik:
          </note>
          <u who="Q4975481" xml:id="i-77e5aa0309191323-1" n="8ec1b98a">
            <seg n="1e7e2f54">
              Herr talman! Vi kan vara överens om att vi på olika sätt båda
              två vill stärka den svenska sjöfartsnäringen. Sedan är frågan:
              Hur?
            </seg>
            <seg n="bca200a4">
              Det gjordes en utredning om tonnageskatten. Jag håller med om
              att den gick igenom en hel del intressanta frågeställningar, men
              det fanns samtidigt en rad frågor som inte löstes där. Och en
              sak som utredningen inte riktigt behandlade var faktiskt den latenta
              skatteskulden. Det finns olika aspekter av tonnageskatten som
              fortfarande är nödvändiga att utreda.
            </seg>
            <seg n="2393934f">
              Jag tycker mig känna igen ett visst fenomen genomgående i debatten.
              Oppositionen tycks ibland tro att det bara handlar om enkla lösningar
              överallt. Det är inte regeringens avsikt att hatta fram olika
              förslag utan att lägga en samlad strategi för att samtidigt väga
              olika förslag mot varandra och olika åtgärder mot varandra. Det
              är därför sjöfartsstrategin är nödvändig.
            </seg>
            <seg n="89542b68">
              Jag tycker dessutom att det är bra att man nu på ett tydligt
              plan har konstaterat att det behövs en särskild utredning om just
              tonnageskatten. Det borde alla som vill ha den skatten välkomna,
              inte kritisera.
            </seg>
          </u>
          <note type="speaker" n="ac097910">
            Anf. 118 LARS TYSKLIND (FP):
          </note>
          <u who="Q6217745" xml:id="i-965c7a92237d1a70-0" n="bbef08c7" next="i-063c263762c99569-0">
            <seg n="c4d7a459">
              Herr talman! Jag vill börja med att instämma i Jessica Rosencrantz
              anförande och de redovisningar hon gjorde av de insatser som regeringen
              har gjort inom sjöfartsområdet.
            </seg>
          </u>
          <note n="05d039c1">
            Jag vill också yrka bifall till förslaget i betänkandet och avslag
            på samtliga reservationer.
          </note>
          <u who="Q6217745" xml:id="i-063c263762c99569-0" n="bbef08c7" prev="i-965c7a92237d1a70-0">
            <seg n="d2c27d8e">
              Jag konstaterar att det här är ytterligare ett motionsbetänkande
              när det gäller sjöfart. Det är många frågor som vi diskuterade
              här även för cirka ett år sedan. Mycket av det vi sade då går
              väl igen.
            </seg>
            <seg n="900c8d84">
              Om man ser på de här motionerna och utgår från dem ser man att
              det handlar om specifika delar av sjöfarten, men det är ändå viktigt
              att se helheten i sjöfarten. Det handlar dels om förutsättningar
              för sjöfarten som transportslag, för internationella och inrikes
              transporter, dels om förutsättningar för sjöfarten att utvecklas
              som näring i Sverige. Det handlar alltså då om förutsättningar
              för svenskflaggade fartyg.
            </seg>
            <seg n="13e4d875">
              I den transportslagsövergripande syn som nu genomsyrar hela diskussionen
              kring infrastruktur och transporter har naturligtvis sjöfarten
              en given plats. Jag vill säga att den har en betydligt större
              plats nu än den hade innan vi så intensivt och koncentrerat började
              diskutera just det transportslagsövergripande.
            </seg>
            <seg n="81302765">
              Inte minst i den nu så aktuella Kapacitetsutredningen pekas sjöfarten
              ut. Den har stor potential att utvecklas och skapa förutsättningar
              för att frigöra kapacitet på både väg och järnväg. Det är en uppfattning
              som vi från Folkpartiet och Alliansen helt delar.
            </seg>
            <seg n="0fd4b3f9">
              Vi diskuterar ofta gränssnittet mellan väg och järnväg, men jag
              tror att det är ett gränssnitt mellan landtransporter och sjötransporter
              som vi också kommer att få diskutera i framtiden. För det är naturligtvis
              så att kan vi frigöra kapacitet på väg och järnväg kan de ta annat
              gods.
            </seg>
            <seg n="61b53c5d">
              När det gäller sjöfarten som näring är det viktigt att konstatera
              att vi, om man tar hela det maritima klustret i Sverige, pratar
              om 100 000 personer som arbetar där. I det sammanhanget är det
              naturligtvis väldigt viktigt att skapa bra konkurrensförutsättningar
              för den svenska sjöfarten, den svenska rederinäringen, för det
              är en viktig kugge i det maritima klustret. Det är också någonting
              som alliansregeringen betonar i budgetpropositionen 2012. Det
              finns starka skäl för att skapa förutsättningar för en inhemsk
              konkurrenskraftig sjöfartsnäring.
            </seg>
            <seg n="4b07c341">
              Som man påpekar går mycket av transporterna även på fartyg som
              inte är svenskflaggade. De största fartygen som går till Sverige
              är kanske inte svenskflaggade utan danskflaggade.
            </seg>
            <seg n="fe834db8">
              Det är mycket som talar för att det, om vi kan ge den svenska
              sjöfartsnäringen samma konkurrensvillkor som många andra EU-länder
              har, blir mycket goda framtidsutsikter i Sverige. Vi har ju de
              grundläggande förutsättningarna och kunskapen kring sjöfartsnäringen.
            </seg>
            <seg n="a92bc0d4">
              Jag kan, liksom många andra här, konstatera att den utveckling
              som pågår med en kontinuerlig utflaggning måste brytas. De flaggas
              ju inte så långt heller, utan de flaggas till våra grannländer.
              Det tycker jag är en del av problematiken.
            </seg>
            <seg n="59467c91">
              Nu finns det egentligen bara omkring 100 lastfartyg i utrikessjöfart
              kvar i den svenska delen. Det handlar inte om färjorna utan om
              lastfartygen i internationell trafik.
            </seg>
            <seg n="5172a918">
              Det är naturligtvis något allvarligt som håller på att hända.
              Det är precis som Lars Johansson sade, att det också ger utslag
              i sjöfartsstödet att de inte längre är svenskflaggade.
            </seg>
            <seg n="25cf5ff1">
              Det försvinner verksamhet och kompetens från Sverige. Men det
              finns något som det har pekats på och som jag tror att vi också
              måste ha med oss i det här sammanhanget, och det är att vi riskerar
              att bli av med utbildningsplatser och praktikplatser inom handelsflottan.
              Och den roll som Sverige har haft internationellt när det gäller
              miljö- och sjösäkerhetsarbetet har byggt mycket på att vi har
              haft en egen sjöfartsnäring. Vi försvagas betydligt om vi inte
              har det.
            </seg>
            <seg n="f4a5dda6">
              Herr talman! Detta kan låta lite dystert, och det är lite dystert,
              tycker jag. Men icke förty har alliansregeringen, precis som Jessica
              Rosencrantz påpekade, haft ett intensivt, omfattande och gediget
              utredningsarbete under senare år om detta för att just kunna skapa
              en samlad sjöfartsstrategi med en klar inriktning mot att öka
              den svenska sjöfartens konkurrenskraft.
            </seg>
            <seg n="c7f70559">
              Det har presenterats vid ett antal tillfällen här. 2010 hade
              vi sjupunktsprogrammet. Något senare, också 2010, kom utredningen
              Svensk sjöfarts konkurrensförutsättningar . Där bedömde utredaren
              att främst åtgärder för att minska bemanningskostnader skulle
              leda till stärkt konkurrenskraft för svenskflaggade fartyg.
            </seg>
            <seg n="90037e3f">
              Sedan har vi frågan kring tonnageskatt. Jag tycker att Lars Johansson
              gjorde en ärlig beskrivning av att det här är en fråga i långbänk.
              Då menar vi verkligen långbänk. Under snart tio år har det pågått
              en diskussion om tonnageskatt. Men vi får väl ändå, precis som
              Jessica Rosencrantz påpekade, se det positivt. Man har sett brister
              i den utredning som gjordes, och man ser nu att man ska bygga
              på den utredningen.
            </seg>
            <seg n="22297fb3">
              Jag tycker inte att det är så konstigt att man tar in sjöfartsstödet
              i övrigt. Man har också sagt från rederinäringen att tonnageskatten
              inte är någon extra kostnad, utan det är ett flyttande av stödet,
              så att säga. Det är inte så konstigt att man ser på sjöfartsstödet
              i stort i sammanhanget.
            </seg>
            <seg n="89ce9889">
              Som har nämnts här avser regeringen att senare under året komma
              med en samlad sjöfartsstrategi. Jag vill också passa på att framhålla
              det konstruktiva och framåtsyftande arbete som branschen själv
              gör i den ideella föreningen Sjöfartsforum. Där har man verkligen
              inte fastnat i diskussionen om tonnageskatt och internationellt
              register, utan man har lyft upp sjöfarten i ett bredare perspektiv
              och försökt enas om andra saker som också är väldigt viktiga för
              sjöfarten. Deras arbete kommer naturligtvis att bidra till att
              vi får en positiv utveckling.
            </seg>
            <seg n="a3c7dafb">
              Herr talman! Jag skulle även vilja ta upp två andra saker i betänkandet.
              Det handlar om svaveloxider och inlandssjöfarten. När vi diskuterar
              utsläpp av svaveloxider är det lätt att vi hamnar i en väldigt
              teknisk diskussion kring olika procentsatser, men vi är nog helt
              överens om en sak, och det är att utsläppen måste minska radikalt
              för att vi ska komma till rätta med de miljö- och hälsoproblem
              som dessa utsläpp orsakar. Det handlar både om siffran 50 000
              i förtid döda i Europa på ett år och om de stora försurningsproblem
              som svaveloxider orsakar. Det är naturligtvis argument nog för
              att sänka svavelhalten i bränslet.
            </seg>
            <seg n="305ff1a3">
              De flesta av oss är uppenbarligen också helt överens om att det
              finns en annan vågskål som handlar om konkurrenskraft och att
              man ska ha lika förutsättningar i hela Europa. Det är just därför
              alliansregeringen har varit väldigt tydlig med att man driver
              frågan om att vi ska införa 0,1 procent svavel i marint bränsle
              2015, men det bör rimligtvis gälla hela Europa.
            </seg>
            <seg n="ca8894ae">
              I februari var det en omröstning i EU-parlamentets miljökommitté
              där man gick längre än direktivet och faktiskt sade att det skulle
              vara 0,1 procent även i övriga EU:s kustområden. Jag tror att
              det handlade om några år senare, men jag tycker ändå att beslutet
              ligger relativt nära den linje som Sverige har drivit, och det
              är naturligtvis bra. Det måste vi se som en tydlig framgång.
            </seg>
            <seg n="d2c5331e">
              Det här är en process som fortsätter inom EU, men som jag sade
              tidigare kan man ändå konstatera att Sverige har en konsekvent
              och tydlig linje i frågan, även om den beskrivs på ett annat sätt
              här i debatten. Jag tycker att vi kan lämna det bakom oss, för
              i dag finns det en väldigt tydlig och konsekvent linje, och det
              som uppkom i de här debattartiklarna var egentligen bara olika
              infallsvinklar på samma fråga.
            </seg>
            <seg n="ce553f42">
              Även för ett år sedan diskuterade vi vikten av att utnyttja Sveriges
              möjlighet till inlandssjöfart på ett betydligt bättre sätt än
              i dag. Det har nämnts mycket om Vänern, Göta älv och Trollhätte
              kanal här i dag. Lars Johansson tog även upp problematiken kring
              bron i Göteborg, och det är också något man måste ta in i helheten.
            </seg>
            <seg n="1ed9ad3c">
              Om man knyter an till Kapacitetsutredningens slutsats påpekar
              man att det finns en stor potential även för inre sjöfart. I grunden
              handlar det om att skapa långsiktigt hållbara transporter i alla
              transportslagen, och då måste de naturligtvis samverka på ett
              transportslagsövergripande sätt.
            </seg>
            <seg n="0277c7d5">
              Jag tror att det var Stina Bergström som tog upp det här med
              biobränsle från Vänern ned till Göteborg, och det är intressant.
              Det är verkligen last som lämpar sig för sjöfart, eftersom det
              är så skrymmande. Även malmtransporter kan man börja diskutera.
            </seg>
            <seg n="8d25e232">
              I september var vi på en träff i Trollhättan. Där fanns en redovisning
              från ett företag i Karlstad med, tror jag, över 400 anställda
              som tillverkade något som heter yankeecylindrar, om ni vet vad
              det är. Det vet man om man är från Värmland. Det är stora delar
              i pappersmaskiner. De väger alltså så mycket jag tror att det
              var 140 ton att sjötransport var det alternativ man hade. Man
              kan inte säga att man ska ta det på landsväg eller järnväg, för
              det vore oerhört komplicerat. De har inget att välja på, utan
              det var sjötransport som var en förutsättning för att man skulle
              ligga i Karlstad.
            </seg>
            <seg n="ddc98db4">
              Det finns alltså andra aspekter på detta.
            </seg>
            <seg n="67d713de">
              Som jag tror att Jessica Rosencrantz nämnde har man faktiskt
              gjort saker i Trollhättan. Vi var där på besök för att man just
              hade bytt alla slussportarna. Det är alltså inte så att man låter
              de slussarna stå och förfalla på något sätt, utan man håller dem
              i skick så att de går att använda.
            </seg>
            <seg n="de5d475f">
              Herr talman! En grundförutsättning för detta är att vi kommer
              till vägs ände när det gäller att genomföra EU:s regelverk för
              inre sjöfart. Därför är det bra att det finns en utredning som
              sätter det i perspektiv till de svenska förhållandena, för även
              här måste vi ju få till en sjöfart på de inre vattenvägarna. Det
              handlar om bemanningskostnader och om att kraven är rimliga för
              att kunna driva den på ett ekonomiskt försvarbart sätt.
            </seg>
            <seg n="19f50171">
              (Applåder)
            </seg>
          </u>
          <note n="2cbc1024">
            Jag tackar för ordet och yrkar bifall till förslaget i betänkandet
            och avslag på samtliga reservationer.
          </note>
          <note type="speaker" n="49597576">
            Anf. 119 LARS JOHANSSON (S) replik:
          </note>
          <u who="Q3373277" xml:id="i-5432895166b00ef1-3" n="b97a8b54">
            <seg n="5bc90bca">
              Herr talman! Jag lyssnade med visst intresse på Lars Tysklinds
              anförande och konstaterar att det finns en ganska stor uppslutning
              kring att vi måste ha en svensk sjöfart. Lars Tysklind betonar
              det i sitt anförande.
            </seg>
            <seg n="806309a7">
              Det är bara det att väldigt mycket av det vi pratar om här handlar
              om att skapa förutsättningar för den svenska sjöfarten så att
              den får möjlighet att utvecklas i Sverige. Som jag uppfattar det
              innebär det att vi måste få fler svenska fartyg med svensk besättning
              som transporterar alla våra varor till och från Sverige. Det måste
              vara det vi pratar om.
            </seg>
            <seg n="48123877">
              Men utvecklingen är den motsatta. De åtgärder som Lars Tysklind
              har varit med och fattat beslut om har inte fått den effekten,
              utan det har blivit sämre. Det är färre båtar. När man tittar
              på hur sjöfartsstödets utveckling har varit så ser man att det
              är en väldigt kraftig nedgång.
            </seg>
            <seg n="1f9972db">
              Jag kan notera att finansministern har sagt nej till tonnageskatten,
              som har varit en viktig fråga som har debatterats under flera
              år. Han vill inte införa tonnageskatt i Sverige, trots att man
              har det i andra länder och att svensk sjöfart därför inte har
              likvärdiga konkurrensvillkor. Vi är tydligen överens om att det
              är så.
            </seg>
            <seg n="7b633ec1">
              Nu minskar stödet. Då kommer finansministern i det läget att
              det kostar mindre i dag. Då kanske man ska se över det här igen
              bara för att det är en lägre kostnad. Men det kan väl ändå inte
              vara så finurligt, utan man måste väl inse att om man inför tonnageskatt
              så kommer det att innebära att vi får fler båtar till Sverige,
              och då kommer sjöfartsstödet att bli mer omfattande och kosta
              mer pengar. Det är ju positivt i sig, eftersom vi vill ha en svensk
              sjöfart som kostar mer. Eller är det här ett uttryck för besparingsiver
              på den borgerliga kanten?
            </seg>
          </u>
          <note type="speaker" n="f66ab729">
            Anf. 120 LARS TYSKLIND (FP) replik:
          </note>
          <u who="Q6217745" xml:id="i-d87a507126f683c3-0" n="bbef08c7">
            <seg n="5704b952">
              Herr talman! Vi är helt överens om att vi vill ha en ökad svensk
              sjöfart. I utredningen som fanns om konkurrensförutsättningarna
              talar man om något slags kritisk massa om 200 båtar, men det fungerar
              ju inte så. Antingen har man förutsättningar, bra konkurrens,
              för att vara i Sverige, och då flaggar man in. Annars flaggar
              man ut. Det är helt uppenbart att vi inte har dessa förutsättningar
              i Sverige i dag, och det är därför man flaggar ut till Danmark.
              Det kan också vara det att Danmark har bestämt sig för att de
              ska ha en stor sjöfartsnäring, och så har man lagt sina förutsättningar
              på den nivån.
            </seg>
            <seg n="83aa475f">
              Det kan vi inte diskutera, men helt uppenbart har vi gjort otillräckligt
              i Sverige. I början av den här debatten tyckte jag att Lars Johansson
              var väldigt ödmjuk när han diskuterade tonnageskatt. Nu har vi
              förflyttat oss de senaste åren, men vi kan ju se att den frågan
              är över tio år gammal. Det kanske är så att det är finansministrar
              som är de tekniska problemen.
            </seg>
            <seg n="0ebea58b">
              Jag får hålla med om det som Jessica Rosencrantz redovisade.
              Jag behöver inte upprepa det, men det finns trots allt frågetecken
              kring hur man ska få till tonnageskatten. Jag tror inte att vi
              ska lura oss själva att tro att om vi inför tonnageskatt så löser
              vi alla sjöfartens problem, utan jag tror att det andra arbetet
              kring att ta fram en strategi och titta på andra saker är nog
              så viktigt i sammanhanget.
            </seg>
            <seg n="7dc1caef">
              Då har vi inte berört det här med bemanningskostnader i dag.
              Jag skulle också önska att vi hade svenska fartyg med svenska
              besättningar. Men den internationella sjöfarten fungerar inte
              så i dag. På något sätt måste man lösa frågan om bemanningskostnaden.
            </seg>
            <seg n="35d54683">
              Sedan handlar det inte om någon besparingsiver. Ska man byta
              system måste man ta med alla faktorer. Det handlar inte om att
              man ska se över tonnageskatten bara för att den minskar. Som jag
              läser det handlar det om att när man ska titta på tonnageskatten
              ska man även titta på alla stöd samtidigt.
            </seg>
          </u>
          <note type="speaker" n="773757d5">
            Anf. 121 LARS JOHANSSON (S) replik:
          </note>
          <u who="Q3373277" xml:id="i-5432895166b00ef1-4" n="b97a8b54">
            <seg n="53112679">
              Herr talman! Det är en viktig fråga hur stor den svenska sjöfarten
              ska vara. Vi är tydligen överens om att det är viktigt att den
              finns och att det är viktigt att Sverige går före när det gäller
              sjösäkerhet. När det gäller miljöfrågorna till sjöss är det också
              oerhört viktigt att det marina centrumet i olika hamnar fungerar
              på ett bra sätt och så vidare.
            </seg>
            <seg n="d8be96f2">
              Jag var i morse på ett möte här i riksdagen som handlade om WMU,
              World Maritime University, som är ett universitet i Malmö. Det
              var mycket intressant att ta del av. Det är ett FN-uppdrag som
              Sverige har. Där bedriver man utbildning i sjösäkerhet och miljö
              för olika länder i hela världen. Det är mycket viktigt att Sverige
              kan fortsätta ha ett sådant organ. Vi har det därför att vi har
              varit framgångsrika. Men om sjöfarten i Sverige minskar blir det
              mindre intresse för den typen av utbildningsverksamhet i Sverige
              som det är mycket viktigt att vi kan ha i framtiden.
            </seg>
            <seg n="618d9a34">
              Detta var bara ett exempel. Men det finns många sådana exempel
              att peka på. Därför är detta en mycket viktig fråga.
            </seg>
            <seg n="9c7773d3">
              Jag tror att Lars Tysklind och jag har samma uppfattning i denna
              fråga också om att vi behöver en tonnageskatt. Jag tror därför
              att det är mycket centralt att man kommer till skott i denna fråga.
              Ni måste faktiskt se till att finansministern hamnar i minoritet
              i denna fråga och få igenom en förändring. Vi vet hur lång tid
              det tar att utreda. Det kommer att ta ytterligare något år. Sedan
              ska det ut på remiss, och det tar kanske ett halvår. I bästa fall
              kanske man kan ha ett beslut 20132014. Men då har man förlorat
              flera år i fråga om vad en sjöfartsstrategi skulle kunna innebära
              för svensk sjöfart.
            </seg>
          </u>
          <note type="speaker" n="7a95506c">
            Anf. 122 LARS TYSKLIND (FP) replik:
          </note>
          <u who="Q6217745" xml:id="i-d87a507126f683c3-1" n="bbef08c7">
            <seg n="16943972">
              Herr talman! Lars Johansson har ingen replik kvar och kan inte
              svara på det som jag nu tar upp. Men jag tror att man gör sjöfarten
              en otjänst om man säger att vi bara ska invänta utredningen om
              tonnageskatten. Den sjöfartsstrategi som vi nu talar om ska ju
              komma under detta år, alltså 2012. Just frågan om en tonnageskatt
              är inte löst. Jag skulle vilja påstå att det är högst osannolikt
              att det skulle ha kunnat ske under denna korta tid. Nu ska det
              utredas vidare.
            </seg>
            <seg n="b23a256a">
              Jag tycker att det är felaktigt att vara en sådan dysterkvist
              att man inte ser att det finns andra saker att göra. Det är just
              det som Sjöfartsforum har tagit tag i.
            </seg>
            <seg n="3c555b54">
              Jag var på en samling som studenterna på Sjöbefälsskolan på Chalmers
              hade. De har en sådan samling varje år. I år hette den Sjölag
              2012. Antagligen hette den Sjölag 2011 förra året. Men man ser
              att det även bland studenterna finns så mycket framtidstro i detta
              att vi måste diskutera andra saker än tonnageskatten under tiden
              och lösa det också.
            </seg>
            <seg n="3067aa69">
              Precis som Lars Johansson tycker jag att Sveriges roll i IMO
              när vi har varit drivande i sjösäkerhetsfrågor och miljöfrågor
              är ett starkt argument. Förutom att verksamheten och anställda
              i Sverige är viktiga är det nog så viktigt i ett globalt perspektiv
              att Sverige är med i dessa frågor.
            </seg>
            <seg n="461bac17">
              Jag var också på mötet om World Maritime University i morse.
              Jag har också besökt skolan. Det är en mycket global utbildning.
              Det är bara en handfull svenskar som har gått denna utbildning.
              Den går ut på att utbilda administratörer och myndigheter i hela
              världen i sjösäkerhetsfrågor och administration kring sjöfart.
              Det är naturligtvis en mycket viktig utbildning. Jag hoppas att
              vi kan lösa de problem som man trots allt har kring examinationsrätt
              och annat.
            </seg>
          </u>
          <note type="speaker" n="326774f5">
            Anf. 123 ANDERS ÅKESSON (C):
          </note>
          <note n="271d23ea">
            Herr talman! Jag yrkar inledningsvis bifall till förslaget i
            utskottets betänkande om sjöfart och avslag på reservationerna.
          </note>
          <u who="Q6255521" xml:id="i-8cca6627cdff374e-0" n="dbcc71ba">
            <seg n="867f878d">
              Sjöfart är något som har präglat förutsättningarna i vårt land
              under mycket lång tid. Längs våra kuster livnärde sig huvuddelen
              av befolkningen på att skeppa virke och spannmål till länderna
              runt Sverige. En del av dessa företagsamma människor var så framgångsrika
              att de sedermera kunde grunda rederier som tillsammans med all
              kringliggande verksamhet gjorde att Sverige blev en sjöfararnation
              av rang internationellt sett.
            </seg>
            <seg n="c2354718">
              Denna position har vi inte längre, som många talare före mig
              har varit inne på här i dag. Av en rätt så stolt sjöfartstradition
              återstår egentligen bara spillror när tidigare svenskflaggade
              fartyg i stället registreras i andra länder.
            </seg>
            <seg n="c1e7ccd1">
              Men de nationer som i dag flaggar in tidigare svenskflaggade
              fartyg är inga skumrasknationer. Det är våra goda grannar i Danmark,
              Tyskland, Färöarna och Norge. Det är knappast nationer som vi
              i andra sammanhang förknippar med dåligt rykte.
            </seg>
            <seg n="3d74a717">
              Herr talman! Låt mig också beröra frågan om svavelutsläpp som
              har tagits upp lite grann. Jag blev förvånad när det framställdes
              som ett problem att Sverige driver på för att beslutet om ett
              svaveldirektiv ska omfatta hela EU-området. Det är obegripligt
              att man ser det som ett problem ur ett miljö- och hälsoperspektiv
              eller ur ett konkurrensperspektiv att lika hårda regler ska gälla
              inom hela EU-området. Jag tycker att det är en sund och klok strategi
              som regeringen har intagit. Den är dessutom tydlig och framgick
              av den budgetproposition som presenterades i september i fjol.
            </seg>
            <seg n="bc6eb84b">
              Herr talman! Under 2010 presenterade regeringen ett sjupunktsprogram
              för en konkurrenskraftig sjöfart. Det innehöll punkter som effektiviserad
              besiktning av fartyg, mindre administration och regler, satsning
              på närsjöfart, ökad forskning, bättre förutsättningar för rekrytering,
              ett svenskt internationellt fartygsregister etcetera.
            </seg>
            <seg n="74134000">
              Allt detta gjordes i syfte att stärka svensk sjöfarts konkurrenskraft.
              Programmet följdes av en utredning som i sitt betänkande tog upp
              flera av punkterna i programmet. I budgetpropositionen för innevarande
              år aviserade regeringen att den i samråd med branschen hade påbörjat
              ett arbete med att presentera en ny nationell sjöfartsstrategi
              under detta år och att denna strategi kommer att ha sin utgångspunkt
              i sjupunktsprogrammet, de olika utredningar som gjorts på området
              och det samråd med parterna som nu pågår.
            </seg>
            <seg n="4f339256">
              Jag tycker att det är bra att ett gediget utrednings- och samrådsarbete
              nu omsätts i konkret handling. Det är självklart hög tid att så
              sker.
            </seg>
            <seg n="f4e00537">
              Herr talman! Skälen till att riksdag och regering med största
              möjliga hastighet måste få fram en hållbar och framåtsyftande
              strategi för svensk sjöfart och till att det är så viktigt med
              svensk flagg i aktern på handelsfartyg kan sammanfattas i några
              argument.
            </seg>
            <seg n="ed57b133">
              Som land är Sverige ett av de länder i världen som är mest beroende
              av en fungerande handel med vår omvärld. Vår kustlinje är 270
              mil, och vi är nästan att betrakta som en ö. Lägger vi till insjöar
              och övriga vattenvägar i landet och hela kustlinjen hanterar vi
              dessutom ungefär 100 handelshamnar av varierande storlek. 90 procent
              av landets export- och importprodukter har någon gång transporterats
              på en båt. Sjöfartens del i en miljövänlig, hållbar och effektiv
              logistikkedja är helt avgörande för Sveriges handel och därmed
              för hela landets välstånd. Sjöfarten är en självklar och mycket
              viktig del i svensk exportindustri. När det gäller övriga delar
              av exportindustrin brukar vi både gärna och ofta ha synpunkter
              på att den befinner sig i och förhåller sig till vårt land och
              att den utvecklas väl. I den diskussionen kan inte industrigrenen
              sjöfart utgöra något undantag.
            </seg>
            <seg n="fe32492f">
              Utöver detta, som ytterligare ett argument, har vi färjetrafik,
              havsbaserad energiproduktion, fiske, forskning, mätning, bogsertrafik,
              båttrafik kopplad till upplevelser och turism och all landbaserad
              verksamhet med koppling till sjöfart.
            </seg>
            <seg n="417ad814">
              Det brukar kallas för det maritima klustret och utgör en stor
              del av svensk industri, servicenäring och myndighetsstruktur.
              I ett längre perspektiv finns det skäl att anta att denna struktur
              det maritima klustret mest och bäst utvecklas i de länder där
              handelsflottan är flaggad. Alltså ger goda förutsättningar för
              svensk handelssjöfart goda förutsättningar för resten av det maritima
              klustret att utvecklas i vårt land.
            </seg>
            <seg n="ffc18e35">
              Ett tredje argument handlar om att belysa den del av det maritima
              klustret som är sjöbefälsutbildning. Sjöfartshögskolorna i Kalmar
              och Göteborg behöver självklart en inhemsk näring att utbilda
              för och att förhålla sig till.
            </seg>
            <seg n="3c176e89">
              I takt med att allt fler svenska handelsfartyg flaggat ut har
              problem uppstått med att finna praktikplatser för dessa våra skolor.
              Det i sin tur leder till framtida bekymmer vid rekrytering till
              myndighetsstrukturerna sjöfartsverk, lots, hamnverksamhet etcetera.
              Risken finns att rekryteringen av folk till nämnda näringar och
              myndigheter i framtiden görs av människor som förvisso har excellenta
              teoretiska utbildningar från Kalmar och Göteborg men saknar grundläggande
              praktisk erfarenhet av näringen.
            </seg>
            <seg n="592afff6">
              Ytterligare ett starkt argument för en stark svensk handelssjöfart
              lyfts fram i den nyligen presenterade Kapacitetsutredningen den
              utredning där vi kommer med förslag om hur vi ska få bort flaskhalsar
              i det inhemska godsflödet. I den här utredningen knyts förhoppningar
              till att svensk handelssjöfart i större utsträckning än i dag
              ska vara en avlastare avseende godstransporter i landet. Skälen
              till detta är utbyggbar kapacitet, en relativt liten miljöpåverkan
              med mera.
            </seg>
            <seg n="3edf3fa0">
              En växling till mer fartyg även i inhemsk godstransport kan säkert
              ske, men i så fall förutsätts ett mycket väl fungerande samspel
              med övriga inhemska transportslag främst exempelvis lastbil och
              tåg. Rimligen innebär då ett fortsatt stort och välutvecklat svenskflaggat
              handelstonnage att det blir enklare att få till detta nödvändiga
              samspel mellan olika transportslag.
            </seg>
            <seg n="4929e113">
              Herr talman! Sammanfattningsvis behövs en svenskflaggad handelsflotta
              med framtidstro
            </seg>
            <seg n="962fd03d">
              Min, Centerpartiets och alliansregeringens förhoppning är att
              den sjöfartsstrategi som inom kort presenteras innebär detta.
            </seg>
          </u>
          <note type="speaker" n="043aaf9c">
            Anf. 124 ANNELIE ENOCHSON (KD):
          </note>
          <u who="Q4768959" xml:id="i-df494c176e9d4817-0" n="df0f29d8" next="i-15cb01db16590e2c-0">
            <seg n="6618610b">
              Bland annat nämns att fordonsindustrin sysselsätter ca 125 000
              personer, varav 85 000 i underleverantörsleden, och omsätter 175180
              miljarder kronor. Försvarsindustrin sysselsätter ca 100 000 personer,
              varav 70 000 i underleverantörsleden, och omsätter över 60 miljarder
              kronor.
            </seg>
            <seg n="4c70bb7d">
              Dessa två stora industrier som vi alla talar så mycket om kan
              jämföras med sjöfartssektorn, som sysselsätter ca 110 000 personer,
              varav 95 000 i underleverantörsleden, och har en omsättning på
              över 200 miljarder kronor.
            </seg>
            <seg n="9ed8c4ad">
              Rubriken i ledaren är således berättigad. Sjöfarten måste synas
              mer i medier och bland oss beslutsfattare!
            </seg>
            <seg n="e3eecb44">
              Utan sjöfarten skulle vare sig fordons- eller försvarsindustrin
              existera eftersom sjöfarten är grunden för all annan näring i
              ett sådant export- och importberoende land som Sverige med dess
              långa kust. Detta kommer att bli tydligare framöver när gruvindustrin
              ökar i omfattning och malmen forslas ut genom de norra hamnarna,
              exempelvis Luleå hamn, eller genom Vänern från bergslagsgruvorna.
            </seg>
            <seg n="6553fb9e">
              Sjöfartsforum har i sin skrift om inlandssjöfart visat på betydelsen
              av att Sverige snarast inför EU:s lagstiftning om inlandssjöfart.
              Som det är i dagsläget styrs all trafik på våra inre vattenvägar
              och nära kustfart av samma internationella IMO-regler som för
              öppet internationellt vatten. Dessa regler är omfattande och delvis
              onödiga för inre vattenvägar.
            </seg>
            <seg n="2c2cd473">
              I Europa och EU har man därför i syfte att effektivt utnyttja
              den transportkapacitet som floder, sjöar, kanaler och skyddade
              kuststräckor utgör skapat ett särskilt regelverk för inre vattenvägar.
            </seg>
            <seg n="6831e153">
              Kristdemokraterna anser att detta EU-regelverk ska införas i
              Sverige, och vi ser fram emot den sjöfartsstrategi som regeringen
              senare i vår kommer att avlämna. När vi inför EU:s regelverk för
              inre vattenvägar skapar vi också förutsättningar för att öka vårt
              inrikes godstransportarbete till sjöss i dagsläget bara 7 procent
              jämfört med övriga EU-länder. Där fraktas en fem gånger större
              andel av godset på vattenvägar.
            </seg>
            <seg n="bc2ee4bb">
              För att flytta över mer gods på pråmar och andra kustnära fartyg
              kan man göra som i Rotterdams hamn. Där ska man nu bygga ut hamnen.
              Kravet från myndigheten är att högst 35 procent av godset får
              forslas ut ur hamnen med lastbil.
            </seg>
            <seg n="90bb5f17">
              Europas inlandssjöfart trafikeras av ca 20 000 godspråmar. En
              sådan godspråm på Vänern skulle kunna lasta 2 840 ton gods. Det
              motsvarar ca 100 tunga lastbilar eller ungefär 5,5 heltåg. Det
              är också viktigt att vi inkluderar nära kustsjöfart när vi talar
              om inre sjövägar och låter den inbegripas i samma EU-regelverk.
              Det gäller kusten utefter Göteborg och även på andra ställen.
            </seg>
            <seg n="dbb7ddfb">
              I Trafikverkets kapacitetsutredning som skickades på remiss den
              17 februari framstår sjöfarten som den stora vinnaren. Sjöfarten
              har inga kapacitetsbegränsningar i farleder eller i hamnar. Vidare
              står det i utredningen att finns det en efterfrågan till sjöss
              finns också fartyg tillgängliga.
            </seg>
            <seg n="9e9bdf9a">
              Även i Kapacitetsutredningen nämns inlandssjöfart och kustnära
              sjöfart som outnyttjade kapaciteter framför allt i fråga om att
              ta hand om den ökande volymen av gods i framtiden och flytta över
              den volymen från väg och järnväg till köl.
            </seg>
            <seg n="2439b903">
              I prognosen för tiden fram till 2025 för västra Sverige visar
              man att lastbilsflödet mellan Oslo och Göteborg kommer att öka
              med 70 procent och att det redan nu innan E6:an ens är färdigutbyggd
              finns trängselproblem.
            </seg>
            <seg n="319fae49">
              Samtidigt har vi den kustnära sjöfarten på Skagerrak hela vägen
              till Oslo. Möjligheten att utnyttja denna kustnära vattenled är
              verkligen en resurs som vi bör lyfta fram för att minska belastningen
              på väg och järnväg.
            </seg>
            <seg n="a1205ee0">
              Herr talman! Under förra mandatperioden presenterade alliansregeringen
              ett sjupunktsprogram för att stärka den svenska sjöfarten. Det
              gäller
            </seg>
            <seg n="12733513">
              Alliansregeringen har gjort en del för att genomföra vad som
              finns under dessa sju punkter och har också tagit initiativ till
              utredningar. Det gäller
            </seg>
            <seg n="09058f4f">
              Under våren kommer regeringen att presentera en sjöfartsstrategi,
              och vi i Kristdemokraterna har stora förhoppningar om att viktiga
              frågor kommer att vara med i strategin för att utveckla vår sjöfart.
              Kristdemokraterna vill se en sjöfartspolitik som tillåter en växande
              sjöfart. Det kräver bland annat tonnageskatt, rättvisa konkurrensvillkor
              kring sjöfartsstöd, en aktiv diskussion med arbetsmarknadens parter
              om införande av svenskt sjöfartsregister, effektivitet och flexibilitet
              vid besiktning av fartyg samt att vi är pådrivande i EU när det
              gäller sjöfartsstöd till fler fartygstyper än de som fraktar passagerare
              och gods.
            </seg>
            <seg n="6ff4cbcf">
              Det är nämligen politisk vilja som behövs för att få vår handelsflotta
              att växa i Sverige. Det är politisk vilja som behövs för att få
              våra redare att flagga tillbaka fartygen och åter få sjöfartsklustret
              att blomstra och växa. Vår handelsflotta ska vi värna om och se
              till att den blir stor och stark.
            </seg>
            <seg n="453491c6">
              Vi i Kristdemokraterna är glada över att vår infrastrukturminister
              har tagit tag i frågan om svavelhalten i maritimt bränsle och
              att hon via EU försöker mildra effekterna av IMO:s beslut om 0,1
              viktprocent till 2015. Förhandlingar förs nu inom EU:s miljöarbetsgrupp
              om att hela EU ska omfattas av samma gränsvärde vid samma tidpunkt.
            </seg>
            <seg n="cfef80cc">
              Det betänkande vi i dag debatterar är ett motionsbetänkande,
              och mina allianskolleger har redan berört många viktiga saker.
              Som näst sista talare i debatten om detta viktiga betänkande vill
              jag bara understryka vikten av att Sverige ska ha en fungerande
              och växande handelsflotta.
            </seg>
          </u>
          <note n="98c5ef03">
            Jag vill slutligen yrka bifall till förslaget i betänkandet och
            avslag på samtliga reservationer.
          </note>
          <u who="Q4768959" xml:id="i-15cb01db16590e2c-0" n="df0f29d8" prev="i-df494c176e9d4817-0">
            <seg n="19f50171">
              (Applåder)
            </seg>
          </u>
          <note type="speaker" n="a76ae21f">
            Anf. 125 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-1" n="7d98d0f0">
            <seg n="e024f43d">
              Herr talman! Jag hade hoppats och trott att Annelie Enochson
              skulle ta upp sjösäkerhet, men nu gör i alla fall jag det.
            </seg>
            <seg n="fbd69975">
              I trafikutskottet hade vi i februari en uppvaktning av en pappa.
              Han hade varit med om det ofattbart tragiska att mista sin son
              i en vattenskoterolycka. När jag satt där tänkte jag att jag inte
              visste om detta. Jag visste inte om att man kan sätta en tioåring
              på en 250 hästkrafters motor och köra i 100 kilometer per timme
              och att det är helt lagligt. Det finns alltså inget körkort eller
              förarbevis för vattenskoter.
            </seg>
            <seg n="a0c6c28d">
              Jag tar upp frågan för att jag funderar på om detta är något
              som också majoriteten i Alliansen tycker är alldeles uppåt väggarna
              och något vi måste göra någonting åt. Finns det några idéer om
              att man ska införa något slags sjökörkort eller förarbevis för
              vattenskoter?
            </seg>
          </u>
          <note type="speaker" n="243b4e2e">
            Anf. 126 ANNELIE ENOCHSON (KD) replik:
          </note>
          <u who="Q4768959" xml:id="i-370c0bde868feef5-0" n="df0f29d8">
            <seg n="fda16c79">
              Herr talman! Jag tackar för frågan. Sjösäkerhet är oerhört viktigt.
              Vi har tagit initiativ när det gäller alkohol på sjön. Det är
              ett initiativ vi har tagit som är ganska tydligt. Vi vet att väldigt
              många olyckor som sker till sjöss just har att göra med att föraren
              är onykter. Nu gäller samma villkor på land och till sjöss, och
              det är tack vare alliansregeringen detta har kommit till.
            </seg>
            <seg n="bf5882fc">
              Ni har en reservation om flytvästar, tror jag. Stämmer inte det?
              Nej, då är det någon annan som har det. Då är det S som har den
              reservationen, tror jag. Vi har sagt att vi inte stöder den motionen,
              men det är inte så att vi tycker att det är fel. När det gäller
              alkohol är det en klar sak där vi har antagit en lagstiftning,
              men andra frågor tycker vi också har med sunt förnuft att göra.
              Är man på sjön med till exempel barn så sätter man på barnen flytväst.
              Man har också på sig flytväst själv.
            </seg>
            <seg n="20bafd50">
              Jag är uppvuxen med både far- och morföräldrar och så vidare
              som är skeppare, och på den tiden de var ute till havs hade de
              aldrig på sig någonting. De var ute på hummerfiske och så vidare
              och var utan någon form av flytväst. I dagens läge är det nästan
              ofattbart. Ser man folk som i dag är ute och hummerfiskar tror
              jag att man ser få som inte har på sig flytväst. Det har blivit
              så utan lagstiftning. Jag tycker alltså att det som går med sunt
              förnuft är bra om man kan fortsätta med att folk kan inse själva
              att det inte är bra.
            </seg>
            <seg n="62b0ccc0">
              När det gäller vattenskoter och det möte vi hade tog vi till
              oss det allihop. Det är fruktansvärt att mista ett barn. Jag tror
              att det var en tonåring i detta sammanhang. Det är fruktansvärt,
              och jag kan bara beklaga det som hände. Jag tror dock, återigen,
              att vi får tänka att detta framför allt är alla föräldrars ansvar.
              Man får se till att tala om för sina barn vad som gäller. Sjön
              är nämligen fantastisk, men sjön är också farlig.
            </seg>
          </u>
          <note type="speaker" n="1ba59489">
            Anf. 127 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-2" n="7d98d0f0">
            <seg n="33a02a11">
              Herr talman! Nej, Miljöpartiet ställer sig inte bakom reservationen
              om flytvästar. Vi tycker också att det när det gäller flytvästar
              handlar mycket om det egna ansvaret och att man tar ansvar för
              sina barn. Jag skulle i och för sig kunna tänka mig att ställa
              mig bakom synpunkten att man i en båt ska ha flytvästar motsvarande
              så många som är i båten.
            </seg>
            <seg n="72bdf28d">
              Detta handlar dock om att föra fram fordon. Jag var väldigt glad
              att det fanns mopedkort när mina barn var små. De var tvungna
              att gå och få en utbildning för att sätta sig på en moped och
              köra på landsvägen, och jag ser inte riktigt skillnaden. Varför
              ska man inte behöva ha det för att man åker moped eller vattenskoter
              på vatten? För att föra fram snöskoter måste du vara 16 år och
              ha förarbevis. Varför ska det vara okej att köra en moped eller
              en skoter på vatten när det inte är det att göra det på land?
            </seg>
          </u>
          <note type="speaker" n="f9637d43">
            Anf. 128 ANNELIE ENOCHSON (KD) replik:
          </note>
          <u who="Q4768959" xml:id="i-370c0bde868feef5-1" n="df0f29d8">
            <seg n="14c3c3a3">
              Herr talman! Vi har förarbevis och skepparexamen, vilket visserligen
              är frivilligt. Jag tror att det är ganska många som tar både förarbevis
              och skepparexamen när de känner att de behöver utöka sin kunskap.
            </seg>
            <seg n="f3858bc7">
              När det gäller vattenskotrar kan jag känna en viss tveksamhet
              över att de framförs på det sätt som görs, för det kan onekligen
              vara en fara. Det exempel vi fick höra talas om handlade om att
              det inte är så lätt att komma upp när man trillar av en vattenskoter,
              speciellt inte om man försöker två stycken. Då sjunker den nämligen
              ned igen, och så vattenfylls den och man kommer inte upp.
            </seg>
            <seg n="3ec715e2">
              Sådant tycker jag också att man som försäljare av vattenskotrar
              bör upplysa om. Det är inte samma sak som att bara resa en moped
              upp och sätta sig och åka igen, utan det är helt andra krafter
              i vatten. Jag tycker alltså att det ligger också på dem som säljer
              och dem som producerar att upplysa om farligheten med vattenskotrar.
            </seg>
          </u>
          <note type="speaker" n="4fce5bdf">
            Anf. 129 EDWARD RIEDL (M):
          </note>
          <u who="Q6071900" xml:id="i-8b7ae3f95c51c6e5-0" n="85774fa0">
            <seg n="ff92f5a7">
              Herr talman! Jag tänker i mitt inlägg uteslutande beröra de delar
              i betänkandet som handlar om fritidsbåtar och lämna de andra därhän.
              Dem har mina allianskolleger på ett föredömligt sätt redogjort
              för.
            </seg>
            <seg n="f5c6810d">
              I Sverige har vi en lång tradition av sjöfart. Vi har bemästrat
              både sjön och byggandet av båtar. I modern tid har intresset att
              nyttja båtar och vatten som en del av vår fritid dessutom vuxit
              enormt. Vi har vackra skärgårdar, sjöar och kanaler som lockar.
              Inte minst allemansrätten har bidragit till att så många i just
              Sverige med ganska små medel kan ta del av det fantastiska som
              båtlivet har att ge. Varje sommar färdas en tredjedel av Sveriges
              vuxna befolkning minst en gång med en fritidsbåt. Det handlar
              om två och en halv miljon människor som varje år får se det fantastiska
              som båtlivet har att ge.
            </seg>
            <seg n="b93823e6">
              De flesta av båtarna har dessutom ett relativt lågt värde. Ungefär
              200 000 av de båtar som finns i vårt båtbestånd understiger ett
              värde av 5 000 kronor. Den absoluta merparten av den svenska fritidsbåtsflottan
              har ett uppskattat värde som understiger 100 000 kronor. Det är
              alltså ganska billiga båtar som färdas på våra vatten. Det är
              viktigt att vi som lagstiftande församling vet hur båtarna ser
              ut, hur de används, vad de kostar och mycket annat för att vi
              ska kunna fatta både kloka och relevanta beslut som rör fritidsbåtslivet.
            </seg>
            <seg n="f65d5a6d">
              Att det skrivs många motioner om fritidsbåtar väljer jag att
              tolka på positivast tänkbara sätt. Det handlar rimligen om att
              det även hos oss riksdagsledamöter finns ett stort intresse för
              båtlivet. Ibland kan dock tilltron till att nya lagar och regler
              ska lösa allt vara lite för stor här. Jag är absolut inte motståndare
              till lagar och regler, men vi måste se att det faktiskt ibland
              finns både andra och bättre vägar för att nå de mål som vi vill
              nå.
            </seg>
            <seg n="7dbb0c2f">
              Transportstyrelsen har fått regeringens uppdrag att ta fram en
              strategi för hur antalet döda och allvarligt skadade ska kunna
              minska i enlighet med regeringens mål för säkerhet inom fritidsbåtstrafiken.
            </seg>
            <seg n="70255e1b">
              Låt oss då först se hur det faktiskt ser ut i dag. Antalet döda
              har fallit konstant i Sverige sedan 1970-talet, då nästan 120
              personer miste livet varje år i fritidsbåtsolyckor. De bästa åren
              under 2000-talet var 2000 och 2010. Då förolyckades endast 27
              respektive 29 personer på sjön. De två sämsta åren under 2000-talet
              var 2001 och 2008, då 43 respektive 41 personer miste livet.
            </seg>
            <seg n="f4722f4b">
              Det finns flera faktorer bakom denna fantastiska utveckling att
              allt färre förolyckas. Trots att vi hela tiden blir fler och fler
              som ger oss ut på sjön har antalet som omkommer hela tiden fortsatt
              att minska.
            </seg>
            <seg n="ff56c55a">
              Det kan främst härledas till att vi har säkrare båtar genom CE-märkning.
              VHF-radio och numer mobiltelefon gör att vi allt enklare kan larma
              när vi är i nöd. Flytfästanvändandet är också en av de starkast
              bidragande orsakerna. Och med den utveckling som vi ser i dag
              med bättre, bekvämare och faktiskt också estetiskt snyggare flytvästar
              börjar det vara väldigt få som inte längre har flytväst på sjön.
              Vi har gps-navigatorer som gör att vi på ett mycket enklare sätt
              vet var vi befinner oss på sjön. Sjöräddningens kapacitet har
              ökat, vilket gör att när vi väl larmar om hjälp är hjälpen närmare
              att få. Och den sista men kanske en av de allra viktigaste delarna:
              Sedan 1970-talet har alkoholbruket på sjön minskat dramatiskt,
              det vill säga allt färre dricker alkohol i samband med att man
              vistas på sjön.
            </seg>
            <seg n="c67368f1">
              Allt detta sammantaget är kanske den viktigaste förklaringen
              till att olycksfrekvensen har minskat på det sätt som den har
              gjort. Och värt att notera är att de allra flesta av de saker
              som har bidragit till att färre människor omkommer på fritidsbåtar
              har inte politiker beslutat. Det är inte politiker som har beslutat
              allt det som har gjort att allt färre förolyckas. Vi har en lång
              tradition av samarbete med myndigheter, frivilligorganisationer
              och många andra för att göra båtlivet betydligt säkrare.
            </seg>
            <seg n="1f3665e8">
              I Sjösäkerhetsrådet, där det ingår 8 statliga myndigheter och
              17 organisationer som på olika sätt är kopplade till fritidsbåtslivet,
              har man identifierat vad man på kort sikt kan göra för att ytterligare
              komma till rätta med de dödsfall som sker på sjön. Det som man
              då har identifierat är vattentäta mobiltelefonfodral, förbättrad
              mobiltäckning vid kustområden, förbättrad hamnsäkerhet, det vill
              säga bättre belysning, räddningsstegar med mera, och förbättringar
              av sjökort och utmärkning. Dessutom är alla överens om att vi
              behöver bättre uppföljning av dem som förolyckas på sjön. Med
              de få dödsfall vi har i dag i båtlivet blir det allt viktigare
              att identifiera exakt vad det är som har gått fel, så att vi kan
              lära oss hur vi i framtiden ska undvika att människor förolyckas.
            </seg>
            <seg n="03fbea8f">
              Socialdemokraterna lyfter i sin reservation fram Finland som
              ett gott exempel på sjösäkerhetsområdet. Då kan det vara bra att
              veta att i Finland förolyckas ungefär sju personer varje år per
              100 000 fritidsbåtar, att jämföra med ungefär fyra personer i
              Sverige. Trots det finns det givetvis mycket som vi kan lära av
              Finland. Finland ligger precis som Sverige väldigt långt framme
              på det här området, men de har inte kommit lika långt som Sverige.
            </seg>
            <seg n="91ea476e">
              Herr talman! Sverige är i dag ett av världens säkraste länder
              för den som färdas i fritidsbåt. Vi har kraftigt minskat antalet
              döda i båtlivet under en lång rad av år, även om vi sett en successiv
              utplaning de senaste åren.
            </seg>
            <seg n="b7e3731e">
              I Sverige finns det en god tradition av samarbete mellan myndigheter,
              frivilliga organisationer och båtlivet i stort för att just göra
              båtlivet ännu säkrare. Det mesta av de goda resultat som vi har
              uppnått de senaste 40 åren är resultat som inte handlar om politiska
              beslut utan faktiskt om arbete av andra. Det innebär inte att
              vi alltid ska säga att lagstiftning är fel väg att gå. Många gånger
              kan lagstiftning vara befogad, men vi bör åtminstone varje gång
              ställa oss frågan om lagstiftning verkligen är det bästa sättet
              att uppnå ett säkrare fritidsbåtsliv.
            </seg>
            <seg n="bc7028ef">
              Detta var det sista jag hade att säga i det här ärendet. Därmed
              yrkar jag bifall till utskottets förslag till beslut.
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="995002c5">
            17 § Några fordons- och trafikfrågor
          </note>
          <note n="7cc16ae9">
            Föredrogs
          </note>
          <note type="speaker" n="91e81d33">
            Anf. 130 LEIF PETTERSSON (S):
          </note>
          <u who="Q3373346" xml:id="i-3cab790d6ee7b53a-0" n="720eb776" next="i-ce99c4cf49dc20c3-0">
            <seg n="d4195461">
              Herr talman! Vi ska i dag i det här ärendet debattera några enligt
              min mening mycket viktiga frågor. Vi ska debattera utsläppen från
              våra fordon och fordonsbesiktningen. I betänkandet tas också en
              rad andra viktiga frågor upp, men jag kommer att koncentrera mig
              på dessa två frågor ja, jag kommer också att beröra en tredje
              fråga lite kort.
            </seg>
            <seg n="9d681b1a">
              Den moderatledda regeringen har lagt fram ambitiösa mål för att
              minska utsläppen från våra fordon. En fossiloberoende fordonsflotta
              till år 2030 är målet. Nu sade visserligen Anna-Karin Hatt, en
              av ministrarna i regeringen, på en direkt fråga att målet egentligen
              är en vision. Men jag vet inte om jag ska ta så hårt på det vad
              vet jag? Man pratar ju i olika sammanhang om just dessa mål, och
              när det kommer till miljöpolitik vill man gärna slå sig bröstet
              för att man har stolta mål uppsatta.
            </seg>
            <seg n="771202f7">
              Men hur ser då utvecklingen ut i verkligheten? Det är ju trots
              allt verkligheten som vi ska försöka förändra, även med målsättningar.
              Följer verkligheten de utstakade målen så att man kan tro att
              de ska uppnås? Just nu ökar i stället för minskar utsläppen från
              våra fordon. Vi är alltså längre från målet i dag än vad vi var
              i går. Vi kommer allt längre från det stolta målet med den politik
              som regeringen nu för. Åtgärder måste börja vidtas, inte sedan
              eller ännu senare utan just nu.
            </seg>
            <seg n="2b58c577">
              Våra förslag på området avfärdas och avslås ett efter ett. Vi
              föreslår satsningar på järnvägar för att möjliggöra att mer gods
              och persontrafik ska kunna föras över dit. Ni säger: Nej nej,
              det leder inte åt rätt håll. Det går inte. Det blir för dyrt.
            </seg>
            <seg n="694377d5">
              Vi föreslår kilometerskatt på de tunga fordonen så att järnvägen
              blir mer konkurrenskraftig. Ni säger: Nej, det leder inte till
              några miljövinster alls. Det går inte. Det blir för dyrt för företagen.
            </seg>
            <seg n="8b37a5a7">
              Men vad vill ni då? Vilka åtgärder vill ni vidta för att målet
              en fossiloberoende fordonsflotta ska nås år 2030? Svara på den
              frågan här i debatten i dag!
            </seg>
            <seg n="112b551d">
              Men det är kanske med det här som med regeringens så kallade
              supermiljöbilspremie. Resultatet hittills av supermiljöbilspremien
              är att det har köpts fem jag säger fem supermiljöbilar. Det är
              vad som har köpts sedan årsskiftet inte särskilt imponerande,
              måste jag säga, utan i stället ett präktigt fiasko. Den typen
              av åtgärder leder inte närmare målet. I stället riskerar de att
              dra ett löjets skimmer över allt vad miljösatsningar heter.
            </seg>
            <seg n="fb5cff10">
              Dessutom är hela satsningen inte trafiksäker, ska tilläggas i
              sammanhanget. Alla trafiksäkerhetskrav på bilarna har ju tagits
              bort. Bara de släpper ut nog lite ska man få premien, men några
              krocktester och annat ska bilarna inte behöva utsättas för. Nu
              är inte den här frågan uppe till debatt i dag, men jag noterar
              bara att den kommer att tas upp i ett senare betänkande om trafiksäkerhet.
            </seg>
            <seg n="ca316855">
              Nej, inte ens den reservation vi har om förnybara drivmedel kan
              ni gå med på. Biogas är ett bra fossiloberoende drivmedel. Tillgång
              till denna typ av drivmedel måste säkras över hela landet. Det
              skulle bidra till att föra oss lite närmare målet om en fossiloberoende
              fordonsflotta till 2030.
            </seg>
            <seg n="0e065f4d">
              Kan ni inte i alla fall gå med på detta modesta krav? Det ger
              er i alla fall en konkret åtgärd att visa upp i stället för noll
              åtgärder som nu är fallet.
            </seg>
          </u>
          <note n="cc9f15f8">
            Jag yrkar bifall till reservation nr 1.
          </note>
          <u who="Q3373346" xml:id="i-ce99c4cf49dc20c3-0" n="720eb776" prev="i-3cab790d6ee7b53a-0">
            <seg n="ca997e16">
              Herr talman! Så över till fordonsbesiktningen. En riksdagsmajoritet
              beslutade under förra mandatperioden att, som det hette, konkurrensutsätta
              AB Svensk Bilprovning. Argumenten för detta var många och högtravande:
              fler jobb, bättre service, konkurrens mellan olika aktörer och
              valfrihet ja, man skulle kunna uppnå snart sagt allt med denna
              åtgärd.
            </seg>
            <seg n="2001f6cc">
              Men det blev ingen succé. Endast några få privata aktörer etablerade
              sig när man avreglerade marknaden. Den största var Carspect med
              tolv anläggningar i storstadsområden, främst i Helsingforssområdet.
              Skälet till att inte fler etablerade sig var egentligen en självklarhet.
              AB Svensk Bilprovning gjorde ett bra jobb. Det fanns inte en chans
              att konkurrera inte med priset, inte med kvaliteten och inte med
              servicen.
            </seg>
            <seg n="20f5c53d">
              Vad göra? Nu var goda råd dyra för regeringen. Ett misslyckande
              för privatiseringen kunde inte tillåtas. Då kläckte någon, oklart
              vem, idén att sälja ut de nuvarande stationerna. Den enda slutsats
              man kan dra av detta är att utförsäljningen inte grundar sig i
              faktiska förhållanden utan i ideologi. Att statligt är sämre än
              privat är grunden för utförsäljningen. Det är ideologi och inte
              förnuftet och vad som är bäst för bilägarna som fått styra i frågan.
            </seg>
            <seg n="f544d307">
              Vad får då denna utförsäljning för följder? Ja, det första som
              kan befaras är att priset på en vanlig besiktning kommer att stiga
              rejält. Så har det ju blivit med allt annat där man har genomfört
              denna åtgärd.
            </seg>
            <seg n="52d257a4">
              De som nu ligger i startgroparna för att köpa stationer är företag
              ägda av utländska riskkapitalbolag. Bridgepoint och The Carlyle
              Group är i dag de dominerade ägarna av besiktningsverksamheten
              i Finland. Mycket tyder på att de även kommer att skaffa sig ett
              betydande ägarintresse i Sverige. Carspect som redan finns i vårt
              land ägs just av Bridgepoint.
            </seg>
            <seg n="708b164b">
              De här bolagens intresse är i första hand att äga verksamhet
              där man kan göra betydande vinster. Det är ju själva definitionen
              av ett riskkapitalbolag. Det blir svårt att uppnå det med ett
              pris på 300 kronor per besiktning. Det kan vi i alla fall vara
              överens om.
            </seg>
            <seg n="e18ec299">
              Finland är inte Sverige, men i Finland höjdes priset med närmare
              400 procent när besiktningen privatiserades. Regeringen har via
              Peter Norman i denna kammare försäkrat att så inte kommer att
              ske i Sverige eftersom och nu blir det intressant man undantar
              de som köper stationerna från kravet att besiktiga tunga fordon.
              Det beskedet gav Peter Norman i denna kammare den 20 januari i
              år.
            </seg>
            <seg n="7b01542d">
              Senare har Norman påstått att han blivit feltolkad och att han
              inte menade det han sa. Men då blir frågan: Om det inte är besiktningen
              av tunga fordon som drev upp priset i Finland, vad var det då?
              Man påstår att det var moms och lite annat, men det är småkostnader
              i sammanhanget. Om besiktningen av tunga fordon inte driver upp
              kostnaderna i Sverige, varför ska den då undantas? Det kan man
              fråga sig.
            </seg>
            <seg n="4e2ee3bc">
              För mig blir i stället slutsatsen att besiktning av tunga fordon
              på sikt kommer att utföras på bara ett fåtal ställen. Hur ska
              regeringen annars få ihop argumenteringen som man har trasslat
              in sig i?
            </seg>
            <seg n="5c7fdbcd">
              Det kommer också att bli så att ett statligt monopol ersätts
              med ett privat på väldigt många orter. Jag kan ta mitt hemlän
              Norrbotten som exempel. Anläggningarna i Boden, Piteå, Kalix och
              Kiruna ska säljas och dessutom en av två anläggningar i Luleå.
              Tror ni att bilägarna i Boden, Piteå, Kalix eller Kiruna kommer
              att ha någon valfrihet? Tror ni att det kommer att etableras fler
              anläggningar på dessa orter? I så fall tror jag att ni har en
              något begränsad uppfattning om dessa orters marknadsmöjligheter.
            </seg>
            <seg n="9aabe1ba">
              Närmaste anläggning från Kiruna ligger tolv mil bort, i Gällivare.
              Vad blir det för marknad och konkurrens där? Sanningen är den
              att bilägarna blir utlämnade till privata monopol för att få myndighetsåtgärden
              fordonsbesiktning utförd.
            </seg>
            <seg n="15cff5c0">
              Dessutom är det upp till vart och ett av företagen som utför
              denna myndighetsåtgärd att ta ut det pris man vill allt för att
              tillfredsställa riskkapitalbolagens ägare. Det är riskkapitalbolag
              som dessutom med känd teknik för ut vinsterna ur landet till skatteparadis
              runt om i världen.
            </seg>
            <seg n="938204c1">
              Nu till min lilla snärt på slutet. Det handlar om reservation
              nr 8. Egentligen är det en skam att de som är funktionshindrade
              måste ha egna parkeringstillstånd för att kunna utföra en vanlig
              aktivitet som att handla. Men så är det i Sverige i dag. Dessutom
              upptas dessa parkeringsplatser ofta av människor som inte har
              rätt att stå där, men det får väl parkeringsbolag och andra åtgärda
              på bästa sätt.
            </seg>
            <seg n="e7d39088">
              Det är dock rimligt att de personer som har en funktionsnedsättning
              får dessa handikapptillstånd så att de kan ställa sina bilar nära
              ingången till affären och kan ta sig till kommunala inrättningar
              eller var man behöver parkera sin bil. Men nej, även denna enkla
              lilla reservation var vi tvungna att skriva för att den borgerliga
              majoriteten inte tyckte att man kunde gå med på det enkla kravet
              att lite grann sätta press på dem som utfärdar dessa tillstånd.
            </seg>
          </u>
          <note n="228fabd9">
            Jag yrkar bifall till reservation nr 2.
          </note>
          <note n="d92f2dfc">
            Jag yrkar bifall till reservation nr 8.
          </note>
          <note type="speaker" n="b7152cf3">
            Anf. 131 STINA BERGSTRÖM (MP):
          </note>
          <u who="Q4938708" xml:id="i-c25fd9c4a43fd6cb-3" n="7d98d0f0">
            <seg n="aa22ae40">
              Herr talman! Väl fungerande godstransporter är en central del
              av vårt samhälle. Transporter är dock inget självändamål, och
              många är samhällsekonomiskt slöseri. Några exempel är mat som
              fraktas hundratals, ibland tusentals, mil fram och tillbaka över
              jorden och det faktum att 43 procent av lastbilstransporterna
              i Europa går tomma.
            </seg>
            <seg n="f474b83c">
              I Riksrevisionens senaste rapport om infrastrukturplaneringen
              och klimatmålen kan vi läsa att samtidigt som transportarbetet
              ökar i Sverige har mängden gods minskat under åren 19902010. Godset
              transporteras alltså allt längre sträckor och i högre utsträckning
              på väg, slår Riksrevisionen fast.
            </seg>
            <seg n="9634da9a">
              Är det så vi egentligen vill ha det? Det verkar onekligen som
              att lastbilstransporter har blivit ett självändamål.
            </seg>
            <seg n="730617db">
              Sedan 1990 har utsläppen inom vägtransportsektorn ökat med 13
              procent eller närmare 2 miljoner ton. Det är lastbilarna som står
              för ökningen. Bara under 2011 ökade utsläppen från de tunga lastbilarna
              i Sverige med 100 000 ton.
            </seg>
            <seg n="5e30ff9b">
              Herr talman! Mot den bakgrunden kan man tänka sig att regeringen
              sätter sig ned och funderar över hur man kan minska den tunga
              trafiken på våra vägar. Man har gjort helt tvärtom. Regeringen
              och Trafikverket för nu i stället fram ett förslag som innebär
              fler, tyngre och längre långtradare på våra vägar.
            </seg>
            <seg n="9e2ae8f8">
              I Sverige har vi redan i dag längre och tyngre långtradare än
              resten av EU genom vårt undantag som gör att vi får köra 24 meter
              långa och 60 ton tunga lastbilar i Sverige medan man i övriga
              Europa bara tillåter 18 meter långa och 40 ton tunga.
            </seg>
            <seg n="9ada0f45">
              Nu finns det starka särintressen som driver på för att ta nästa
              steg. Man vill köra 32 meter långa och 90 ton tunga farkoster
              på våra vägar.
            </seg>
            <seg n="7ececd9f">
              Det har gjorts försök med dessa megatruckar, eller monstertruckar
              som miljörörelsen och ansvarsfulla politiker nere i EU kallar
              dem, på några skogsvägar uppe i Norrland. Försöket visade att
              man kunde minska kostnaden och energiåtgången för att frakta samma
              mängd skogsråvara med längre och tyngre lastbilar med 20 procent.
              Det låter ju väldigt bra kan man tycka. Men då har man bara brytt
              sig om en sida av myntet. Det är lätt att det blir så när man
              jagar kostnader man ser inte, vill inte se, att vinsten äts upp
              av en högre kostnad på ett annat ställe. Som så ofta är det miljön
              och klimatet och människors liv och hälsa som får betala priset
              för kostnadsjakten.
            </seg>
            <seg n="ce8f515d">
              Herr talman! Över tid har de ökade maximivikterna i Sverige gjort
              att trafikslagens andelar av transporterna förändrats till lastbilarnas
              fördel. År 1980 hade järnvägen och lastbilarna ungefär lika stor
              andel av de långväga godstransporterna, knappt 30 procent var.
              När maximivikten för lastbilar i början av 1990-talet höjdes från
              51 till 60 ton förändrades balansen kraftigt och vägtransporterna
              tog marknadsandelar från järnvägen. Det höjda taket gjorde lastbilstransporterna
              billigare per kilometer och brytpunkten för det avstånd där järnvägen
              var billigare flyttades. Vid en maximivikt på 51 ton hade järnvägen
              en kostnadsfördel vid transporter över 37 mil. När man höjde maximivikten
              till 60 ton för lastbilarna flyttade man brytpunkten till 55 mil.
            </seg>
            <seg n="79f796b2">
              Det är professor Bo-Lennart Nelldahl vid KTH som har gjort denna
              historiska studie. Jag har varit i kontakt med honom och frågat
              vad införandet av dessa monstertruckar skulle innebära. Det är
              inte svårt att föreställa sig: Brytpunkten kommer att flyttas
              ytterligare åt fel håll, från 55 mil till över 70 mil. Blir det
              billigare att transportera med lastbil kommer fler kunder att
              välja att transportera med lastbil i stället för med järnväg och
              fartyg eller med intermodala transporter. I slutändan kan det
              då bli fler lastbilar på vägarna och den totala energiförbrukningen
              och utsläppen ökar i stället för att minska.
            </seg>
            <seg n="040634cc">
              Ska vi mena allvar med uttrycket hållbara transporter kan vi
              inte tillåta dessa monstertruckar på svenska vägar. Vi måste i
              stället se till att så mycket gods som möjligt körs med fartyg
              och tåg. Det är mycket energieffektivare och klimatsmartare än
              att köra med längre lastbilar.
            </seg>
            <seg n="8e25e915">
              Det är därför allvarligt att kombitrafiken på tåg i Sverige efter
              många års ökning nu minskar. Kombitrafiken ned till Skåne som
              Cargonet tidigare körde är till exempel nedlagd. Däremot kan den
              som kör bil på E6:an stöta på det gods som förut kördes på järnväg.
              Här går nämligen sedan i februari en av dessa monstertruckar på
              försök med styckegods från Göteborg till Malmö. Styckegods är
              ju precis det som kombitrafiken på järnväg ägnar sig åt.
            </seg>
            <seg n="3e132896">
              Jag kan köpa argumentet att vi måste köra gods med lastbil där
              det inte finns järnväg, men jag kan inte förstå meningen med att
              köra gods på lastbil, och ännu längre och tyngre lastbilar, på
              en väg som går parallellt med en järnväg där det dessutom finns
              kapacitet för att köra fler tåg.
            </seg>
            <seg n="2393e4ef">
              Herr talman! Flyttar vi upp långtradarna på spåren riskerar vi
              inte heller att kollidera med dem på våra vägar. De tunga transporterna
              är inblandade i alltför många av våra trafikolyckor. Enligt Trafikverket
              är en långtradare inblandad i 20 procent av dödslyckorna trots
              att de bara står för 6 procent av trafikarbetet. Därmed inte sagt
              att olyckorna beror på långtradarchaufförerna oftast är det inte
              så. Det är tyngden på fordonet som skapar de allvarliga olyckorna.
              Att det är trafikfarligare att möta eller köra om en längre lastbil
              än en kortare är inte heller svårt att förstå. Frågan om dessa
              monstertruckar har som sagt stött på patrull ute i Europa. Nu
              kan man bara hoppas att förnuftet sprider sig även upp i norr.
            </seg>
            <seg n="194c4f90">
              Miljöpartiet önskar en återgång till kortare och lättare lastbilar.
              Vi ska alltså ha samma krav på lastbilar här i Sverige som man
              har nere i Europa. Det skulle öka järnvägens konkurrenskraft.
              Det skulle minska slitaget och olyckorna på vägarna. Vi tycker
              att undantaget för 24 meters lastbilar kan finnas kvar för timmerbilar
              i områden där järnväg saknas. Därmed yrkar jag bifall till reservation
              nr 7.
            </seg>
            <seg n="6167d0e7">
              Herr talman! Riksdagen och regeringen har beslutat att fordonsflottan
              ska vara oberoende av fossila drivmedel år 2030. I dag kommer
              omkring 94 procent av all energi som transportsystemet förbrukar
              från olja. Det börjar bli hög tid att göra något. Det krävs en
              helhetsstrategi med mål och åtgärder för att det ska hända något.
              I dag saknas en sådan strategi. Regeringen nöjer sig med fluffiga
              visioner. Miljöpartiet nöjer sig inte med fluffiga visioner. Vi
              förstår att för att klimatanpassa vägtransporterna måste vi i
              första hand resa och transportera gods mer klimatsmart. Vi måste
              åka mer kollektivt och med cykel och mindre med bil och flyg.
              Vi måste köra godset mer på järnväg och båt och mindre på väg.
              Bilar, bussar och lastbilar kommer ändå alltid att behövas, och
              de behöver tankas med något även efter 2030. Jag tror att vi kommer
              att behöva en mix av olika drivmedel. Biogas är en viktig del
              i den mixen.
            </seg>
            <seg n="af861d4b">
              Herr talman! Jag vill avsluta med en solskenshistoria från solstaden
              Karlstad.
            </seg>
            <seg n="e5a143eb">
              På Tranhems gård utanför Karlstad kommer man snart att producera
              600 000 kubikmeter biogas om året av slaktavfall, gödsel och ensilage
              från den egna gården och granngårdarna. Man har köpt en begagnad
              rötningsanläggning från min kommun, Kils kommun, och kommer att
              investera i en uppgraderingsanläggning för att göra fordonsgas
              av biogas. Det är ett välkommet tillskott till Värmlands enda
              biogaspump som finns i Karlstad. 600 000 kubikmeter räcker till
              att köra en biogas-Fiat 1,2 miljoner mil; det är 300 varv runt
              jorden. Man kan också tänka att tusen Fiatar kan köra 1 200 mil
              om året på den biogasen.
            </seg>
            <seg n="63e44455">
              Det är en himla tur att det finns gröna politiker i Karlstad
              som har sett till att det finns en biogaspump i staden. Med ett
              mackstöd till biogaspumpar skulle vi kunna tanka biogas på flera
              ställen i Värmland och Sverige, och vi skulle få flera gårdar,
              som likt Tranhems gård, vågar investera i en biogasanläggning.
              Mackstöd är en viktig åtgärd för att få fart på biogasproduktionen.
              Miljöpartiet har med det i sin skuggbudget.
            </seg>
            <seg n="96998eef">
              En annan viktig åtgärd är den så kallade pumplagen. När den revideras
              anser vi att det i den ska finnas med ett krav på att alla större
              mackar senast den 1 januari 2013 ska tillhandhålla förnybara drivmedel
              som uppfyller såväl kraven i bränsledirektivet i EU som hälsorelaterade
              krav.
            </seg>
          </u>
          <note n="ae056070">
            Dessa två förslag finns med i reservation 1 som jag härmed yrkar
            bifall till.
          </note>
          <note type="speaker" n="8c89bbd1">
            Anf. 132 TONY WIKLANDER (SD):
          </note>
          <note n="bb9b08e1">
            Herr talman! I huvudsak håller jag med om förslaget i utskottets
            betänkande och yrkar bifall till det.
          </note>
          <u who="Q6241274" xml:id="i-6335c7a7de224929-1" n="e7a20a08">
            <seg n="ca6bc5eb">
              Jag ska redogöra för ett litet undantag. Socialdemokraterna har
              tagit upp frågan om historiska fordon. Det gör vi också. Vi har
              tidigare värnat om och röstat för våra museijärnvägar. Vi har
              talat med människor som gör veteranfartyg. Vi menar att veteranhobbyn,
              oavsett om det gäller bilar eller järnvägar, är en utbredd och
              växande folkrörelse som involverar stora delar av den svenska
              befolkningen. Det är ett stort turistintresse.
            </seg>
            <seg n="809c4e88">
              Det vi begär handlar om små kostnader, om ens några alls. Jag
              hade en viss förhoppning om att få förståelse för den i kammaren,
              till folkets fromma så att säga och för en bra kulturpolitik.
            </seg>
          </u>
          <note n="5b8ad9ac">
            I konsekvensens namn har vi alltså motsvarande inställning rörande
            de här historiska fordonen. Jag vill därför kort och gott, herr
            talman, yrka bifall till reservation nr 4 under punkt 3 och i
            övrigt bifall till förslaget i betänkandet.
          </note>
          <note type="speaker" n="8b93db3c">
            Anf. 133 SIV HOLMA (V):
          </note>
          <u who="Q4609260" xml:id="i-4673eca165c3a125-1" n="e9bbde62">
            <seg n="c7f98ed2">
              Herr talman! Jag ska börja med att säga att jag tyckte att både
              Leif Pettersson och Stina Bergström höll mycket bra anföranden.
              Mycket av det de har sagt instämmer jag i.
            </seg>
            <seg n="f8963312">
              Det här betänkandet är ett så kallat motionsbetänkande och behandlar
              ett trettiotal motioner som har väckts under den allmänna motionstiden
              2011.
            </seg>
            <seg n="c5352959">
              Herr talman! Jag yrkar bifall till reservation 1, Förnybara drivmedel,
              som Vänsterpartiet, Miljöpartiet och det socialdemokratiska partiet
              står bakom.
            </seg>
            <seg n="635cdd0b">
              Trafiksektorn är det enda samhällsområde där utsläppen har ökat
              betydligt under senare år. Det är allvarligt. Detta sker trots
              ett ökat antal miljöbilar och ett ökat antal drivmedelsmackar
              med förnybara bränslen. Insatserna för att minska utsläppen måste
              intensifieras. På sikt är det viktigt att de transporter som måste
              ske på vägar utförs av fordon som är ekologiskt hållbara och att
              bensin- och dieselbilar successivt fasas ut.
            </seg>
            <seg n="16368f66">
              De senaste årens utveckling av motorer och fordon som helt eller
              delvis använder förnybara drivmedel är positiv, men det går för
              långsamt. Statistik från Trafikanalys visar på att andelen personbilar
              som klassas som miljöbil vid utgången av förra året var knappt
              11 procent. Bland de nyregistrerade var motsvarande siffra högre,
              det vill säga 38 procent. De flesta miljöbilarna är etanol- eller
              etanolhybridbilar, men deras andel minskar till förmån för bränslesnåla
              dieseldrivna miljöbilar.
            </seg>
            <seg n="a60d0968">
              Utvecklingen av nya miljöbilar får inte heller bara kopplas till
              själva drivmedlen utan bör i högre grad relateras till energieffektivitet.
              Sverige måste gå ifrån att vara ett av de länder i Europa som
              har de mest energislukande vägfordonen för persontransporter och
              därmed de mest koldioxidalstrande fordonen per körd sträcka. Viktigast
              på vägen dit är i ett kortare perspektiv antagligen att fler godstransporter
              körs på spår och att fler persontransporter genomförs med kollektiva
              färdmedel.
            </seg>
            <seg n="74c55b4b">
              I ett kortare perspektiv är också utbyggnad av biogas och etanol
              viktiga. Men produktion av både biogas och etanol måste ske på
              ett ekologiskt och socialt hållbart sätt, vilket inte alltid sker.
              För att uppnå en högre andel förnybara drivmedel krävs att tillgången
              på dessa säkras, exempelvis måste infrastrukturen för biogas bli
              bättre. Kapaciteten på mackar med förnybara drivmedel är bristfällig
              och det krävs politiska åtgärder för att det exempelvis ska finnas
              gasmackar tillgängliga i rimlig utsträckning över hela landet.
              Enligt Gröna Bilister finns det ca 136 pumpar som tillhandahåller
              biogas och naturgas. Det är positivt att antalet ökar, men det
              går för långsamt.
            </seg>
            <seg n="b65a8b15">
              Statistiken säger att högst andel miljöbilar i trafik hade Helsingforss
              län med 16 procent. Den lägsta andelen hade Jämtland med 5 procent.
              En förklaring till skillnaderna kan vara att tillgängligheten
              av mackar med förnybara drivmedel är större i Helsingfors än i
              Jämtland.
            </seg>
            <seg n="6b2713c4">
              Vänsterpartiet vill påskynda utbyggnaden av förnybara bränslen
              genom ett investeringsprogram. Det ska stimulera utbyggnaden av
              bland annat den svenska produktionen och distributionen av biogas
              för att möjliggöra tillgång på mackar med biogas runt om i landet.
            </seg>
            <seg n="145d078e">
              Herr talman! Andra energibärare väntar på att introduceras, såsom
              vätgas- eller laddhybrider. Även om vi inte alltid riktigt vet
              vilka bränslen eller drivmedel som kan vara aktuella framöver
              är det viktigt att sända en politisk signal till fordonstillverkarna
              om att de ska styra om sin produktion till fordon som drivs med
              förnybara bränslen och drivmedelssystem.
            </seg>
            <seg n="04579e7d">
              Herr talman! Jag yrkar bifall till reservation 6, Efterkonvertering
              och typgodkännande, som Vänsterpartiet, Miljöpartiet och Socialdemokraterna
              står bakom. Den handlar om utvecklingen av biogaslastbilar, biogastraktorer
              och andra fordon som saknar regelverk för ett typgodkännande.
              I dag finns regelverk för biogasbussar och biogasbilar. Från bland
              annat fordonstillverkare framförs att typgodkännandet av biogasdrift
              måste gälla fler typer av fordon. Här måste regeringens arbete
              intensifieras. Det kravet borde ha kunnat delas av en majoritet
              av riksdagsledamöterna. Jag beklagar att det inte är så.
            </seg>
            <seg n="8bbc8d68">
              Jag yrkar också bifall till reservation 2 när det gäller bilbesiktning.
              Jag har sagt det tidigare och jag säger det nu: Jag delar Leif
              Petterssons framförda kritik när det gäller den fortsatta utförsäljningen,
              som i praktiken kommer att innebära att den så kallade valfriheten
              kommer att begränsas. I bästa fall kanske jag som Kirunabo har
              en privat bilbesiktning att gå till. I sämsta fall får jag åka
              tolv mil till Gällivare för besiktning. Det är ingen bra utveckling.
            </seg>
          </u>
          <note type="speaker" n="7bcdaacb">
            Anf. 134 STEN BERGHEDEN (M):
          </note>
          <u who="Q5572155" xml:id="i-d53432b666e5ed91-0" n="bf95944e">
            <seg n="19705908">
              Herr talman! I dag ska vi debattera trafikutskottets betänkande
              TU10. Betänkandet behandlar ca 30 motioner från den allmänna motionstiden.
              Det handlar om drivmedel, bilbesiktning, längd och vikt för lastbilar,
              övergivna fordon, parkeringstillstånd med mera.
            </seg>
            <seg n="607dbc9e">
              Betänkandet har åtta reservationer från oppositionen.
            </seg>
            <seg n="afb2eb2b">
              En fråga som tas upp i betänkandet är just miljöbilar och miljöbilspremier.
              Först vill jag säga att det i dag med alliansregeringens hjälp
              finns ca 475 000 miljöbilar i trafik. När vi tog över regeringsmakten
              2006 var siffran 30 000. Det har alltså skett en oerhört stor
              satsning på miljöbilar. Även branschen har gynnat detta så att
              vi har en bra utveckling på den sidan. Det är också en positiv
              utveckling som vi självklart alla ska glädjas åt. Det är ju i
              den riktningen vi vill gå. Regeringens satsning har givit resultat
              och det är bra för Sverige och för vår gemensamma miljö.
            </seg>
            <seg n="13a64cab">
              Herr talman! En tidigare översyn av pumplagen har resulterat
              i att regeringen ämnar lämna dispenser för att därmed minska nedläggelser
              av bensin- och drivmedelsmackar ute på den svenska landsbygden.
              Alliansen ser mycket positivt på detta.
            </seg>
            <seg n="7d445e65">
              En annan positiv utveckling är att antalet gaspumpar ökar. Det
              finns i dag ca 136 pumpar för biogas och naturgas i Sverige och
              utvecklingen fortsätter. Men det är också viktigt att vi arbetar
              med att få i gång mer biogastillverkning i landet så att vi har
              något att fylla dessa pumpar med. I dag är ca 40 procent av gasen
              i våra pumpar naturgas, vilket inte har samma positiva miljöeffekt
              som biogasen.
            </seg>
            <seg n="0e45aff6">
              Herr talman! Betänkandet behandlar också viktiga frågor kring
              bilbesiktningen i Sverige. Antalet fordon ökar i landet och köerna
              till bilprovningsstationerna har varit långa, framför allt på
              våren då många vill ta ut sina sommarfordon, husvagnar, motorcyklar
              och annat.
            </seg>
            <seg n="8d6b769d">
              Svensk Bilprovning som konkurrensutsattes den 1 juli 2010 har
              efter detta ökat antalet besiktningsstationer. Det har sammanlagt
              startats över 40 fler besiktningsställen i landet och fler är
              planerade och under uppbyggnad, vilket är mycket positivt. Dessutom
              har inte priserna ökat, vilket många trodde skulle ske när detta
              infördes.
            </seg>
            <seg n="cefc92b4">
              Konkurrensutsättningen kommer att på sikt resultera i ännu fler
              stationer, ökad tillgänglighet samt till minskade köer och ökad
              valfrihet för våra fordonsägare. Den oro som oppositionen beskrev
              innan detta genomfördes har alltså inte besannats.
            </seg>
            <seg n="e2127621">
              Vi hoppas också att det på sikt ska bli möjligt att vid behov
              besiktiga sitt fordon i ett annat EU-land. Det är viktigt att
              vi jobbar vidare med frågan.
            </seg>
            <seg n="7abb6c4b">
              Herr talman! Betänkandet tar också upp viktiga frågor om våra
              historiska fordon och hur vi ska underlätta ett bevarande av vårt
              bilhistoriska kulturarv.
            </seg>
            <seg n="a8f8196f">
              Sverige är en fordonstillverkande nation med ett stort motor-
              och fordonsintresse. Det är viktigt att det finns regler som hjälper
              och underlättar för våra fordonsentusiaster att bevara vårt kulturarv.
              Det pågår i dag bra och konstruktiva samtal mellan Transportstyrelsen
              och Motorhistoriska Riksförbundet för att lösa eventuella problem.
              Alliansen följer dessa samtal noga för att se att utvecklingen
              går i den riktning vi hoppas.
            </seg>
            <seg n="b1d41923">
              Herr talman! Problemet med övergivna fordon har också behandlats
              i betänkandet. Utskottet förväntar sig att en lagrådsremiss ska
              läggas fram under april 2012 med förslag på hur detta ska lösas
              på ett bra sätt. Övergivna fordon ska inte stå utmed våra vägar
              utan de ska skyndsamt transporteras bort.
            </seg>
            <seg n="5c96c549">
              Herr talman! Sverige är ett stort och glesbefolkat land med långa
              transportvägar. Dessutom finns två av världens största lastbilstillverkare
              i Sverige, Volvo och Scania. Vi ligger i världsklass med lastbilsutvecklingen.
              Det är med stor förvåning jag ser att Miljöpartiet och Vänstern
              envist driver frågan om att få bort lastbilarna, minska deras
              längd och vikt, öka vägskatterna och dieselskatterna.
            </seg>
            <seg n="aa1960f6">
              Miljöpartiets och Vänsterns förslag och reservation i betänkandet
              äventyrar inte bara våra svenska arbetstillfällen inom fordonsindustrin.
              Det är dessutom inte ens miljövänligt att minska vikt och längd
              på våra lastbilar. Detta visar inte minst de projekt som har genomförts
              i landet där man tydligt pekar på att miljöpåverkan minskar med
              över 20 procent med längre och tyngre lastbilar.
            </seg>
            <seg n="f64b944a">
              Alliansen är säker på att det är precis tvärtom. Vi ska i stället
              kunna köra längre och tyngre fordon där det är möjligt. Vi ska
              fortsätta att tillverka miljövänliga lastbilar i världsklass.
              Detta minskar miljöpåfrestningen och sänker våra transportkostnader
              för de svenska företagen. Det här är det bästa miljövalet som
              skapar jobb och tillväxt i Sverige.
            </seg>
          </u>
          <note n="3d75fce2">
            Herr talman! Avslutningsvis vill jag yrka bifall till förslaget
            i betänkandet och avslag på reservationerna.
          </note>
          <note type="speaker" n="bba0f8aa">
            Anf. 135 LEIF PETTERSSON (S) replik:
          </note>
          <u who="Q3373346" xml:id="i-e8ad4a68b81a93c6-0" n="720eb776">
            <seg n="56924e12">
              Herr talman! Jag har tre frågor och några konstateranden till
              Sten Bergheden.
            </seg>
            <seg n="352b1af3">
              88 procent av de miljöbilar som finns registrerade i Sverige
              i dag drivs med fossilbränsle, bensin eller diesel. Vilka åtgärder
              föreslår ni för att vi ska nå en fossiloberoende fordonsflotta
              år 2030?
            </seg>
            <seg n="17b37bc5">
              AB Svensk Bilprovning kommer att bli utsatt för en gigantisk
              auktion under de närmaste månaderna. Två tredjedelar av stationerna
              ska säljas ut. Hur ökar konkurrensen inom fordonsbesiktningen
              med privata monopol?
            </seg>
            <seg n="b5b6f798">
              Sedan finns det en fråga som Sten Bergheden inte berörde i sitt
              anförande. Varför ska inte en funktionshindrad få ett parkeringstillstånd?
            </seg>
          </u>
          <note type="speaker" n="2cda78d9">
            Anf. 136 STEN BERGHEDEN (M) replik:
          </note>
          <u who="Q5572155" xml:id="i-d53432b666e5ed91-1" n="bf95944e">
            <seg n="5895829c">
              Herr talman! Jag börjar med siffrorna. De talar sitt tydliga
              språk. Vi är på rätt väg när det gäller att få fram fler miljöbilar.
              Vi jobbar med miljöbilspremier och fordonsindustrin i fråga om
              satsningar på forskning och utveckling. Det är de delarna som
              kommer att leda framåt. Vi har 18 år på oss att ta oss fram till
              det mål vi har satt upp. Vi ligger väl framme i Europa. Jag är
              övertygad om att med hjälp av våra åtgärder kommer vi att nå fram.
              Självklart hoppas vi på stöd från oppositionen för åtgärder och
              förslag som kommer att presenteras.
            </seg>
            <seg n="bc7c8a7e">
              Ni sade i debatten om konkurrensutsättning av bilprovningen att
              om stationer läggs ned ute i landet blir det längre färdvägar.
              Resultaten i dag visar att det har blivit fler stationer, fler
              valmöjligheter och att priset inte har stigit. Det talar också
              sitt tydliga språk att förändringen har genomförts på det sätt
              vi sade.
            </seg>
            <seg n="4668f028">
              Det kommer sedan att ske en förändring av ägarstrukturen inom
              bilprovningen, men den välkomnas av Svensk Bilprovning. Man vill
              se konkurrensutsättningen, spänsten i branschen och de nya möjligheterna
              för fler företag att komma in. Samtidigt öppnar detta för vår
              svenska bilprovning att bedriva bilbesiktning utanför landets
              gränser.
            </seg>
            <seg n="6fb38a4e">
              I fråga om funktionshindrade är det oerhört viktigt att det finns
              ett regelverk så att inte parkeringstillstånd till handikappade
              delas ut utan en ordentlig prövning. Tillstånden ska gå till de
              personer som ska ha dem. Annars kommer personer att stå på dessa
              platser som faktiskt klarar att gå lite längre än vad som var
              tänkt.
            </seg>
          </u>
          <note type="speaker" n="f786a63a">
            Anf. 137 LEIF PETTERSSON (S) replik:
          </note>
          <u who="Q3373346" xml:id="i-e8ad4a68b81a93c6-1" n="720eb776">
            <seg n="3a00eae3">
              Herr talman! Sten Bergheden lyssnar inte på vad jag säger. De
              miljöbilar som finns i Sverige drivs till 88 procent av fossilbränslen.
              Det är siffror som man inte kan slå undan. Det hjälper inte att
              fordonen kan köras med miljöbränslen när det inte sker. Att det
              går att köra ett fordon på etanol innebär inte att det för den
              skull kommer att ske.
            </seg>
            <seg n="38fd9424">
              Jag tror att det är viktigt att man därför bygger ut möjligheterna
              att lägga subventionerna på bränslet i stället för på bilarna.
              Supermiljöbilspremien är ett tydligt exempel på detta.
            </seg>
            <seg n="b1aff673">
              Priset har visst ökat på de privata besiktningsstationerna. Bilprovningens
              vd besökte trafikutskottet och redovisade hur prisökningen såg
              ut. AB Svensk Bilprovning har kvar priset på 300 kronor om du
              betalar på förhand. Men på Carspect kostar det 450 kronor. Priset
              har ökat redan med den lilla utförsäljning och nyetablering som
              nu har skett.
            </seg>
            <seg n="6d0bf423">
              Två tredjedelar av hela stationsnätet ska auktioneras ut. Till
              vilket pris då? På en auktion kan man få både bra och dåliga priser.
              Det vet alla. Vi strävar efter att få lägsta möjliga pris på en
              auktion. Hur blir konkurrensen bättre med privata monopol?
            </seg>
            <seg n="fd437f50">
              Det handlar inte om att inte ställa krav på funktionshindrade.
              Men i dag går det andra vägen, så att funktionshindrade inte får
              de parkeringstillstånd de ska ha. Det måste rättas till.
            </seg>
          </u>
          <note type="speaker" n="412dac32">
            Anf. 138 STEN BERGHEDEN (M) replik:
          </note>
          <u who="Q5572155" xml:id="i-d53432b666e5ed91-2" n="bf95944e">
            <seg n="d839623b">
              Herr talman! I fråga om miljöbilarna är det oerhört viktigt att
              vi kommer vidare med att tillverka den biogas som behövs. Vi ska
              ha klart för oss att tillgången till biogasen är begränsad. I
              framtiden kommer kanske mer av biogasen att gå till flyg och eventuellt
              delar av fordonsflottan i form av lastbilar.
            </seg>
            <seg n="5c0833df">
              Det finns en begränsning. De som utvecklas mest i sammanhanget
              är hybrider och elhybrider. Denna utveckling måste gå i takt med
              vad som är möjligt att köpa. Vi kan inte så snabbt som ni vill
              fasa ut hela bränslesidan, utan det gäller att successivt jobba
              in nya motorer, drivmedel och mer miljövänliga delar.
            </seg>
            <seg n="eeb8d684">
              Våra siffror visar att vi har nått ett oerhört bra resultat.
              Även om Leif Pettersson säger att vissa bilar drivs med bensin
              och diesel i vissa lägen handlar det om att det finns bilar på
              marknaden som är klassade som miljövänliga. Självklart måste biogas
              och annat möta den efterfrågan som finns.
            </seg>
            <seg n="e7cd022f">
              När det gäller priset på Svensk Bilprovning vet jag, Leif, att
              du i den debatten sade att det skulle bli som i Finland och att
              det skulle bli mycket dyrare. Svensk Bilprovning tar 300 kronor
              om man betalar i förväg. Om de privata aktörerna har höjt priset
              har ändå fordonsägaren det fria valet. Jag kan välja om jag vill
              att en privat aktör ska utföra besiktningen på min bil eller om
              jag vill åka till Svensk Bilprovning. Jag ser inga problem. De
              har en konkurrenssituation i priset, och där är Svensk Bilprovning
              lägst i dag.
            </seg>
            <seg n="2484eaa3">
              När det gäller de funktionshindrade vidhåller jag vad jag sade
              tidigare. Självklart måste vi se över detta så att de som behöver
              dessa parkeringsplatser får stå där och inte andra personer. Det
              måste ske en tillsyn över detta. Det är också viktigt att vi inte
              är för frikostiga med att dela ut tillstånd så att det äventyrar
              möjligheten för dem som verkligen behöver dessa platser.
            </seg>
          </u>
          <note type="speaker" n="815ebc26">
            Anf. 139 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-4" n="7d98d0f0">
            <seg n="2cef0907">
              Herr talman! Ja, det måste vara så att Sten Bergheden inte lyssnade
              så noga på vad jag sade när jag pratade om långtradarna.
            </seg>
            <seg n="4f27a6e6">
              Sten Bergheden är förvånad över att Miljöpartiet tycker att det
              är ett problem med längre och tyngre långtradare. Sedan vi fick
              längre och tyngre långtradare i Sverige, i två olika steg sedan
              90-talet, har antalet långtradare ökat på våra vägar, utsläppen
              ökat, och järnvägens marknadsandelar minskat.
            </seg>
            <seg n="ce2e4c70">
              Min första fråga till Sten Bergheden är: Ser inte Sten Bergheden
              att det här är ett problem? Eller är det så att det är den svenska
              lastbilsindustrins intressen som är det viktigaste målet för Moderaterna,
              inte att vi uppnår klimatmålen? Det var det om lastbilarna.
            </seg>
            <seg n="21cee8fd">
              Sedan är miljöbilsdiskussionen intressant. Miljöbil jag anser
              att det inte finns några miljöbilar. Det finns bensinbilar, dieselbilar,
              etanolbilar och biogasbilar. Antalet etanolbilar har minskat,
              och biogasbilarna är inte heller så många. Det här att vi skulle
              ha 475 000 miljöbilar i Sverige är egentligen bara nys. Vi har
              alldeles för få bilar som drivs med förnybara drivmedel.
            </seg>
            <seg n="8ddc4c18">
              Min andra fråga är: Hur ska den moderatledda regeringen se till
              att vi uppnår målet med en fossiloberoende fordonsflotta och verkligen
              får fart på produktionen av biodrivmedel och gynnar de bilar som
              drivs med alternativa drivmedel?
            </seg>
          </u>
          <note type="speaker" n="427a89a7">
            Anf. 140 STEN BERGHEDEN (M) replik:
          </note>
          <u who="Q5572155" xml:id="i-d53432b666e5ed91-3" n="bf95944e">
            <seg n="5c7a52e4">
              Herr talman! Om jag börjar med lastbilar är det inte förvånande
              att Miljöpartiet har drivit frågan om lastbilar och deras vara
              eller icke vara. För vår del är det naturligt att vi i Sverige
              är beroende av lastbilar. Vi är ett glesbefolkat land, som jag
              sade. Vi har långa transporter. Vi har skogar. Vi har ett glest
              företagsnät ute på landsbygden som ska servas. Det finns inga
              ekonomiska möjligheter att bygga vare sig järnväg eller något
              annat dit, utan det handlar om att vi har lastbilar som går på
              miljövänliga alternativ och är i världsklass när det gäller miljön.
            </seg>
            <seg n="0c1a372b">
              Det viktiga för vår del är svenska arbetstillfällen inom fordonsindustrin,
              med våra lastbilar, men det är lika viktigt att företag ute i
              glesbygden klarar av sina transportkostnader och kan överleva
              i Sverige. Annars flyttar de utomlands, och vi får transportera
              deras varor därifrån till landet i stället. Vi har ändå den här
              verksamheten i landet, och det är självklart att vi ska se till
              att fortsätta att utveckla den och ha en bra och miljövänlig lastbilsflotta.
            </seg>
            <seg n="aeda9e59">
              Vi har också jobbat vidare med trådlastbilar, eldrivna lastbilar,
              och de är viktiga som komplement på vissa större leder.
            </seg>
            <seg n="bcedb08e">
              När det gäller miljöbilar har vi en klassificering på 50 gram
              koldioxid per kilometer. Vi är överens om att de ska klassas som
              miljöbilar. Jag förstår att det är besvärande för Miljöpartiet
              att kunna konstatera att det finns så många nya miljöbilar med
              en alliansregering jämfört med vad som fanns tidigare, före 2006.
            </seg>
            <seg n="c89f4007">
              Det är också viktigt att vi går vidare och utvecklar biodrivmedel.
              Men då förstår jag inte Miljöpartiets tankar när man ena stunden
              vill ha biogas men andra stunden vill lägga ökade skatter på vårt
              svenska lantbruk, som producerar just den miljövänliga biogasen.
              Man vill lägga på gödselskatter, handelsgödselskatter och annat.
              Detta är ett rent hot mot en ökad djurproduktion och en ökad biogastillverkning
              i Sverige.
            </seg>
          </u>
          <note type="speaker" n="b410c906">
            Anf. 141 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-5" n="7d98d0f0">
            <seg n="738d0188">
              Herr talman! Det var intressant att höra. Det är alltså lastbilarna
              som är det viktigaste för Sten Bergheden. Klimatmålet nämndes
              inte alls i svaret. Jag vet inte om Sten Bergheden lyssnade så
              noga på vad jag sade. Transporterna har ökat i Sverige, men mängden
              gods som körs i Sverige minskar något, enligt Riksrevisionen.
              Vad är meningen med att köra samma mängd gods på ett större antal
              lastbilar?
            </seg>
            <seg n="46f7b458">
              Hur ska man minska utsläppen från lastbilarna? Det händer ju
              ingenting. Förra året ökade utsläppen från de tunga lastbilarna
              med 100 000 ton. Ett annat problem är att utsläppen från de lätta
              lastbilarna ökar mycket. Vi transporterar mer gods i våra städer
              med de lätta lastbilarna.
            </seg>
            <seg n="0072a856">
              Lantbrukarna ja, vi i Miljöpartiet vill ju ha metanreduceringsbidraget
              till lantbruket för att gynna biogasproduktionen. Det fanns inte
              med i regeringens budget i höstas, men det kanske kommer. Kan
              Sten Bergheden upplysa mig om det?
            </seg>
          </u>
          <note type="speaker" n="ef3d11cb">
            Anf. 142 STEN BERGHEDEN (M) replik:
          </note>
          <u who="Q5572155" xml:id="i-d53432b666e5ed91-4" n="bf95944e">
            <seg n="17223fa0">
              Herr talman! Jag tror att det är väldigt viktigt, precis som
              jag sade inledningsvis, att vi klarar båda sakerna. Vi måste klara
              både de svenska företagen, våra transportkostnader inom landet,
              och klimatmålet. Då går det inte att, som Miljöpartiet, bara fokusera
              på en sak och se att verksamhet flyttar från landet och vi förlorar
              den verksamhet som vi ska leva på långsiktigt i detta land, både
              skog och annan näringsverksamhet.
            </seg>
            <seg n="92376ee7">
              Vi försöker gå hand i hand med den här verksamheten. Vi har höga
              ambitionsnivåer när det gäller klimatmålen, och vi ser till att
              våra företag har konkurrenskraftiga och bra förutsättningar för
              att kunna överleva och växa i Sverige. Det ger arbetstillfällen
              i detta land.
            </seg>
            <seg n="58b9748c">
              Jag ser det som ett rent hot att Miljöpartiet har en sådan linje
              att företagarna redan i detta läge kan bli osäkra på om de ska
              våga stanna kvar i Sverige om Miljöpartiet i framtiden skulle
              komma till makten med den politiken.
            </seg>
            <seg n="1f9cf586">
              Vi ska också ha klart för oss att utsläppen ökar när vi har en
              bra konjunktur i landet, när företag producerar varor som ska
              transporteras, handeln ökar och verksamhet ökar och ger arbetstillfällen
              i landet. Självklart ökar också utsläppen under den perioden.
              Men det är det långsiktiga målet vi jobbar med för att få ned
              utsläppen.
            </seg>
            <seg n="8a08f749">
              Ni vill satsa på de alternativa biodrivmedlen, och jag välkomnar
              det. Men ni måste se helheten. För att få fram biogasen och få
              gasen till våra pumpar, som fattas i dag, måste vi börja i rätt
              ände. Vi måste gynna den närproduktion som ser till att skapa
              biogasen. Det är där er politik inte hänger ihop. Ni tror att
              ni kan ta bort den också, och då kommer vi inte att få biogasen
              och den satsning på nya drivmedel som vi hoppas på.
            </seg>
          </u>
          <note type="speaker" n="00f0dc1d">
            Anf. 143 LARS TYSKLIND (FP):
          </note>
          <note n="a8b7040a">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="Q6217745" xml:id="i-063c263762c99569-1" n="bbef08c7">
            <seg n="5bfa5595">
              Nu handlar det om motioner från allmänna motionstiden i ett annat
              ämne, fordons- och trafikfrågor. Som har framgått av debatten
              är det lite spretiga frågor, men det är olika ämnen. Det handlar
              om förnybara drivmedel, bilbesiktning, längd och vikt på lastbilar,
              parkeringsfrågor och så vidare.
            </seg>
            <seg n="b5f2430b">
              Om vi tar detta med förnybara drivmedel, miljöbilar och supermiljöbilar
              har jag siffror från i dag. Först kan jag säga att supermiljöbilspremien
              infördes den 1 januari 2012, alltså för drygt tre månader sedan,
              och den ska gälla till den 31 december 2014. Anslaget på 200 miljoner
              är anpassat till 40 bilar per månad. Det handlar då om 40 000
              per bil och om att man ska driva en marknadsintroduktion. Till
              dags dato finns det 55 sålda och registrerade bilar och 166 förregistrerade
              hos bilhandlare.
            </seg>
            <seg n="903130e3">
              Man kan inte sticka under stol med att det här är en väldigt
              tydlig signal, inte minst till den svenska bilindustrin. Volvo
              kommer i höst att komma med en bil som passar in i detta med 50
              gram per kilometer, och det kommer naturligtvis att gynna den
              svenska bilindustrin i Göteborg.
            </seg>
            <seg n="158c88c7">
              Det löser naturligtvis inte alla problem. Vi har målet om en
              fossiloberoende flotta till år 2030, och det är ett mål som ligger
              fast. Jag är helt övertygad om att om man ska komma dit måste
              man stimulera marknadsintroduktion av helt nya bilar.
            </seg>
            <seg n="f3421add">
              Det är bra med biogas, det är bra med etanol och så vidare. Men
              man måste få med andra fordon, och här handlar det i princip om
              laddhybrider och elbilar. De kommer naturligtvis att vara dyrare.
              Men i ett livscykelperspektiv är de betydligt billigare när det
              gäller bränsle och annat.
            </seg>
            <seg n="0edf197d">
              Jag vill säga något om biogas. Stina Bergström tog upp en solskenshistoria
              i Karlstad. Det passar kanske bättre där än i Falköping, men icke
              förty finns det solskenshistorier även i Falköping.
            </seg>
            <seg n="d0657dc7">
              Där har man tagit greppet att koppla ihop land och stad. Man
              har en upparbetningsanläggning som ägs av Falköpings kommun i
              samband med deras rötanläggning, och så har man kopplat det till
              gårdar där man producerar biogas, som sedan förs i ledningar in
              till Falköping. Där drivs den lokala kollektivtrafiken med biogas.
            </seg>
            <seg n="e470e691">
              Det finns många sådana bra exempel i Sverige.
            </seg>
            <seg n="faa2d45a">
              Herr talman! Så några ord om bilbesiktningen, som konkurrensutsattes
              den 1 juli 2010. Det har lett till att det under 20102011 etablerade
              sig 5 nya aktörer och vi fick 25 nya stationer, samtidigt som
              AB Svensk Bilprovning etablerade 21 nya stationer. År 2012 planeras
              ytterligare 16 respektive 4 nya stationer. Enligt Svensk Bilprovning
              har deras tillgänglighet ökat med 12 procent under 2011. Det var
              den redovisning som vi fick i utskottet.
            </seg>
            <seg n="ec30f23f">
              Dessutom uppger Transportstyrelsen att tillgängligheten i tätorter
              har ökat ytterligare. Det beror på utökade öppettider och möjlighet
              att komma i så kallad drop in.
            </seg>
            <seg n="300f1205">
              Om man tar del av de socialdemokratiska motionerna och reservationen
              i ämnet det är reservation 2, som samtliga rödgröna oppositionspartier
              står bakom verkar det som om man tycker att den här utvecklingen
              är ett problem. Jag kan tycka att det är lite märkligt att man
              tycker det.
            </seg>
            <seg n="4b38dbb5">
              I reservation 2 motsätter de sig fortsatt avreglering av bilbesiktningsmarknaden.
              Man kan då ställa sig frågan om det är lite lagom avreglerat som
              det är i dag, så att de inte tänker återgå till något, utan menar
              att det bara är den fortsatta avregleringen som är skadlig. Det
              verkar vara en ideologiskt laddad fråga.
            </seg>
            <seg n="65ad3e68">
              Socialdemokraternas nya partiledare Stefan Löfven har, när man
              har diskuterat apotek, telefoni och el, tydligt gett en signal
              om att det inte är aktuellt att driva frågan om återreglering.
              Han säger att poängen inte är att gå tillbaka utan att skapa bra
              verksamhet. Då kan man fråga sig om det gäller även bilbesiktningen.
            </seg>
            <seg n="cf5b360e">
              Herr talman! Från Folkpartiet och Alliansen anser vi helt klart
              att fordonsbesiktning på en konkurrensutsatt marknad kommer att
              gynna konsumenten, samtidigt som höga krav på trafiksäkerhet och
              miljökontroll är säkerställda.
            </seg>
            <seg n="941dd135">
              Vid övergången från en ren monopolmarknad till en öppen marknad
              kommer Transportstyrelsen att följa marknadsutvecklingen mycket
              noggrant och se om det krävs några åtgärder.
            </seg>
            <seg n="e4653ba1">
              Den försäljning som nu sker av delar av AB Svensk Bilprovning
              sker väldigt strukturerat, i och med att man har delat upp det
              i olika grupper. Därmed säkrar man tillgänglighet över hela landet.
              Man skapar säkerställd tillgänglighet i hela landet samtidigt
              som man försöker skapa en fungerande marknad. Det är alltid lite
              komplicerat när man ska gå från en monopolmarknad till en öppen
              marknad. Men just i det här fallet tycker jag att man gör det
              på ett mycket strukturerat och ansvarsfullt sätt.
            </seg>
            <seg n="7698243a">
              Bara detta att man börjar diskutera avreglering gör att man får
              ökad service. Det finns många exempel på det i landet, även när
              det gäller tung trafik. På de logistikcentrum som finns har Svensk
              Bilprovning drop in för långtradare.
            </seg>
            <seg n="269c42de">
              Herr talman! Sedan till frågan om längd och vikt på lastbilar.
              I en miljöpartimotion yrkar man att det undantag som Sverige har
              för framför allt längre lastbilar ska tas bort.
            </seg>
            <seg n="f7b5b5a4">
              Precis som när vi tidigare i dag diskuterade sjöfarten måste
              man även här tänka transportslagsövergripande. Väg- och järnvägstransporter
              ska naturligtvis komplettera varandra. När man hamnar i situationen
              att diskutera utifrån transportslag och sätter dem mot varandra
              tror jag att man är på helt fel väg.
            </seg>
            <seg n="be9fc915">
              Jag var personligen på slutredovisningen kring det så kallade
              ETT-projektet. Jag vet inte om man kan kalla det monstertruckar.
              Jag tyckte nog att det mest såg ut som en tekniskt ganska bra
              lastbil. De är 30 meter långa.
            </seg>
            <seg n="91ddaed7">
              Stina Bergström redovisade att det fanns besparingar på detta,
              att det var 20 procent lägre kostnader och 33 procent färre fordon.
              Det redovisades att man vann framkomlighet och att genomfart av
              tätorter skedde med mindre buller. Det fanns väldigt många fördelar
              kring detta.
            </seg>
            <seg n="d44d12cb">
              I grunden handlar det om att effektivisera. Det kan inte vara
              fel att effektivisera godstransporterna och utnyttja befintlig
              infrastruktur bättre. Kapacitetsutredningen för att återvända
              till den, för den har ju varit på tal mycket i dag säger mycket
              tydligt att detta är det snabbaste sättet att få ökad kapacitet
              och utnyttja den befintliga infrastrukturen på ett mycket bättre
              sätt.
            </seg>
            <seg n="dd2031f1">
              Herr talman! Så några ord om parkeringsfrågorna. Det väsentligaste
              som vi säger från utskottets sida är att det pågår en dialog mellan
              Näringsdepartementet, handikapprörelsen och Svenska Parkeringsföreningen
              för att göra de avvägningar som behövs. Leif Pettersson gör beskrivningen
              att rörelsehindrade inte får parkeringstillstånd. Men den verkligheten
              känner jag inte alls igen. Jag utgår från att de som behöver det
              får parkeringstillstånd.
            </seg>
            <seg n="4fed91c5">
              Precis som Sten Bergheden var inne på: Om man inte har klara
              kriterier för vad som gäller finns det risker. Det är bara de
              som verkligen behöver parkeringstillstånd som ska ha det. Som
              Leif Pettersson nämnde: De parkeringsplatser som är avsedda för
              rörelsehindrade ska verkligen användas av dem som behöver de platserna.
              Då måste man begränsa den skaran. Den avvägningen måste göras
              i den här dialogen, så att man får rätt nivå på det.
            </seg>
            <seg n="e9323e7c">
              Leif Pettersson säger att rörelsehindrade inte får parkeringstillstånd
              i Sverige i dag. Det tycker jag verkar vara en mycket märklig
              syn på den verklighet som finns ute i våra kommuner.
            </seg>
          </u>
          <note type="speaker" n="9e8da51e">
            Anf. 144 GÖRAN LINDELL (C):
          </note>
          <note n="b7b8a2d4">
            Herr talman! Inledningsvis vill jag yrka bifall till trafikutskottets
            förslag och avslag på samtliga motioner gällande det aktuella
            betänkandet TU10.
          </note>
          <u who="unknown" xml:id="i-6e2c4dc1bc39618f-0" n="1c064a32">
            <seg n="e57d3aec">
              Sedan vill jag fortsätta med några allmänna omdömen. Det känns
              både ansvarsfullt och utmanande intressant att få vara med i utformandet
              av vår framtida trafik- och infrastrukturpolitik. Det är ju nämligen
              det tror jag alla är överens om en av de viktigaste faktorerna
              för hur det framtida samhällsbygget kommer att se ut fysiskt,
              och det är den viktigaste faktorn när det gäller hur våra miljöpåverkande
              utsläpp ter sig i framtiden.
            </seg>
            <seg n="d3174e0b">
              Transportpolitiken kommer att påverka utvecklingsmöjligheterna
              och lönsamheten i flera av våra tunga industri- och råvarubranscher.
              Framför allt gäller det skog och malm. Fungerande resmöjligheter
              över hela vårt land är en viktig faktor för hur människor kan
              och vill bo. Den rätta lösningen i Smålands inland, som jag kommer
              från, kan se helt annorlunda ut jämfört med storstaden här utanför.
            </seg>
            <seg n="af983407">
              Jag tycker att det är viktigt när vi i dag bedömer motioner på
              olika områden som var för sig ofta berör vad som kan kallas detaljer
              att ha de stora övergripande frågorna med sig i bakhuvudet. Just
              diskussioner inom transport- och infrastrukturpolitik tycker jag
              alltför ofta saknar ett sådant helhetsperspektiv.
            </seg>
            <seg n="a6eec9e4">
              För min del kommer jag att koncentrera mina kommentarer på punkterna
              1, 2 och 10 i betänkandet.
            </seg>
            <seg n="75cff709">
              Avsnitt 1 berör alternativa drivmedel, vilket är en av de viktigaste
              frågorna för att nå de långsiktiga miljömålen med trafiken, precis
              som vi har varit inne på tidigare i kväll. På DN Debatt i måndags
              fanns en fyllig redovisning av hur Centerpartiet i regeringen
              arbetar med dessa frågor. Tre huvudavsnitt är att vi behöver långsiktiga
              villkor för regler och stimulanser, vi behöver skärpta krav på
              miljöbilar i takt med den tekniska utvecklingen och vi behöver
              rejäla satsningar för att stimulera forskning och utveckling på
              detta område.
            </seg>
            <seg n="8c4cc6fd">
              Att kunna använda bil och lastbil kommer i stora delar av vårt
              land vara nödvändigt för att kunna leva ett aktivt liv och ha
              ett framgångsrikt näringsliv. Det är ju som sagt inte bilen utan
              utsläppen vi ska bekämpa. Ibland tycker jag att goda politiska
              ambitioner har lett till detaljregleringar som inte tjänar det
              långsiktiga syftet. Exempelvis höll kravet på alternativt bränsle
              i mackarna på att strypa all drivmedelsförsäljning i vissa glest
              befolkade delar av landet, innan lagstiftningen nu justeras. Dessutom
              medverkade lagen till en ensidig satsning på ett alternativt bränsle,
              nämligen etanol.
            </seg>
            <seg n="91f3917b">
              Utvecklingen av gasmackar pågår. Tyvärr uppfattar jag att det
              stora problemet är att biogasproduktionen inte hänger med och
              anser därför inte att nya stimulansmedel för att höja utbyggnadstakten
              av mackar är rätt sätt att använda skattepengar.
            </seg>
            <seg n="d3bc3a56">
              Avsnitt 2 gäller bilbesiktning, ett av de områden där regeringen
              så här långt har lyckats bra i arbetet med att konkurrensutsätta
              en verksamhet som behövde en skjuts framåt. För Centerpartiets
              del är privatiseringen inte något självändamål, vill jag betona.
              Tvärtom är det viktigt att följa upp och veta vad man gör, och
              här tycker jag som sagt att det verkar lyckas väl. Att sedan Transportstyrelsen
              kontinuerligt följer upp och rapporterar till regeringen hur marknaden
              utvecklas är förstås också nödvändigt. Om, mot förmodan, de negativa
              effekter som motionärerna målar upp i sina dystraste framtidsvisioner
              slår in måste naturligtvis åtgärder vidtas. För Centerpartiet
              är det viktigt med ett rimligt tätt nät av besiktningsställen
              i hela landet. Det gäller även för tunga fordon. Än så länge ser
              utvecklingen bra ut, åtminstone så som jag har kunnat tolka de
              rapporter vi fått i trafikutskottet.
            </seg>
            <seg n="f802323b">
              Det sista området jag tänkte kommentera är avsnitt 7 om längd
              och vikt på lastbilar. När man läser motionerna blir jag förvånad
              och förbluffad. Låt mig nämna några bakgrundsfakta som jag förstår
              dem efter ett halvår i trafikutskottet.
            </seg>
            <seg n="4fb55fbc">
              Järnvägen är suverän ur miljösynpunkt på långa sträckor med tungt
              gods, men den är i dag i ett allmänt dåligt skick och behöver
              en rejäl satsning på underhåll och förbättringar som kommer att
              ta många år. Dessutom är kapaciteten även när det fungerar ofta
              hårt ansträngd.
            </seg>
            <seg n="563b7d02">
              Utredningar visar på påtagliga miljöfördelar med att köra långa
              lastbilar jämfört med de 18 meter som är standard i EU. De pekar
              också på en påtaglig effektivitets- och kostnadsfördel för de
              långa lastbilarna. Försöket med det så kallade ETT-projektet med
              30-metersfordon för skogstransporter på vissa vägar pekar på ytterligare
              stora förbättringar när det gäller miljöpåverkan, antal bilar
              och kostnadseffektivitet.
            </seg>
            <seg n="08be58b7">
              En snabb utveckling pågår för att utveckla nya bränslen och modern
              teknik för att minska belastningen i den tunga trafiken. I detta
              läge reserverar sig V och MP till förmån för en motion om 18-meterslastbilar
              för att motverka lastbilen och, antar jag, indirekt gynna tågtrafiken.
              Är det sådant som kallas järnvägsfundamentalism? Jag tror mer
              på att utveckla godstrafik både på väg och på järnväg i en miljövänligare
              och kostnadseffektivare riktning. Att försöka tvinga fram gods
              till järnväg genom att bygga onödiga hinder för gods på väg menar
              jag är helt fel.
            </seg>
            <seg n="0d6d154b">
              Herr talman! Många motioner som tas upp till behandling i detta
              betänkande berör viktiga frågor och syftar till förbättringar
              inte minst inom miljöområdet. De svar som utskottet ger beskriver
              väl hur dessa frågor tas om hand och var i utredningsmaskineriet
              de befinner sig i dag. En del motioner av mer ideologisk karaktär
              får den behandling de förtjänar, enligt min uppfattning, och jag
              tillstyrker därmed än en gång trafikutskottets förslag.
            </seg>
          </u>
          <note type="speaker" n="e4b941b6">
            Anf. 145 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-6" n="7d98d0f0">
            <seg n="e4a57230">
              Herr talman! Jag kände att jag behövde gå upp även om jag förstår
              att många hellre vill gå härifrån i denna sena timme.
            </seg>
            <seg n="0b187d69">
              Detta med pumplagen börjar jag bli lite trött på. Jag talar om
              myten att det var pumplagen som såg till att man lade ned de små
              bensinmackarna ute på landsbygden. Det är inte sant. Det står
              till och med i betänkandet: Det är inte möjligt att dra slutsatsen
              att det är pumplagen som är orsaken till denna utveckling; dock
              kan pumplagen ha påverkat i vissa fall. Om man tittar på vad det
              är som gör att bensinstationer läggs ned ute på landet finner
              man att det är helt andra saker.
            </seg>
            <seg n="fdc772e6">
              Jag är väldigt glad över att pumplagen fanns, för den gjorde
              att det fanns etanol, så att jag kunde köpa mig en etanolbil och
              tanka etanol fast jag bor på landsbygden. Jag kan alltså köra
              en bil med förnybart drivmedel när jag bor på landsbygden, och
              det är väldigt viktigt att man kan göra det även i framtiden.
              Om vi inte får tillgång till förnybara drivmedel på landsbygden
              kommer vi att ha svårt att bo kvar där.
            </seg>
            <seg n="43c34879">
              Göran Lindell pratar om en artikel som jag tyvärr inte har läst.
              Jag lyssnade dock mycket noga till Centerns förslag för att få
              mer biogas, men jag hörde ingenting om det metanreduceringsbidrag,
              20-öringen, som jag vet att ni hade på gång. Jag var med i en
              debatt i Almedalen i somras ihop med en partikollega till dig.
              Han sade att detta skulle finnas med i regeringens budget i höst.
              Jag ser att det är en väldigt viktig åtgärd för att främja biogasproduktionen
              och gynna lantbrukare som vill satsa på det. Min fråga till dig,
              Göran Lindell, är: Har ni släppt detta krav nu?
            </seg>
          </u>
          <note n="6cfc987e">
            I detta anförande instämde Siv Holma (V).
          </note>
          <note type="speaker" n="fd060798">
            Anf. 146 GÖRAN LINDELL (C) replik:
          </note>
          <u who="unknown" xml:id="i-08fc99acdce35443-0" n="1c064a32">
            <seg n="48729cd0">
              Herr talman! När det gäller pumplagen är det möjligt att jag
              uttryckte mig mer definitivt än jag menade. Jag avsåg inte att
              det bara är den som har förändrat antalet mackar på landsbygden.
              Vi vet alla vilken samhällsförändring vi är del i, och jag hoppas
              att vi på bästa sätt försöker motarbeta den. Däremot tror jag
              och jag tycker mig ha sett en del beskrivningar som stöder min
              bild att pumplagen har påverkat detta menligt, och oron var på
              många håll i landet ganska stor. I varje fall har jag tagit del
              av sådana beskrivningar av vad det skulle komma att leda till
              om det fortsatte på det här sättet.
            </seg>
            <seg n="5db50eec">
              Trots allt tycker också jag att det är bra att man kan tanka
              etanol på olika håll, men det är framför allt viktigt att det
              över huvud taget finns möjlighet att tanka över hela vårt land.
            </seg>
            <seg n="5e0c5834">
              Biogasproduktion är en av de viktigaste delarna i uppbyggnaden
              av en ny, förnybar bränslemix. Jag ber om ursäkt för att jag inte
              har detaljerna. Även om jag hade haft dem tror jag inte att jag
              skulle ha haft möjlighet att lämna dem på detta sätt. Då menar
              jag detaljerna om hur detta ska gå till. Att denna utveckling
              ska stimuleras i kommande förslag från regeringen känner jag mig
              dock lugn med.
            </seg>
          </u>
          <note type="speaker" n="c0b2209c">
            Anf. 147 STINA BERGSTRÖM (MP) replik:
          </note>
          <u who="Q4938708" xml:id="i-c25fd9c4a43fd6cb-7" n="7d98d0f0">
            <seg n="0b3e3a95">
              Herr talman! Då hoppas vi på det.
            </seg>
            <seg n="f7c6e526">
              Jag hade en till fråga som for i huvudet på mig. Lastbilarna?
              Nej, det var inte alls om lastbilarna. Jag tycker att vi har pratat
              nog om de tunga lastbilarna.
            </seg>
            <seg n="097dedf4">
              Jag stoppar där. Jag tror att det är för sent för mig.
            </seg>
          </u>
          <note type="speaker" n="ed4346f2">
            Anf. 148 GÖRAN LINDELL (C) replik:
          </note>
          <u who="unknown" xml:id="i-08fc99acdce35443-1" n="1c064a32">
            <seg n="77a21737">
              Herr talman! Då har jag inte mycket mer att säga än att jag tror
              att det är dags att vi börjar runda av diskussionen.
            </seg>
          </u>
          <note type="speaker" n="19e8cfd5">
            Anf. 149 ISAK FROM (S):
          </note>
          <u who="Q5745541" xml:id="i-f5d257dc1dc2da6e-0" n="ea3f41b7">
            <seg n="2789096e">
              Herr talman! Det känns roligt och inspirerande att komma in i
              en trafikutskottsdebatt med så viktiga frågor som har debatterats
              här i kväll.
            </seg>
            <seg n="107f1dfe">
              Herr talman! Jag ställer mig bakom Leif Petterssons anförande
              om vikten av Svensk Bilprovning i hela landet.
            </seg>
            <seg n="675bee7a">
              Själv är jag från Norsjö i norra Västerbotten. Vi har haft Svensk
              Bilprovning så länge jag minns. Stationen har fungerat väldigt
              väl. Personalen upplevs som kunnig, serviceinriktad och duktig
              i sin myndighetsutövning.
            </seg>
            <seg n="d909d44e">
              Norsjö har under den borgerliga regeringens styre förlorat både
              arbetsförmedlingskontor och försäkringskassekontor. Och Apoteket
              har sålts ut, vilket har gjort det besvärligare att få ut sin
              medicin i tid, då man ofta får vänta i ett flertal dagar innan
              den skickas efter.
            </seg>
            <seg n="995a558a">
              Befolkningen blir naturligtvis orolig nu när man ska förlora
              bilprovningen. Lars Tysklind säger att det ska ske i ordnade former.
              Ja, i Västerbotten sker det i så ordnade former att man klumpar
              ihop några små stationer med några större attraktiva stationer,
              för då tror man kanske att det går att sälja ut dem. Vad som händer
              med de små stationerna får vi väl se senare. Om det är så särskilt
              ordnat får vi väl återkomma till.
            </seg>
            <seg n="e71751e1">
              Jag är i alla fall glad över att vi socialdemokrater tillsammans
              med V och MP har reserverat oss mot det vansinniga som pågår,
              att man konkurrensutsätter viktig myndighetsutövning.
            </seg>
            <seg n="fd88b299">
              Herr talman! Jag ska ägna huvuddelen av min talartid åt motion
              T382 som handlar om motorkulturen, bilhobbyn och den rullande
              motorkulturen.
            </seg>
            <seg n="8eafee03">
              Det är en stor och viktig hobby. Det är en växande näring som
              dessutom ger nya jobb och företag.
            </seg>
            <seg n="df15d04b">
              Näringen och den ideella sektorn vårdar historiskt intressanta
              bilar och ser till att vi har dem ute på våra sommarvägar och
              på utställningar runt om i landet. I helgen slog Bilsport Performance
              &amp; Custom Motor Show upp portarna. Över 700 utställningsfordon
              visades upp. Det var över 300 företag och långt över hundratusentals
              besökare som var på mässan i Jönköping i helgen.
            </seg>
            <seg n="a6d6290c">
              Just nu, i kväll, när vi står här och debatterar, skruvas det
              och svetsas. Det sys och lackas, och det putsas på tusentals fordon
              över hela vårt land som ska ut på våra sommarvägar och glänsa.
            </seg>
            <seg n="8543c6b1">
              Motorkulturen har de senaste 20 åren i Sverige tack vare en hyfsad
              politisk samsyn vuxit från att bara ha varit en hobby till att
              bli en stor näring. Men framför allt är det också välvårdade och
              historiskt intressanta fordon ute på våra sommarvägar.
            </seg>
            <seg n="88f2aa7b">
              Bevarandet av historiska fordon är ett stort och viktigt inslag
              i både kultur och fritid för många människor. Det handlar om alla
              sätt att ta till vara de ideella krafterna, som lever för hobbyn.
              De borde ges rimliga och logiska villkor.
            </seg>
            <seg n="2424eb2e">
              I dag förvaltas mycket av det rullande kulturarvet av enskilda
              genom den ideella sektorns försorg. Utan enskildas brinnande intresse
              hade inte sektorn kunnat växa. Bara eftermarknadsdelen beräknas
              omsätta över 1,8 miljarder och sysselsätta närmare 400 på heltid.
            </seg>
            <seg n="a9272a5c">
              Men, herr talman, det finns hot. Efter regeländringar 2008 och
              2009 har det blivit onödigt krångligt att registreringsbesiktiga
              och importera både färdiga bilar och renoveringsobjekt. Företag
              men framför allt enskilda entusiaster kommer i kläm.
            </seg>
            <seg n="3d94038f">
              Den 13 november 2009 ändrade plötsligt Tullverket sin tolkning
              av en elva år gammal EU-dom angående förtullning av historiska
              fordon, samlarfordon och import från land utanför EU. Detta har
              inneburit och innebär oklara regeltolkningar och betydande kostnadsökningar
              för enskilda som importerar sitt samlarfordon.
            </seg>
            <seg n="dcb66677">
              Det har också fått till följd att en del av importen numera går
              över Holland och England för att man ska komma runt den svenska
              tolkningen. Dessutom har det efter att Transportstyrelsen övertog
              ursprungskontrollen av importerade fordon och fordon som av tidigare
              anledning avregistrerats blivit i stort sett omöjligt att återregistrera
              vissa av dessa fordon i Sverige.
            </seg>
            <seg n="c4542875">
              Transportstyrelsens krav på att ägaren ska kunna visa upp en
              obruten ägarhistoria på uppemot 50 år för ett historiskt intressant
              fordon är inte rimligt.
            </seg>
            <seg n="c7ec6584">
              Det finns krav på att äldre originalhandlingar ska finnas kvar.
              Det här tillsammans med att Riksarkivet har regler som säger att
              Transportstyrelsens arkiv ska destrueras rimmar ännu sämre.
            </seg>
            <seg n="22f47c58">
              Fordonsägare krävs på kvitton som ska vara över 50 år gamla.
              Transportstyrelsen har svårt att acceptera handslag och vittnesmål,
              som traditionellt är bindande överenskommelser i motorkretsar.
              Att det ska gälla lös egendom finns det inte något formellt krav
              på.
            </seg>
            <seg n="c556ef01">
              Herr talman! Det överskuggande problemet är att myndigheterna
              i Sverige inte har ett gemensamt ansvar i dag att värna det rullande
              kulturarvet. Varje myndighet har sin roll, och Transportstyrelsen
              har hittills inte varit så smidig. Kulturdepartementet och Riksantikvarieämbetet
              värnar givetvis kulturarvet, men i dag finns det ingen samsyn
              och ingen samlad agenda för de historiskt värdefulla fordonen.
              Inte ens i Kulturutredningens betänkande, SOU 2009:16, omnämns
              de historiska fordonen. Där nämns de över huvud taget inte.
            </seg>
            <seg n="8f3e51c2">
              När det gäller regleringsbrevet för 2012 uppdrogs det visserligen
              åt Transportstyrelsen att subventionera ideella föreningar. Samtidigt
              klargjordes det att inga kulturpolitiska värden ska vägas in,
              vilket gör det väldigt underligt.
            </seg>
            <seg n="8155f141">
              Jag finner att det är väldigt motsägelsefullt och därtill förvånande
              när det gäller dessa värden och dessa föremål och att en förankring
              av en tydlig kulturpolitik hela vägen ska undantas.
            </seg>
            <seg n="94a99917">
              För utövarnas och motororganisationernas del är det inte pengarna
              som efterfrågas. Det är rimliga och konsekventa förutsättningar
              för att kunna restaurera, värna, bevara och bruka det rullande
              kulturarvet.
            </seg>
            <seg n="559ae318">
              Alla verkar hålla med om att det är orimligt att Tullverket förtullar
              fordon som kom till Sverige för kanske 30, 50 eller 60 år sedan,
              där ägaren i dag inte kan uppvisa en giltig tullhandling från
              den tiden.
            </seg>
            <seg n="3fd21ad7">
              Det finns åtskilliga exempel på människor som har lagt ned stora
              pengar och framför allt tid på att renovera ett fordon men sedan
              får veta att det är omöjligt att registrera det i samma originalskick.
              Däremot kan man bygga om det och registrera det som ett privatbyggt
              fordon. Men då blir det ju inte i originalskick.
            </seg>
            <seg n="0c1b6fe0">
              Motorhobbyn tar sitt ansvar i den här frågan, men att den ideella
              sektorn ständigt ställs inför hinder av juridisk karaktär blir
              jobbigt. Snårskogar av juridik som vältras över på enskilda är
              inte acceptabelt och är givetvis något som borde ligga på våra
              myndigheter att lösa.
            </seg>
            <seg n="361fb7b5">
              Eftersom flera myndigheter ofta berörs vore det lämpligt om dessa
              frågor kunde beredas i ett samlat större forum och involvera berörda
              departement, då det uppenbarligen i många fall inte annars löses.
            </seg>
            <seg n="7c0e7d35">
              Därför hade nu ett samlat tydligt grepp från utskottet uppskattats.
              Jag ser i majoritetens skrivning i utskottstexten att majoriteten
              är väl medveten om de svårigheter som den ideella motorsektorn
              upplever. Sten Bergheden säger att man följer det här noga. Det
              har man gjort sedan 2009. Därför är det väl dags för handling,
              eller har man tänkt fortsätta att förhala det?
            </seg>
            <seg n="efea9813">
              Utskottet avstyrker motionen med hänsyn till att syftet med förslagen
              om ursprungskontroll och registreringsbesiktning torde bli tillgodosett
              genom det arbete som pågår i Transportstyrelsen.
            </seg>
            <seg n="a831bb96">
              Jag vill drista mig att säga att det torde vara ganska naivt
              att tro att Transportstyrelsen med alla sina uppdrag själv kommer
              att skapa den vilja som behövs till förändring.
            </seg>
            <seg n="df228579">
              Borgerligheten hade kunnat göra en insats för den ideella sektorn,
              som man vanligtvis pratar så varmt om. Borgerligheten hade också
              kunnat ta ett steg för att minska regelkrånglet, som man också
              säger sig vilja göra. Men här går man i princip åt motsatt håll.
            </seg>
            <seg n="ab181335">
              Riksdagen hade kunnat ge ett tillkännagivande och tydligt signalera
              vikten av en samlad myndighetssyn och bättre samordning mellan
              ansvariga departement för våra historiskt viktiga fordon.
            </seg>
            <seg n="0cf5f874">
              Herr talman! Det finns två reservationer om historiska fordon,
              en från S och en från SD. Vår socialdemokratiska motion och vår
              reservation är relevanta och bra. Därför yrkar jag bifall till
              reservation 3. I övrigt har jag inget tillägg.
            </seg>
          </u>
          <note type="speaker" n="51a34899">
            Anf. 150 LARS GUSTAFSSON (KD):
          </note>
          <u who="Q5777864" xml:id="i-63d7add7c48f3569-0" n="91aa8d0b">
            <seg n="89cfd711">
              Herr talman! Jag frågade herr talman om jag fick ta med och visa
              en liten modell av en bil som jag tänkte tala om. Av respekt bestämde
              jag mig för att inte ta med den. Den finns på mitt arbetsrum om
              någon skulle vilja se den.
            </seg>
            <seg n="55e3ba50">
              Det finns flera delar av det som föregående talare tog upp som
              jag håller med om när det gäller historiska fordon.
            </seg>
            <seg n="65eb10ac">
              Vad jag skulle tala om är en bild från verkligheten som är aktuell.
              Den är bara ett halvår gammal. Det handlar just om problematiken
              med de regelverk som har införts när det gäller fångstkedjor,
              som det heter.
            </seg>
            <seg n="f4b06141">
              Det var en lycklig person jag vet inte om det var en man eller
              en kvinna som hade lyckats hitta ett fynd i USA. Det rörde sig
              om en 1947 års Cadillac, tvådörrars cabriolet, med karosstypen
              6267, som tillverkats i 6 755 exemplar. Lyckligtvis lyckades han
              ta hit bilen, men därefter upptäckte han att den inte gick att
              registrera eftersom han inte kunde hitta någon fångstkedja för
              den tredje föregående ägaren. Han hade alla andra, men det gick
              inte, och han kunde därmed inte styrka mer än tre ägarled.
            </seg>
            <seg n="8c984656">
              Detta delvis körbara och kompletta fordon som skulle restaureras
              är numera demonterat och försålt i delar. Som kristdemokrat och
              som intresserad av denna hobby måste jag säga att det är ganska
              skrämmande att det ska gå till på det viset. Det är ju fullständigt
              omöjligt att följa en bil tillbaka till 1947. Jag tror att alla
              inser detta.
            </seg>
            <seg n="2651e0c8">
              Bland annat genom min försorg har Transportstyrelsen lyckligtvis
              satt i gång en översyn av reglerna och för en dialog med intresseorganisationerna
              för att komma till rätta med detta. Jag tror att man håller på
              att diskutera just fångstkedjor och att försöka få rimliga proportioner.
              Det kan inte vara så att det är lättare att exportera klassiska
              fordon från Sverige än att importera klassiska fordon.
            </seg>
            <seg n="01d27fe4">
              När man tittar på förutsättningarna för den här ideella sektorn,
              som det ofta rör sig om, tror jag att man ser att det rör sig
              om ett litet fåtal bilar som tas hit av entusiaster. Vi måste
              i vår regelsamverkan och i även samverkan mellan myndigheter hitta
              ett sätt att lösa sådana här problem. Det kan inte vara rimligt
              att den enskilde ska stoppas hos bilprovningen för att siffrorna
              för milesmätaren på instrumentbrädan är större än på kilometermätaren
              och på det viset få avstå från sitt fordon ett unikt fordon som
              inte går att skaffa. Jag skulle kunna tala om exakt var detta
              hände.
            </seg>
            <seg n="642327da">
              Någonstans måste vi lämna väck klåfingrarna. Ingen person lägger
              ned ett sådant engagemang och tusentals restaureringstimmar på
              ett sådant här fordon i syfte att bryta mot några lagar och regler.
              Det handlar tvärtom att förgylla våra vägar sommartid, kanske
              när någon vill ta sin dotter till ett bröllop eller något annat
              trevligt arrangemang, så att vi alla får glädjas åt detta kulturfenomen.
            </seg>
            <seg n="ec400ea3">
              Samtidigt vill jag lyfta fram att kulturhistoria består av många
              olika delar. Det kan vara byggnadskultur, och det kan vara kultur
              inom många olika konstformer. Men det är också fordonskultur.
              Hela vår välfärd bygger faktiskt på att man kan förflytta sig
              i landet. Det glömmer vi ofta bort, för nu vill vi ha andra krav
              som är omöjliga, men jag tror att det är viktigt att vi kommer
              ihåg att det är en väldigt viktig del i hela industrialiseringen
              att man har kunnat flytta varor och tjänster. Det är det som gör
              att Sverige är levande. Detta är historia som är väl värd att
              bevara. Det är inget hot mot vare sig nuvarande miljöregler, skatteregler
              eller vad det nu kan vara, förutsatt att det finns rimliga gränser
              för det hela.
            </seg>
            <seg n="7b36cda1">
              Jag hoppas att vi framöver kan ta ett samlat grepp. Exempelvis
              huruvida det är möjligt för Tullverket att bedöma ett historiskt
              fordons värde i Sverige är rena skämtet för den som kan de här
              frågorna. Jag tror att det vore bra om vi i stället ägnade oss
              åt att se till att allting gick rätt till och att man förenklade
              det och på ett kvalificerat sätt hjälpte hobbyn att leva vidare.
              Vi i Sverige ska nämligen vara stolta. Vi är en av de nationer
              som har de främsta intresserade i världen per capita. Vi ska fortsätta
              ha det, och som alliansföreträdare är vi mycket för frihet. Jag
              hoppas att vi ska få en vettig frihet på detta område också.
            </seg>
          </u>
          <note n="2977262a">
            Överläggningen var härmed avslutad.
          </note>
          <note n="e1d77d97">
            18 § Anmälan om frågor för skriftliga svar
          </note>
          <note n="1d980dc6">
            Anmäldes att följande frågor för skriftliga svar framställts
          </note>
          <note n="d0a32906">
            den 11 april
          </note>
          <note n="7876da67">
            Mats Pertoft
          </note>
          <note n="f924a425">
            Elin Lundgren
          </note>
          <note n="3a8108a2">
            Johan Löfstrand
          </note>
          <note n="2e7d5d99">
            Hans Backman
          </note>
          <note n="137c2cc9">
            Frågorna redovisas i bilaga som fogats till riksdagens snabbprotokoll
            tisdagen den 17 april.
          </note>
          <note n="24a83cf6">
            19 § Anmälan om skriftliga svar på frågor
          </note>
          <note n="3e30b6e0">
            Anmäldes att skriftliga svar på följande frågor inkommit
          </note>
          <note n="d0a32906">
            den 11 april
          </note>
          <note n="218cd95c">
            Maria Stenberg
          </note>
          <note n="2d561843">
            Lars Gustafsson
          </note>
          <note n="61c27a04">
            Svaren redovisas i bilaga som fogats till riksdagens snabbprotokoll
            tisdagen den 17 april.
          </note>
          <note n="de290aec">
            20 § Kammaren åtskildes kl. 19.33.
          </note>
          <note n="b08a1cee">
            Förhandlingarna leddes
          </note>
          <note n="e373b525">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
