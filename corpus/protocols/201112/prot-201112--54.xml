<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--54</head>
          <docDate when="2011-12-21">2011-12-21</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:54
          </note>
          <note>
            Onsdagen den 21 december
          </note>
          <note>
            Kl. 09:00 - 10:55
          </note>
          <note>
            1 § Justering av protokoll
          </note>
          <note>
            Justerades protokollet för den 15 december.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)749
          </note>
          <note>
            KOM(2011)750, KOM(2011)752
          </note>
          <note>
            KOM(2011)753
          </note>
          <note>
            KOM(2011)751
          </note>
          <note>
            KOM(2011)752
          </note>
          <note>
            KOM(2011)759
          </note>
          <note>
            KOM(2011)746
          </note>
          <note>
            KOM(2011)747
          </note>
          <note>
            KOM(2011)758
          </note>
          <note>
            KOM(2011)777
          </note>
          <note>
            3 § Anmälan om inkommen granskningsrapport från Riksrevisionen
          </note>
          <note>
            Förste vice talmannen anmälde att följande granskningsrapport
            inkommit från Riksrevisionen:
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den
          </note>
          <note>
            13 februari 2012.
          </note>
          <note>
            5 § Svar på interpellation 2011/12:142 om växande andel arbetslösa
            i fas 3
          </note>
          <note type="speaker">
            Anf. 1 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Johan Andersson har frågat mig om jag är beredd att
            fasa ut fas 3 till förmån för mer effektiva åtgärder.
          </note>
          <note>
            Som jag har sagt flera gånger tidigare här i kammaren utgår arbetslinjen
            från att alla som kan arbeta ska arbeta, efter egen arbetsförmåga.
            Regeringens mål är full sysselsättning. Vi eftersträvar en inkluderande
            arbetsmarknad där alla behövs. Regeringen lägger särskild kraft
            på att bekämpa långtidsarbetslösheten.
          </note>
          <note>
            Intentionen med sysselsättningsfasen, fas 3, är att personer
            som har varit arbetslösa under lång tid ska få möjlighet att bygga
            upp nya referenser och nätverk och få en arbetsgemenskap hos en
            anordnare. Jag är övertygad om att jobbchanserna ökar för den
            enskilde om denne är aktiv på en arbetsplats samtidigt som jobbsökandet
            fortsätter.
          </note>
          <note>
            Fler personer lämnar nu jobb- och utvecklingsgarantin, och en
            ökande andel av dem går ut i arbete. Av dem som lämnade insatsen
            under första halvåret 2011 var 44 procent i arbete med eller utan
            stöd eller i utbildning 90 dagar senare. Motsvarande andel första
            halvåret 2010 var 34 procent.
          </note>
          <note>
            Det är viktigt att poängtera att drygt sex av tio deltagare lämnar
            jobb- och utvecklingsgarantin innan sysselsättningsfasen, alltså
            fas 3, påbörjas. Totalt 5 500 personer har lämnat sysselsättningsfasen
            för arbete eller studier under perioden mars 2009augusti 2011,
            men jag är långt ifrån nöjd.
          </note>
          <note>
            Regeringen presenterar i budgetpropositionen för 2012 kraftfulla
            insatser för att stärka jobb- och utvecklingsgarantin och för
            att bryta långtidsarbetslösheten. Regeringen tillför också Arbetsförmedlingen
            resurser för att förhindra att fler personer blir långtidsarbetslösa.
            Flera initiativ genomförs, och jag vill nämna några.
          </note>
          <note>
            Regeringen förstärker Arbetsförmedlingens förvaltningsanslag
            med drygt 1,2 miljarder kronor under 2012 för att bland annat
            höja handläggartätheten. Detta möjliggör en höjd aktivitetsnivå
            inom hela jobb- och utvecklingsgarantin, ökar arbetsgivarkontakterna
            och ger bättre förutsättningar för ett mer aktivt stöd till de
            arbetssökande.
          </note>
          <note>
            Arbetsmarknadsutbildning erbjuds också i den senare delen av
            jobb- och utvecklingsgarantin, alltså fas 3, under 2011 och 2012.
            Arbetsförmedlingen ser även över anordnarstödet, och kontrollfunktionerna
            stärks. Under 2012 och 2013 kommer dessutom deltagare i sysselsättningsfasen
            att ha möjlighet att få ett förstärkt särskilt anställningsstöd.
            Stödet ska fungera som en brygga till arbete utan stöd, antingen
            direkt eller via nystartsjobb eller lönebidrag.
          </note>
          <note>
            Jag vill förhindra att fler blir långtidsarbetslösa. Därför förändras
            Arbetsförmedlingens arbetssätt för att på ett tidigt stadium identifiera
            och erbjuda tidiga insatser till de personer som löper störst
            risk för långtidsarbetslöshet.
          </note>
          <note>
            Jag kan sammanfattningsvis konstatera att det har funnits ett
            behov av både förbättringar och förändringar av jobb- och utvecklingsgarantin.
            Regeringen går nu fram med flera initiativ för att utveckla insatserna
            för långtidsarbetslösa. Arbetslinjen gäller alla.
          </note>
          <note type="speaker">
            Anf. 2 JOHAN ANDERSSON (S):
          </note>
          <note>
            Fru talman! Tack för svaret, arbetsmarknadsministern! Dock är
            jag inte helt nöjd med svaret, även om det är en väg åt rätt håll.
          </note>
          <note>
            Jag vill börja med att ge en eloge till regeringen för att man
            har lyssnat på kritiken från oppositionen när det gäller kvaliteten
            för dem som är inne i fas 3-åtgärder. Man har tagit till sig den
            massiva kritik som fanns framför allt under hösten 2010 och våren
            2011 i fråga om flera fall av direkt missbruk av åtgärder från
            anordnares sida.
          </note>
          <note>
            Det är också bra att man har lyssnat på oss i oppositionen när
            det gäller detta med arbetsmarknadsutbildning, att man ges möjlighet
            att delta i en arbetsmarknadsutbildning när man befinner sig i
            fas 3, och även att handläggartätheten på Arbetsförmedlingen ökas,
            vilket jag tror är välkommet för att få en bättre kvalitet och
            framför allt är bättre för den enskilde för att kunna komma ut
            på arbetsmarknaden.
          </note>
          <note>
            Dock är det fortfarande katastrofala siffror för den andel av
            dem som är inne i fas 3 som inte går vidare till jobb eller annat,
            även om man kanske kan se en lite sjunkande tendens.
          </note>
          <note>
            Fas 3 är den största enskilda arbetsgivaren i Sverige just nu,
            som det ser ut med den andel som är inne i den sektorn. Många
            känner en stor frustration kring den åtgärd som är, att den inte
            känns särskilt meningsfull.
          </note>
          <note>
            Jag skulle vilja fråga arbetsmarknadsministern varför man så
            hårdnackat säger nej till de förslag som vi från Socialdemokraterna
            lägger fram när det gäller alternativ till fas 3. Jag tänker närmast
            på plusjobb, som skulle vara alldeles exemplariska i offentlig
            sektor, till exempel fler händer i vården eller klassmormor och
            klassmorfar i skolan. Det finns många alternativ här. Dessutom
            står offentlig sektor inför en ganska stor generationsväxling
            framöver.
          </note>
          <note>
            Min övertygelse är stark att om man ges möjlighet att komma in
            i offentlig sektor och delta i någon form av åtgärd, exempelvis
            plusjobb, skulle det kunna ge tillsvidareanställningar framgent
            i den offentliga sektorn. Vi såg sådana effekter under mandatperioden
            20022006, när vi hade plusjobb.
          </note>
          <note>
            Min fråga till ministern i den här delen är: Varför är man så
            hårdnackat motståndare till att se på även andra lösningar för
            att hjälpa dem som i dag befinner sig långt från arbetsmarknaden?
          </note>
          <note type="speaker">
            Anf. 3 JENNY PETERSSON (M):
          </note>
          <note>
            Fru talman! Jag tänkte ta tillfället i akt och påminna om att
            vi de senaste fem åren har upplevt en stark ekonomisk uppgång
            och många nya jobb. Samtidigt har vi gått igenom den värsta konjunkturnedgången
            sedan 30-talet. Det är oroligt ute i Europa, vilket även påverkar
            oss här i Sverige. Det har ställt krav på ansvarstagande i svensk
            politik, jobbskapande och en aktiv arbetsmarknadspolitik.
          </note>
          <note>
            Johan! Regeringen har satsat 8 miljarder kronor på en aktiv arbetsmarknadspolitik
            för att möta skuldkrisen. Arbetsmarknadspaketet för 20122014 innehåller
            bland annat insatser för utbildning, praktik och fler handläggare.
            Rätt stöd ska finnas i rätt tid för den som är i behov av det.
            Alliansen har konsekvent valt att stå upp mot den som har velat
            äventyra svensk ekonomi och som på punkt efter punkt har försökt
            riva ned arbetslinjen så även i dag.
          </note>
          <note>
            Fru talman! Det är bättre att människor deltar i aktiva insatser
            samtidigt som det egna jobbsökandet fortsätter än att det är passiva
            åtgärder, som det har varit tidigare. Vi moderater kan aldrig
            acceptera att människor långtidsparkeras i system. Vårt mål är
            att varje människa ska kunna få jobb och egen försörjning. Varje
            människa ska ha möjlighet att jobba utifrån sin egen förmåga.
          </note>
          <note>
            Som Johan säger: Vi har lyssnat. Vi har arbetat och ifrågasatt
            det som har fungerat mindre bra, och nu går vi fram med ordentliga
            kvalitetsförstärkningar. Det handlar bland annat om handläggartäthet
            och förstärkt arbetsgivarkontakt och att öppna upp så att fler
            arbetslösa får tillgång till jobb- och utvecklingsgarantin snabbare.
          </note>
          <note>
            I sysselsättningsfasen framgår möjligheterna till arbetsmarknadsutbildning.
            Vi har ett särskilt anställningsstöd med förhöjd handläggarersättning.
          </note>
          <note>
            Utöver alla de kraftfulla satsningar som sker inom jobb- och
            utvecklingsgarantin vill jag nämna att vi fortsätter med åtgärder
            som har visat sig fungera bra. Det handlar till exempel om nystartsjobb,
            instegsjobb, nedsättning av arbetsgivaravgiften för unga, ROT
            och RUT, som är andra stimulanser, och sänkt restaurangmoms.
          </note>
          <note>
            Detta är några åtgärder som Alliansen har infört som är viktiga
            pusselbitar för att människor som står utanför arbetsmarknaden
            lättare ska kunna få ett jobb. Många av dessa åtgärder motsätter
            sig Socialdemokraterna.
          </note>
          <note>
            De stora utmaningarna är att få företag att växa och att få företag
            och arbetsgivare att vilja anställa. För mig blir det då svårt
            att förstå hur det blir fler jobb genom att man tar bort RUT-avdraget,
            genom att man gör det dyrare att anställa en ungdom och genom
            att man inte inför en sänkt restaurangmoms. Det är inte ett sätt
            där arbetslinjen gäller för alla.
          </note>
          <note type="speaker">
            Anf. 4 LOTTA OLSSON (M):
          </note>
          <note>
            Fru talman! Debatten om regeringens arbetsmarknadspolitiska program
            fas 3 har under året varit mer eller mindre intensiv. Vi minns
            väl alla de personliga reportagen med mer eller mindre trista
            beskrivningar av reformen. Jag skulle vilja belysa de synpunkter
            som också kommer fram och som inte alls är lika intressanta att
            berätta om.
          </note>
          <note>
            De flesta trivs i sina fas 3-aktiviteter. De upplever att fas
            3-aktiviteterna ger mening och struktur åt vardagslivet. Självklart
            har de en dröm om ett vanligt arbete, men fas 3-aktiviteten är
            en bit på väg. Flera har vittnat om att det är stor skillnad att
            ha en aktivitet att gå till. De har varit borta från arbetsmarknaden
            i många år. Nu finns de i en arbetsplatsliknande miljö och i situationer
            som de ser som ett första steg mot att komma in på en arbetsplats.
            Bara att träffa en grupp människor varje dag och att ha någon
            att prata med över förmiddagskaffet känns för många som ett steg
            i rätt riktning, mot ett jobb, efter en lång arbetslöshetstid.
          </note>
          <note>
            Det är trist, tycker jag, att massmedierna bara har skrivit negativt
            om fas 3-aktiviteterna. Det är en bra aktivitet för att senare
            komma i jobb.
          </note>
          <note>
            Människor skäms ofta över att de trivs i sina fas 3-aktiviteter
            man har inte rätt att vara nöjd eftersom reformen har fått så
            mycket kritik. Samtidigt har de haft svårt att komma in på arbetsmarknaden
            och känner att de behöver den här tiden i fas 3.
          </note>
          <note>
            Har man då rätt att skriva ned fas 3-aktiviteterna? Är det rimligt
            att tro att människor ska kunna gå direkt ut på arbetsmarknaden
            efter så långa tider i arbetslöshet som det ofta handlar om? Fas
            3 är en bra aktivitet för många i väntan på ett nytt jobb.
          </note>
          <note type="speaker">
            Anf. 5 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för interpellationen! Den är viktig.
          </note>
          <note>
            Socialdemokraterna skriver i sin budgetmotion att regeringens
            arbetsmarknadspolitik går i rätt riktning. Det tycker jag är positivt,
            för jag välkomnar konstruktiva förslag.
          </note>
          <note>
            Det har varit viktigt för regeringen att lyssna till de långtidsarbetslösa
            själva och deras uppfattningar. Det har skett i olika enkäter.
            Där uppger 64 procent att de arbetsuppgifter som de har i sin
            sysselsättningsfas är väl anpassade, och så många som 77 procent
            är helt eller delvis nöjda med sin plats.
          </note>
          <note>
            Vi har låtit Arbetsförmedlingen kontrollera alla anordnare. Det
            har lett till att man har avbrutit samarbetet med närmare 300
            anordnare och uppmanat närmare 300 att ändra sitt förhållningssätt.
            Vi har också gett IFAU i uppdrag att göra olika utvärderingar.
            Nu återstår det att vänta in Arbetsförmedlingens förslag i januari
            som gäller just anordnarstödets konstruktion.
          </note>
          <note>
            Johan Andersson ställer frågan om plusjobben. Man kanske skulle
            kunna säga att det som vi nu genomför för just den här gruppen
            av personer liknar plusjobb, med den skillnaden att det handlar
            om arbete på hela arbetsmarknaden. Det är alltså bredare än bara
            offentlig sektor. Vi vill nämligen stimulera arbetsgivare att
            anställa personer som har varit borta under en väldigt lång tid.
            Det gör vi genom att vi har höjt det särskilda anställningsstödet
            så att en arbetsgivare får upp till 890 kronor per dag. Det ger
            en lönekompensation på 85 procent, vilket motsvarar en månadslön
            på drygt 17 000 kronor. Det är inte nog med det. Arbetsgivaren
            får också ett handledarstöd för att kunna avsätta personal för
            att hjälpa dessa långtidsarbetslösa att verkligen klara av att
            behålla arbetet. Och det är ett riktigt arbete som ger sjukpenninggrundande
            inkomst och pensionsgrundande inkomst.
          </note>
          <note>
            Det finns alltså ett kraftfullt stöd för arbetsgivare på hela
            arbetsmarknaden att anställa personer på ett likartat sätt. Det
            är ungefär som det som Johan Andersson frågar mig om.
          </note>
          <note>
            Men den stora utmaningen, skulle jag vilja säga, är inte att
            det fattas resurser. Det är inte heller så att de här långtidsarbetslösa
            personerna inte skulle vilja ha ett arbete. Den stora utmaningen
            är att arbetsgivare har fördomar mot personer som har varit borta
            länge. Det är oerhört beklagligt. Jag vet av egen erfarenhet,
            genom dem jag har träffat, att det är personer som har kompetens
            och som har erfarenhet. Och även om man är äldre får man inte
            exkluderas från arbetsmarknaden.
          </note>
          <note>
            Många personer som är inne i jobb- och utvecklingsgarantins senare
            fas är äldre. En större andel har funktionsnedsättningar. Och
            personerna har varit arbetslösa i genomsnitt i sju år. Så många
            som var femte har varit arbetslös och inskriven på Arbetsförmedlingen
            i mer än tio år.
          </note>
          <note>
            Jag menar att vi måste anstränga oss till det yttersta för att
            de här personerna ska få chansen att få en arbetsgemenskap.
          </note>
          <note>
            Vi gör nu förbättringar, liksom tidigare deltagare i interpellationsdebatten
            har varit inne på. Vi förbättrar handläggartätheten. Det ska gälla
            alla personer i garantierna, och också de andra, förstås. Ambitionen
            är att man ska få en dubbelt så bra kontakt med kvalificerade
            arbetsförmedlare. Jag ställer stora förhoppningar till den stora
            satsningen.
          </note>
          <note>
            Det finns ingen quick fix. Vi försöker på olika sätt att stävja
            det här problemet. Men det är en mycket prioriterad fråga för
            mig och för regeringen att personer som vill arbeta ska kunna
            göra det.
          </note>
          <note type="speaker">
            Anf. 6 JOHAN ANDERSSON (S):
          </note>
          <note>
            Fru talman! Tack, ministern, för en del klarlägganden när det
            gäller det här med plusjobb och annat! Men jag tänkte börja i
            en annan ända.
          </note>
          <note>
            Det kom häromdagen en undersökning som Arbetsförmedlingen hade
            gjort på uppdrag av Ekot med anledning av fas 3. Det visade sig
            tydligt att av de drygt 10 000 som gick in i fas 3-åtgärden för
            två år sedan är 6 000 fortfarande kvar. Det är 40 procent som
            har kommit ifrån åtgärden. Av dem var det 16 procent som hade
            fått jobb de allra flesta hade fått någon form av lönebidrag.
            Och det är en stor grupp som har gått i pension. Det hänger naturligtvis
            ihop med det som ministern säger, att det är många äldre som finns
            i fas 3-åtgärden.
          </note>
          <note>
            Det finns alltså fortfarande saker att jobba på när det gäller
            fas 3 för att det ska bli en så bra lösning som möjligt. När konjunkturen
            vänder förhoppningsvis blir det positivt framgent vill jag absolut
            inte att vi lämnar en grupp människor efter oss som blir långtidsarbetslösa.
            Vi vet av alla undersökningar som är genomförda att det är väldigt
            svårt att komma ut på arbetsmarknaden, oavsett om det är en god
            konjunktur eller inte, för den grupp som står längst från arbetsmarknaden.
          </note>
          <note>
            Sedan är det bara att beklaga att arbetsgivarna har den här synen
            på människor som har stått en bit från arbetsmarknaden. Vi har
            väl alla ett uppdrag att hjälpa till för att förbättra just den
            delen.
          </note>
          <note>
            Jag håller inte riktigt med ministern om att det här liknar plusjobb.
            Det är stor skillnad. Vi står inför stora behov av generationsväxling
            i offentlig sektor. Det finns arbetsuppgifter för alla. Dock är
            ekonomin i kommunerna och i landstingen ganska ansträngd i dag,
            vilket gör att det är svårt att anställa personer i reguljära
            jobb.
          </note>
          <note>
            Från Socialdemokraternas håll tyckte vi att plusjobb var ett
            bra alternativ. Det ger möjligheter till sysselsättning. Det ger
            möjligheter till anställning på sikt. Det kombinerat med en kraftfull
            utbildningssatsning tror jag skulle kunna vara en väg för att
            förbättra för många av dem som nu är långtidsarbetslösa.
          </note>
          <note>
            Problemen kommer att öka. Mätningarna och prognoserna från Arbetsförmedlingens
            sida visar att det här kommer att öka ganska dramatiskt. Det är
            fler och fler som kommer att gå in i en fas 3-åtgärd framöver,
            som behöver ha utbildningar och som behöver åtgärder som kan leda
            till jobb på sikt.
          </note>
          <note>
            Jag har faktiskt svårt att förstå den här avogheten från regeringens
            sida, framför allt från Moderaternas sida, när det gäller plusjobb.
            Återigen vänder jag mig till arbetsmarknadsministern. Om man inte
            lyckas med de åtgärder som regeringen vidtar det gäller fas 3,
            handläggartätheten på Arbetsförmedlingen, skärpt kontroll av anordnare
            med mera undrar jag: Är man då beredd att ompröva och se över
            möjligheten för långtidsarbetslösa att hitta nya lösningar och
            nya alternativ?
          </note>
          <note>
            Utgångspunkten är väl densamma för oss båda, att det i första
            hand är tillväxten av jobb som är det viktiga. Men det här är
            en grupp som i alla fall jag är väldigt orolig för kommer att
            växa framöver, och risken är att vi kommer att lämna en stor grupp
            människor bakom oss när konjunkturen vänder om vi inte lyckas
            fasa in dem på ett bra sätt.
          </note>
          <note type="speaker">
            Anf. 7 JENNY PETERSSON (M):
          </note>
          <note>
            Fru talman! Som arbetsmarknadsministern nämnt har vi lyssnat
            in hur arbetet inom ramen för jobb- och utvecklingsgarantin fungerar,
            och vi stärker förmedlingsinsatserna hela vägen. Totalt har regeringen
            satsat drygt 8 miljarder kronor på aktiva arbetsmarknadsåtgärder
            under de närmaste åren. Så ser det inte ut på andra håll i Europa;
            där är det snarare neddragningar som gäller.
          </note>
          <note>
            Vi ger möjlighet till snabbare insatser när det bedöms att risken
            är stor för att någon ska hamna i arbetslöshet, med profileringsverktyg
            som Arbetsförmedlingen själva har provat fram. Men också kvaliteten
            och innehållet i fas 3 höjs liksom kontrollen av anordnarna. Att
            öka deltagarnas anställbarhet är en grundläggande del i insatserna.
          </note>
          <note>
            Vi har gjort en förskjutning mot meningsfulla jobb med mindre
            risk för undanträngningseffekter. Vi väljer att stärka dem som
            står långt från arbetsmarknaden ytterligare ett snäpp. Det är
            just i svåra ekonomiska tider särskilt viktigt att undvika att
            människor hamnar i långvarigt utanförskap.
          </note>
          <note>
            Vi tillför som sagt resurser till förmedlarna. Vi tillför även
            tidigare programinsatser i de tidigare faserna, och möjligheten
            till arbetsmarknadsutbildning i fas 3 förlängs. Att kontrollen
            av de kompletterande aktörerna skärps är en förutsättning och
            helt avgörande för att vi ska nå gott resultat.
          </note>
          <note>
            Vad står mot detta? Det kommer fina ord men inga realistiska
            förslag från Socialdemokraterna. Johan Andersson och Socialdemokraterna
            har två konkreta budgetrelaterade förslag: plusjobb och offentligt
            skyddat arbete som tillsammans skulle uppgå till 2 900 platser.
          </note>
          <note type="speaker">
            Anf. 8 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Man kan säkert ha olika uppfattningar om särskilt
            anställningsstöd eller plusjobb. Det jag tycker är det allra viktigaste
            är att arbetsgivare såväl i offentlig som privat sektor nu tar
            chansen och möjligheten att anställa en person som har varit långtidsarbetslös
            och som befinner sig i sysselsättningsfasen.
          </note>
          <note>
            Det är ett ganska kraftfullt stöd som arbetsgivare kan få. Jag
            vill gärna nämna för eventuella lyssnare att en arbetsgivare alltså
            kan få kompensation upp till 85 procent av en lönenivå på drygt
            17 200 kronor. Ersättningen per dag är 890 kronor till en arbetsgivare
            till exempel inom vården och skolan, där man till exempel kan
            anställa en klassmorfar. Det är riktiga jobb. Jag tror att det
            är väldigt viktigt att vi även får fler privata arbetsgivare som
            erbjuder anställning för långtidsarbetslösa personer.
          </note>
          <note>
            Jag tycker att grunderna i jobb- och utvecklingsgarantin fungerar
            relativt väl, men jag inser också att vi ständigt måste jobba
            med utveckling och förbättring av vår politik. Därför är det positivt
            att se att så många som närmare sju av tio personer aldrig någonsin
            kommer i sysselsättningsfasen. De går innan dess till studier
            eller arbete.
          </note>
          <note>
            Det har också funnits kritik mot att aktiviteten har varit för
            låg och att man har träffat sin arbetsförmedlare för sällan. Detta
            försöker vi nu förbättra genom att göra en kraftfull satsning
            på Arbetsförmedlingen med 1,2 miljarder kronor under nästa år.
          </note>
          <note>
            Arbetsförmedlingen ser också över anordnare, såväl offentliga
            som privata och ideella. Vi har stor hjälp av idrottsrörelsen
            och av ideella organisationer men även av små företag. De allra
            flesta långtidsarbetslösa är hos en anordnare där det finns ett
            fåtal långtidsarbetslösa personer.
          </note>
          <note>
            Anvisningstidens längd är också något som är viktigt, och det
            jag skulle vilja understryka när det gäller detta är att det ska
            vara meningsfullt. Ingen person ska göra någonting som uppfattas
            som meningslöst. Är man inte nöjd med sin sysselsättningsplats
            ska man kontakta Arbetsförmedlingen och se till att få byta anordnare.
            Man kan också själv önska en anordnarplats som passar utifrån
            ens intressen och så vidare.
          </note>
          <note>
            Det finns många olika delar i jobb- och utvecklingsgarantin.
            Det jag skulle säga är det allra viktigaste som vi nu genomför
            från den 1 januari är att Arbetsförmedlingen får i uppdrag att
            väldigt tidigt identifiera de personer som man tror löper risk
            för långtidsarbetslöshet och ge dem insatser i princip direkt.
            Man kanske kan se det till exempel utifrån en tidigare kriminell
            livsstil, att man kommer ut från kriminalvården. Det kan handla
            om droger eller om bristande kunskaper i svenska eller inom andra
            avgörande områden.
          </note>
          <note>
            Dessa personer ska Arbetsförmedlingen identifiera tidigt och
            sätta in insatser för tidigt, det vill säga innan de kommer in
            i garantierna. Det är en avsevärd förbättring och någonting som
            jag är väldigt stolt över att kunna presentera. Det är också någonting
            som det finns erfarenhet av från andra länder och som har fungerat
            väl.
          </note>
          <note>
            Jag tror att det behövs väldigt många olika delar i arbetsmarknadspolitiken,
            och som jag sade tidigare: Det finns ingen quick fix. Men det
            som ändå finns och som är oerhört väsentligt är en arbetslinje
            som är på riktigt och som inte är ett projekt utan en pågående
            process, utan slut, med ständiga förbättringar, där vi lyssnar
            på Arbetsförmedlingen och deltagare och försöker se till att göra
            stöden så effektiva som möjligt.
          </note>
          <note>
            Allra sist vill jag också nämna att i mitten av april nästa år
            kommer en utredning med förslag på hur stödet till de personer
            som har funktionsnedsättning kan bli ännu mycket bättre och mer
            träffsäkra.
          </note>
          <note type="speaker">
            Anf. 9 JOHAN ANDERSSON (S):
          </note>
          <note>
            Fru talman! Jag vill börja med att kommentera Jenny Peterssons
            inlägg. Hon nämner Socialdemokraternas alternativ till budget,
            men det hon glömde nämna är den utbildningssatsning som vi gör
            och framför allt den kompetenskommission vi vill tillsätta just
            för att se över utbildningar bland annat för den grupp människor
            som är långt från arbetsmarknaden. Hur kan vi bli mer träffsäkra?
            Hur kan vi åtgärda just dessa delar? Alla kan ta till sig någon
            del av utbildning under ett arbetsliv, så även den här gruppen.
            Nu får man det att låta som om det bara är människor som har stått
            väldigt långt från arbetsmarknaden som hamnar i fas 3, men det
            finns både och. Jag tror att det är farligt att kategorisera allt
            för mycket.
          </note>
          <note>
            Jag kan hålla med arbetsmarknadsministern när det gäller de insatser
            som föreningslivet gör i dag. Jag är själv väldigt aktiv i föreningslivet
            lokalt i Östergötland och vet vilka stora insatser man gör för
            de människor som finns i fas 3.
          </note>
          <note>
            En fråga som dyker upp med jämna mellanrum gäller de människor
            som har varit inne i fas 3 på bra placeringar hos bra anordnare
            men som nu, efter två år, måste byta anordnare. Är man från regeringens
            sida beredd att se över detta? Jag har några fall där hemma med
            personer som är desperata över att behöva byta anordnare efter
            de här två åren. I något ärende har man också hamnat väldigt snett
            hos mindre seriösa anordnare. Ibland är Arbetsförmedlingen lyhörd
            när det gäller detta, men ibland är lyhördheten mindre.
          </note>
          <note>
            Min konkreta fråga är: Är man från regeringens sida beredd att
            förlänga insatsen och placeringen för den enskilde?
          </note>
          <note type="speaker">
            Anf. 10 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för en intressant diskussion! Jag vill också
            säga något om att de personer som är långtidsarbetslösa inte är
            en homogen grupp, och därför är det viktigt att inte ge upp när
            det gäller en enda person. Men majoriteten är äldre, och vi vet
            av erfarenhet att äldre personer har svårare att komma tillbaka
            på arbetsmarknaden. Även när man har en funktionsnedsättning har
            man det lite extra tufft.
          </note>
          <note>
            Min förhoppning är att anordnare som är bra och som har en möjlighet
            ska kunna ta del av det här anställningsstödet och kunna ge en
            lönebidragsanställning med hjälp av den utökade ersättningen på
            890 kronor per dag, alltså 85 procents kompensation.
          </note>
          <note>
            Tanken med att byta anordnare är att man ska få en chans att
            bygga på med ännu mer erfarenheter som gör att man får större
            möjlighet att få ett jobb. Men det finns också öppningar för Arbetsförmedlingen
            att göra individuella bedömningar. Det kan vara så att man närmar
            sig pensionen, och då kan det vara mindre lämpligt att behöva
            byta från en trygg och bra anordnare som man trivs hos och där
            det fungerar väl. Man måste ta väldigt stor hänsyn till det enskilda
            fallet.
          </note>
          <note>
            De flesta anordnare är förstås väldigt seriösa och bra arbetsgivare,
            både ideella och företag. De som inte är seriösa ska vi inte ha
            någonting med att göra, punkt slut. För den som är missnöjd vill
            jag återigen betona att man inte ska vara på en arbetsplats där
            man inte känner att det är meningsfullt, att man inte stärks som
            individ och blir mer attraktiv på arbetsmarknaden.
          </note>
          <note>
            Vi fortsätter att utveckla jobb- och utvecklingsgarantin. Framför
            allt och avslutningsvis: Nästa år får Arbetsförmedlingen bättre
            möjligheter att hjälpa varje enskild person individuellt och möta
            dem ansikte mot ansikte. Det tror jag kommer att leda till att
            ännu fler kommer i arbete.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2011/12:167 om samverkan för minskad
            ungdomsarbetslöshet
          </note>
          <note type="speaker">
            Anf. 11 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Esabelle Dingizian har frågat mig vilka åtgärder,
            utöver de redan befintliga, jag avser att vidta för att minska
            ungdomsarbetslösheten samt om jag avser att vidta åtgärder som
            leder till att samverkan mellan statliga huvudmän, kommuner och
            landsting underlättas.
          </note>
          <note>
            Arbetslösheten bland unga är en utmaning som regeringen tar på
            största allvar. I oktober var det 21,1 procent av ungdomarna i
            åldern 1524 år som befann sig i arbetslöshet. Detta är nästan
            2 procentenheter lägre än i oktober 2010. Utvecklingen går i rätt
            riktning, men jag är ändå långt ifrån nöjd.
          </note>
          <note>
            I sammanhanget bör man också ha i åtanke att ungdomars arbetslöshetsperioder
            ofta är korta och att den officiella arbetslöshetsdefinitionen
            även inkluderar heltidsstuderande som söker arbete. I oktober
            i år var det så många som 54 500, det vill säga cirka fyra av
            tio av de arbetslösa i åldern 1524 år, som var heltidsstuderande.
          </note>
          <note>
            Interpellanten nämner betydelsen av ESF-finansierade projekt
            som syftar till att få till en bättre matchning mellan arbetskraft
            och arbetsmarknad. Jag håller med interpellanten om att vi bör
            ta lärdom av arbetsmarknadspolitiska projekt med goda resultat.
            Lyckade projekt förutsätter på ett värdefullt sätt en god samverkan
            mellan deltagande myndigheter och organisationer.
          </note>
          <note>
            En bra samverkan mellan Arbetsförmedlingen och kommunerna bör
            alltid eftersträvas. Arbetsförmedlingen samarbetar i dag med till
            exempel både Försäkringskassan och skolan för att bland annat
            genom vägledning och information underlätta övergången från skola
            till arbete för ungdomar med funktionshinder.
          </note>
          <note>
            Ungdomsarbetslösheten har länge varit ett problem för Sverige.
            En grundläggande orsak är de brister som har funnits i utbildningssystemet
            och på arbetsmarknaden, vilket har gjort tröskeln mellan skola
            och arbetsliv hög. Problemen förstärks av att alltför många unga
            har lämnat skolan utan tillräckliga kunskaper och att yrkesutbildningarna
            länge sattes på undantag.
          </note>
          <note>
            Kopplingen mellan skola och arbetsmarknad förstärks nu, bland
            annat genom införandet av en gymnasial lärlingsutbildning som
            en alternativ väg till yrkesexamen inom gymnasieskolans yrkesprogram.
            Regeringen har bedömt att det finns behov av ytterligare åtgärder,
            och i budgetpropositionen för 2012 aviserades satsningar på att
            förstärka kvaliteten i yrkesutbildningen. Det handlar till exempel
            om kompetensutveckling av yrkeslärare, utökad tillsyn samt uppdrag
            till Skolverket att främja kvalitet i det arbetsplatsförlagda
            lärandet.
          </note>
          <note>
            Dessutom har en särskild utredare fått i uppdrag att utreda och
            föreslå lösningar avseende en ny anställningsform med ett utbildningsinnehåll
            för unga under 23 år en lärlingsprovanställning.
          </note>
          <note>
            Regeringen vill sänka trösklarna in på arbetsmarknaden för unga.
            Detta har vi gjort genom att införa nystartsjobben, som ungdomar
            som har varit utanför arbetslivet under minst sex av de senaste
            nio månaderna kan ta del av. Dessutom har vi halverat arbetsgivaravgiften
            för alla under 26 år. Båda dessa satsningar har gjort det billigare
            att anställa unga.
          </note>
          <note>
            För att förbättra jobbchanserna för arbetslösa ungdomar som saknar
            slutbetyg förlänger vi nu folkhögskolesatsningen. Vi förlänger
            även möjligheten för ungdomar mellan 20 och 24 år som saknar fullständig
            grundskole- eller gymnasieutbildning att få studiemedel med den
            högre bidragsnivån inom studiemedlet för studier på grundskole-
            eller gymnasienivå.
          </note>
          <note>
            Avslutningsvis vill jag säga att i budgetpropositionen för 2012
            presenterar regeringen kraftfulla insatser för att stärka Arbetsförmedlingen.
            Detta möjliggör en höjd aktivitetsnivå i jobbgarantin för ungdomar
            och ger bättre förutsättningar för mer aktivt stöd i de ungas
            arbetssökande. Vi är ständigt beredda att ta nya initiativ för
            att bekämpa ungdomsarbetslösheten.
          </note>
          <note type="speaker">
            Anf. 12 ESABELLE DINGIZIAN (MP):
          </note>
          <note>
            Fru talman! Tack ministern för svaret! Faktum är att det går
            väldigt bra för många ungdomar i Sverige, men det finns en grupp
            ungdomar som det inte går så bra för. Ungdomsstyrelsen har kartlagt
            ungdomar som varken arbetar eller studerar. På deras rikskonferens
            fick vi veta hur siffrorna ser ut och att den här gruppen de facto
            växer. Sedan 2007, då det var 85 000 ungdomar som varken arbetade
            eller studerade, hade antalet till 2009 vuxit till 127 000 ungdomar.
          </note>
          <note>
            Arbetsförmedlingen har också på ett väldigt pedagogiskt sätt
            beskrivit det här. Där kan man verkligen se att ungdomarna är
            utanför, som regeringen brukar säga.
          </note>
          <note>
            Den här gruppen har varit bestående, säger forskarna också. Det
            handlar om mellan 7 och 10 procent, och det har regeringen vetat
            en längre tid.
          </note>
          <note>
            Problemet är strukturellt. Jag menar att Sverige inte har råd
            att låta de här ungdomarna stå utanför och blunda för dem. Alla
            ungdomar förtjänar att få sina drömmar förverkligade och få nya
            livschanser.
          </note>
          <note>
            Jag menar att regeringen inte gör tillräckligt. När ministern
            säger att det går i rätt riktning menar jag att hon stoppar huvudet
            i sanden. Visst är det en hel del som regeringen gör, men frågan
            är om de insatserna hjälper, eller skrapar vi bara på ytan?
          </note>
          <note>
            Jag har läst regeringens proposition och även fått hjälp av riksdagens
            utredningstjänst. Man säger att aktivitetsgraden är låg enligt
            IFAU. Det finns inte någon långsiktig effekt av deltagandet i
            jobbgarantin. Regeringen skriver att 9 000 ungdomar gick från
            ungdomsgarantin till utvecklingsgarantin. Här är siffran nu 11
            000, säger Arbetsförmedlingen. När det gäller folkhögskolesatsningen
            på tre månader har bara hälften av platserna tillsatts. Högre
            studiemedel har bara lett till att 717 unga har påbörjat utbildning,
            där regeringen hade räknat med 2 000 under helåret. Nystartsjobb,
            som det pratas om, har 7 100 ungdomar fått 2010. Sänkt arbetsgivaravgift
            någon utvärdering har vi inte sett än. Hur träffsäkert är det?
          </note>
          <note>
            Alla de här ungdomarna lever ju på någon form av bidrag. Försörjningsstödet
            bland 1819-åringar är 8 procent. Försörjningsstödet bland 2024-åringar
            är 10 procent. Aktivitetsersättningarna har gått upp. Jag vet
            inte om det handlar om 28 000 eller 30 000 ungdomar. Det är lite
            olika siffror beroende på var man tittar.
          </note>
          <note>
            Så här kan det inte fortsätta. Vi har en stor grupp som befinner
            sig utanför och som dessutom växer för varje år. Sedan pratar
            ministern om några tusen platser här och där.
          </note>
          <note>
            Många av de här ungdomarna är väldigt långt ifrån arbetsmarknaden.
            Många behöver en förstärkt insats. Det är just därför jag ställer
            den här frågan till ministern. Nu läser jag i tidningen i dag
            att Arbetsförmedlingen ska börja profilera, men de här ungdomarna
            finns där ute. Vi behöver inte söka efter dem. Frågan är vad vi
            gör åt dem. Klarar Arbetsförmedlingen att ta hand om de här ungdomarna
            själv? Jag menar att de inte gör det. Jag menar att vi behöver
            andra former av insatser.
          </note>
          <note type="speaker">
            Anf. 13 JENNY PETERSSON (M):
          </note>
          <note>
            Fru talman! Det finns många stora utmaningar på arbetsmarknaden,
            inte minst bland unga. Arbetslösheten bland unga är ingen ny företeelse.
            Oavsett konjunkturläge har många unga fått betala ett högt pris
            genom att stå utanför. Alltför höga trösklar för unga tjejer och
            killar hindrar dem från att få ett eget jobb med egen inkomst
            och en möjlighet att förverkliga egna drömmar. Sådana trösklar
            måste vi arbeta för att få bort.
          </note>
          <note>
            Samtidigt har vi framöver stora utmaningar. Det är stora pensionsavgångar,
            och efterfrågan på arbetskraft kommer att öka. Färre ska försörja
            fler, samtidigt som ett stort generationsskifte äger rum på arbetsmarknaden.
          </note>
          <note>
            Fru talman! Att fler unga ska få ett jobb är en av våra mest
            angelägna frågor. Vi ser problemet, att problemet har funnits
            länge och de stora utmaningarna att få fler unga till arbete.
            Här gäller det att ta ansvar.
          </note>
          <note>
            Orsakerna till en hög ungdomsarbetslöshet är många. Det finns
            inte en lösning på problemet. Hade jag haft det trollspöet hade
            jag gärna använt det. En svag utbildningsbakgrund är gemensamt
            för många av dem som har svårast att snabbt få ett arbete. Det
            gäller till exempel ungdomar som inte har några betyg från grundskola
            eller gymnasieskola. Skolan är helt avgörande för många ungas
            start i livet och möjlighet till jobb.
          </note>
          <note>
            För de ungdomar som inte har basen i utbildningen med sig finns
            möjligheten att läsa upp slutbetyg från grundskola och gymnasieskola
            på folkhögskola. Folkhögskolesatsningen fortsätter 2012 och 2013.
            Men, som sagt, vi är inte nöjda, och mer behöver göras. Jag nämnde
            tidigare i mitt anförande att vi satsar drygt 8 miljarder kronor
            på en aktiv arbetsmarknadspolitik, på utbildning, praktik och
            fler handläggare under de närmaste åren.
          </note>
          <note>
            Jag har nämnt några åtgärder i syfte att reparera situationen
            och få fler i arbete. De ska ses tillsammans med satsningar som
            görs i dag på den nya gymnasieskolan, lärlingsutbildningar, kommande
            lärlingsprovanställningar och halvering av arbetsgivaravgiften
            för unga, sänkt restaurangmoms, RUT och ROT. Jag läste senast
            i dag, och har pratat med arbetsmarknadsministern, att regeringen
            i morgon fattar beslut om tidiga programinsatser för vissa unga.
            Det är ett steg i rätt riktning.
          </note>
          <note>
            Vi är inte nöjda. Vi behöver göra mer för att fler unga ska komma
            in på arbetsmarknaden. Vi behöver sänka trösklarna för unga. Det
            är en viktig fråga som ställs av Esabelle om samverkan.
          </note>
          <note>
            Med detta vill jag önska god jul och gott nytt år till fru talmannen
            och samtliga i kammaren.
          </note>
          <note type="speaker">
            Anf. 14 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Tack för interpellationen!
          </note>
          <note>
            Jag är glad att Miljöpartiet delar regeringens uppfattning om
            betydelsen av satsningar på utbildning och skola till de ungdomar
            som inte har klarat av skolan eller där skolan inte har mött dem
            som individer så att de har kunnat slutföra den. Skolan är absolut
            avgörande.
          </note>
          <note>
            Men ett bekymmer finns, nämligen att när man nämner skola eller
            folkhögskola för vissa av dessa ungdomar springer de åt andra
            hållet. Arbetsförmedlingen har oerhört svårt, liksom representanter
            från kommunen, att motivera ungdomarna, just vid det tillfället,
            att gå tillbaka till någon form av skola. Ungdomarna har så dåliga
            erfarenheter.
          </note>
          <note>
            Det här är problem som inte bara finns i Sverige. Vi pratar om
            detta även inom EU. Det finns ett begrepp på engelska, NEET Not
            in Education, Employment or Training som innebär att de varken
            jobbar eller studerar. Det är ett växande problem, tillsammans
            med den psykiska ohälsan inte minst bland våra unga.
          </note>
          <note>
            Det finns inte någon enkel lösning. Det finns olika vägar som
            fungerar bra. Först och främst har kommunen ett uppföljningsansvar.
            Det är viktigt att kommunen, socialtjänsten och skolan samverkar
            mer aktivt med Arbetsförmedlingen för att veta var ungdomarna
            finns. Arbetsförmedlingen arbetar också mer uppsökande ute i lokalsamhället,
            går helt enkelt ut på stan och pratar med ungdomar om vad de gör
            och på så sätt försöker motivera dem att komma till förmedlingen.
          </note>
          <note>
            Ytterligare en utmaning är att om ungdomarna kommer till förmedlingen
            är det inte säkert att de kommer tillbaka en andra gång. Det visar
            erfarenheten. Man ringer och sms:ar dem, men de kommer inte tillbaka.
            Jag tror att en del i lösningen är att involvera ungdomarnas nätverk,
            det vill säga föräldrar, de som finns i ungdomarnas omedelbara
            närhet. Ungdomarna bor någonstans och har någon som försörjer
            dem. Vi behöver arbeta mer på bred front för att nå de unga människorna.
            De kanske behöver hjälp med sin motivering.
          </note>
          <note>
            Ett bra projekt som sker i samverkan finns på Fryshuset i Stockholm.
            Arbetsförmedlingen arbetar tillsammans med Fryshuset och socialtjänsten,
            nämligen Unga In. De arbetar mer okonventionellt för att nå ungdomar
            och motivera dem. Problemet är i det här avseendet inte att det
            skulle fattas resurser, utan problemet är att det råder brist
            på metoder för att nå de unga personerna. De har någonstans en
            relativt hyfsad tillvaro på så sätt att de har mat, husrum, fickpengar
            och det de nödvändigtvis behöver. De har inte motivationen eller
            drivkraften ekonomiskt att komma i sysselsättning. Det kan kanske
            bero på att en del föräldrar försörjer barnen lite för mycket,
            så att ungdomarna inte ser att arbete kan leda vidare till ett
            ännu bättre liv. Där måste vi göra mer.
          </note>
          <note>
            Jag delar interpellantens uppfattning att vi behöver söka upp
            ungdomarna. De som riskerar långtidsarbetslöshet ska inte lämna
            förmedlingen förrän de får reda på vad de ska göra i morgon. Därför
            är jag så otroligt glad för att vi kan erbjuda detta från nyår
            till en viss avgränsad grupp ungdomar som har det extra besvärligt.
          </note>
          <note>
            Det är viktigt att poängtera att det här inte gäller alla ungdomar.
            Det går bra för de flesta ungdomar i Sverige, precis som interpellanten
            nämner. Men vissa särskilt utsatta ungdomar, som saknar skola
            och som har andra sociala problem, kanske drogproblem, kriminalitet
            och utanförskap, behöver vi göra tidigare, tydligare och tuffare
            insatser för. Det här är en utmaning för hela lokalsamhället,
            inte minst för kommuner, socialtjänst, skola och arbetsförmedling.
            Det är något som vi absolut inte får tappa bort det är oerhört
            väsentligt.
          </note>
          <note>
            Med detta vill jag tacka för interpellationerna och önska kammarens
            ledamöter och fru talmannen
          </note>
          <note>
            (FÖRSTE VICE TALMANNEN: Vi är inte färdiga.)
          </note>
          <note>
            Vi är inte färdiga! Då säger jag det i alla fall, sedan kan vi
            återkomma. Jag kände att jag var färdig själv.
          </note>
          <note type="speaker">
            Anf. 15 ESABELLE DINGIZIAN (MP):
          </note>
          <note>
            Fru talman! Tack, ministern! Det hävdas här att det inte finns
            metoder och verktyg. Så säger inte de forskare jag har lyssnat
            på. De menar att alla ESF-projekten som har genomförts de senaste
            åren gör i princip samma sak, nämligen att alla resurser som finns
            samverkar. På så sätt uppnår de resultat.
          </note>
          <note>
            Unga In som ministern nämnde är ett bra exempel. Varför understöder
            inte ministern Unga In och låter projektet fortgå? Unga In behöver
            långsiktigt etableras i hela landet, inte bara i projektform.
            Det är just det interpellationen handlar om.
          </note>
          <note>
            Ministern beskriver ungdomarna som en liten klick. Jag vill ändå
            påminna ministern om att det är fråga om över 100 000 ungdomar
            som varken studerar eller arbetar. Det är ingen liten klick. Det
            är en växande grupp. Därför kan vi inte bara ta tag i några hundra
            och se hur det går. Det här måste ut på bred front. Det är akut.
          </note>
          <note>
            Jag har träffat ungdomar på Navigator-Center, och jag är helt
            säker på att ministern också har gjort det. När man lyssnar på
            ungdomarna och vilken väg de har gått i skolan, att de inte har
            fått det stöd de har haft rätt till, hur de har bollats från den
            ena myndigheten till den andra myndigheten, förstår man att de
            inte har förtroende för någon. Man måste skapa en relation till
            ungdomarna så att de kan få självförtroende, så att de blir motiverade
            att gå på motiveringskurs. Jag förstår vad ministern tycker, men
            det jag inte riktigt kan förstå är varför ministern inte vill
            ta in vidden av problemet, att denna verksamhet måste etableras
            i hela landet, inte bara som försöksperioder. Det finns verktyg.
            Varför inte sätta i gång med en gång?
          </note>
          <note>
            Ministern säger att vi måste söka i ungdomarnas nätverk. Många
            har inga nätverk. Många har inte föräldrar som går till jobbet.
            Många har ingen som söker efter dem när de inte är där de ska
            vara. Det är därför detta stöd måste vara kompakt. Det faktum
            att det nu är 11 000 ungdomar som har gått från ungdomsgarantin
            till jobbgarantin säger väl en hel del det antalet ökar. Jag förstår
            inte riktigt ministerns tankar. Dessa ungdomar lever i något slags
            dimridå, där de själva inte kan se hur vägen ser ut.
          </note>
          <note>
            Ministern talar om en ny anställningsform. Det vill jag inte
            uttala mig om. Jag vill bara säga att jag har tittat i propositionen
            där det står att det mellan 2000 och 2009 var 50 procent av de
            sysselsatta ungdomarna som hade tillfälliga anställningar. Det
            är inte heller så att ungdomarna inte kommer in i arbete. De kommer
            ju in och ut lika snabbt, som ministern också säger. Det finns
            siffror på det.
          </note>
          <note>
            Om det ska vara någonting varaktigt och någonting med kvalitet
            måste det vara en massa utbildning i de nya anställningsformerna.
            Då får vi se vad skillnaden är mellan det och det som redan i
            dag finns i kollektivavtalen.
          </note>
          <note type="speaker">
            Anf. 16 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Det är mycket riktigt så att det bedrivs en hel del
            bra projekt inom ESF. Det bedrivs också en väldig massa bra saker
            ute i kommunerna. Interpellanten nämner Navigator-Center, och
            jag har själv besökt det på några platser.
          </note>
          <note>
            En utmaning handlar just om vilket ansvar kommunerna har. Kommunerna
            är självständiga aktörer 300 olika kommuner. Mitt ansvar är att
            se till att Arbetsförmedlingen kan göra sitt yttersta, bland annat
            genom samverkan med kommunerna, att genom uppsökande verksamhet
            nå ungdomar för att motivera dem att ta en praktikplats eller
            gå tillbaka till skolan. Självklart är alla de ungdomar som man
            kan få tillbaka till skolan en oerhörd vinst. Förr eller senare
            är det målsättningen för de allra flesta.
          </note>
          <note>
            Jag sätter också en stor förhoppning till den nya skola som nu
            kommer fram, som kommer att möta eleverna mer utifrån deras individuella
            förutsättningar och som kommer att passa de ungdomar bättre som
            kanske inte just för stunden är lika teoretiskt motiverade. Vi
            kommer förhoppningsvis att få en mindre andel avhopp från gymnasieskolan
            när den inte ställer exakt lika höga teoretiska, högskoleförberedande
            krav på alla ungdomar.
          </note>
          <note>
            Skolan är väsentlig, men det är också möjligheterna för ungdomar
            att komma in i arbetslivet och lära sig att jobba på jobbet. Därför
            kommer den utredning som presenteras nästa år av Claes Stråth
            som handlar just om lärlingsprovanställningar att bli intressant.
          </note>
          <note>
            Vi har väldigt lite av lärlingsutbildningar i Sverige. Det är
            det avgjort viktigaste skälet till att vi har en helt annan ungdomsarbetslöshetssituation
            än våra grannländer, Finland och Danmark, för att ta några exempel,
            men även Tyskland och Nederländerna. Där har man etablerade system
            för lärlingsutbildningar som har gjort att arbetslösheten är väsentligt
            lägre.
          </note>
          <note>
            Vi har också infört förändringar i arbetsrätten som har gjort
            det enklare att anställa. Vi har gjort det hälften så dyrt att
            anställa ungdomar. Vi kommer nu att titta på hur vi kan minska
            marginaleffekterna för de ungdomar som har försörjningsstöd så
            att det lönar sig bättre att ta ett jobb. Även om det är en relativt
            låg lön ska man ändå tjäna pengar till sin egen plånbok om man
            går till jobbet.
          </note>
          <note>
            Det behövs således satsningar inom skolan och inom förmedlingen,
            men kanske också mer av att man tar till vara goda exempel ute
            i våra kommuner, där lokalpolitiker måste ta till vara den forskning,
            de erfarenheter och de verktyg som finns och som fungerar. Man
            behöver inte uppfinna hjulet återigen. Titta på de bra verksamheter
            som finns! Där är till exempel Fryshusets samarbete med Arbetsförmedlingen,
            socialtjänsten och skolan alldeles utmärkt. Där startar man nu
            en folkhögskoleverksamhet, där man når ungdomar där de befinner
            sig, nämligen inom idrotten och kulturen, och motiverar dem att
            pröva på. Man åker med ungdomarna ut till folkhögskolan, som i
            detta fall inte ligger ute på vischan utan inne i staden. Man
            tar dem i handen, coachar dem på det sättet och bygger upp relationer.
          </note>
          <note>
            Jag håller med interpellanten om att det finns många exempel
            och god forskning som gör att vi kan komma mycket längre. Men
            då måste kommunerna ta till sig det, ställa upp och arbeta. Direktiven
            till Arbetsförmedlingen är solklara: Det är samarbete och samverkan
            som gäller, att gå ut i lokalsamhället och aktivt söka upp ungdomarna.
            Ambitionerna finns och resurserna finns, men viljan måste till
            på ett ännu bättre sätt ute i kommunerna. Där är uppföljningsansvaret
            en av nyckelfrågorna.
          </note>
          <note type="speaker">
            Anf. 17 ESABELLE DINGIZIAN (MP):
          </note>
          <note>
            Fru talman! Arbetsmarknadsministern säger att direktiven till
            Arbetsförmedlingen är solklara. Om det är så jag ska uppfatta
            det är det en annan diskussion man måste börja ta med kommunerna.
            Jag har en bild av att Arbetsförmedlingen inte har de direktiven.
            Det har de i alla fall gett uttryck för.
          </note>
          <note>
            Ingen önskar väl att skolan inte ska börja fungera och att ungdomarna
            inte ska få det stöd som de inte har fått. Det som är lite mer
            bekymmersamt är när statsministern själv i en tidning säger: Tyvärr
            märks effekterna av en skolreform fullt ut först under sent 2020-tal.
            Jag tycker att det är lite oroväckande när statsministern säger
            att vi måste vänta 15 år på att ungdomarna klarar sig genom skolan.
            Det har vi inte råd med. Vi kan inte vänta 15 år. Insatserna måste
            komma här och nu.
          </note>
          <note>
            Vi kommer naturligtvis från Miljöpartiet att bevaka hur avhoppen
            från gymnasieskolan ser ut. Där tror jag att det finns en hel
            del att göra.
          </note>
          <note>
            Praktikplatser: Det är inte så enkelt. Det är inte bara att slänga
            ut ungdomarna i praktikplatser. Jag har själv besökt flera företag
            som säger att de verkligen ställer upp men att Arbetsförmedlingen
            själv inte följer upp sina ungdomar. Det är en stor belastning
            för många små företag, som förväntar sig att ungdomarna ska komma
            till arbetsplatsen men inte gör det. Det här är någonting som
            arbetsmarknadsministern behöver observera och titta lite närmare
            på, så att det verkligen blir någonting av det.
          </note>
          <note>
            Därmed vill jag önska presidiet och ministern en god jul och
            ett gott nytt år.
          </note>
          <note type="speaker">
            Anf. 18 Arbetsmarknadsminister HILLEVI ENGSTRÖM (M):
          </note>
          <note>
            Fru talman! Jag vill avslutningsvis tacka för interpellationen
            och tacka alla medinterpellanter. Ungdomsarbetslösheten och arbetslösheten
            är någonting som vi fortsätter att arbeta med på ett kraftfullt
            sätt, och arbetslinjen omfattar också dem.
          </note>
          <note>
            Nu säger jag god jul igen.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2011/12:164 om mänskliga rättigheter
            på sjön
          </note>
          <note type="speaker">
            Anf. 19 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Annika Lillemets har frågat arbetsmarknadsministern
            om hon avser att ta initiativ till införandet av ett svenskt internationellt
            skeppsregister, vad hon avser att vidta för åtgärder för att Sverige
            inte ska bryta mot de ILO-konventioner som riksdagen har ratificerat
            och om hon avser att ta några initiativ för att bidra till anständiga
            arbetsförhållanden och avtalsenliga arbetsvillkor för sjömän i
            Sverige, Europa och övriga världen.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag har självklart inte för avsikt att vidta några åtgärder som
            kan leda till att Sverige bryter mot ingångna internationella
            konventioner eller andra åtaganden.
          </note>
          <note>
            Vad gäller frågan om internationellt fartygsregister och utredningen
            Svensk sjöfarts konkurrensförutsättningar (SOU 2010:73), som Annika
            Lillemets nämner i sin interpellation, är dess bedömningar och
            förslag för närvarande föremål för beredning i Regeringskansliet.
          </note>
          <note>
            Det är riktigt att Sverige har ratificerat ILO:s konventioner
            nr 87 angående föreningsfrihet och skydd för organisationsrätten,
            nr 98 angående tillämpningen av principerna för organisationsrätten
            och den kollektiva förhandlingsrätten, nr 154 om främjande av
            kollektiva förhandlingar och nr 158 om uppsägning av anställningsavtal
            på arbetsgivarens initiativ, samt konvention 111 om förbud mot
            diskriminering.
          </note>
          <note>
            Naturligtvis ska Sverige uppfylla sina internationella åtaganden.
            Bland dessa åtaganden ingår de tidigare nämnda ratificerade ILO-konventionerna.
          </note>
          <note>
            Arbetsförhållanden för sjömän i Sverige regleras genom lag och
            kollektivavtal. Sverige har också anslutit sig till andra ILO-konventioner
            på sjöfartens område. I februari 2006 antog FN:s internationella
            arbetsorganisation, ILO, 2006 års sjöarbetskonvention som ersätter
            ett antal ILO-konventioner på sjöfartens område och syftar till
            att tillförsäkra sjömän drägliga arbets- och levnadsförhållanden
            ombord på fartyg. Konventionen reglerar frågor om bland annat
            arbetsmiljö, löner och social trygghet.
          </note>
          <note>
            Regeringen har den 24 november 2011 lämnat en proposition om
            2006 års sjöarbetskonvention till riksdagen (prop. 2011/12:35).
            I propositionen föreslås att riksdagen godkänner Sveriges anslutning
            till 2006 års sjöarbetskonvention. Huvuddelen av lagförslagen
            föreslås träda i kraft den 1 mars 2012. Samtidigt genomförs rådets
            direktiv 2009/13/EG av den 16 februari 2009 om genomförande av
            det avtal som ingåtts av European Community Shipowners Associations
            och European Transport Workers Federation om 2006 års konvention
            om arbete till sjöss och om ändring av direktiv 1999/63/EG. Ikraftträdandet
            av konventionen förmodas ske under 2012.
          </note>
          <note>
            2006 års sjöarbetskonvention utgör ett samlat och enhetligt instrument
            med alla aktuella krav på arbetet och livet till sjöss. Genom
            att den innehåller regler om sjöfolks rätt till anständiga arbetsförhållanden
            skapar den möjlighet till rättvis konkurrens mellan medlemsstaterna.
            Dess utformning bidrar till att reglerna tolkas och tillämpas
            på ett enhetligt sätt. När konventionen träder i kraft kommer
            den att bli en viktig del av den internationella regleringen av
            sjöfarten. Den kommer också att bidra till att sjömäns arbetsförhållanden
            förbättras globalt.
          </note>
          <note type="speaker">
            Anf. 20 ANNIKA LILLEMETS (MP):
          </note>
          <note>
            Fru talman! Först vill jag tacka infrastrukturministern för svaret
            på min interpellation. Det var ett välkommet besked att ministern
            inte har för avsikt att vidta några åtgärder som kan leda till
            att Sverige bryter mot ingångna internationella konventioner eller
            avtal.
          </note>
          <note>
            Jag tolkar naturligtvis detta som att infrastrukturministern
            sätter ned foten och slår fast att regeringen inte kommer att
            föreslå att ett svenskt internationellt skeppsregister ska inrättas.
            Det vore en riktigt fin julklapp, först och främst förstås till
            dem som arbetar på sjön, men också till alla oss andra som bryr
            oss om att människor ska ha goda arbetsvillkor och mänskliga rättigheter
            oavsett var de jobbar.
          </note>
          <note>
            Varför är det då så viktigt att vi inte ska ha ett svenskt internationellt
            skeppsregister? Jo, det till synes neutrala begreppet internationellt
            skeppsregister är detsamma som så kallad bekvämlighetsflagg eller
            fiffelflagg kanske man kan säga; det uttrycker egentligen bättre
            vad det handlar om.
          </note>
          <note>
            Ett svenskt internationellt skeppsregister, förkortat SIS, har
            föreslagits av Sveriges Redareförening för att öka svensk sjöfarts
            konkurrenskraft. Att öka konkurrenskraften är visserligen angeläget,
            men SIS skulle innebära att svenska rederier ges möjlighet att
            flagga ut för att konkurrera med sämre arbetsvillkor. Det handlar
            om att öka lönsamheten genom att minska bemanningskostnaderna,
            alltså dumpa löner och arbetsvillkor.
          </note>
          <note>
            Detta skulle kräva ändringar i svensk arbetsrätt som strider
            mot internationella konventioner, såväl ILO:s kärnkonventioner
            som Europarådets sociala stadga. Det konstaterar utredaren Jonas
            Bjelfvenstam i den statliga offentliga utredningen Svensk sjöfarts
            konkurrensförutsättningar . Han förordar därför inte att ett sådant
            register införs. Enligt facket skulle ett svenskt bekvämlighetsregister
            i praktiken innebära ett förbud mot kollektivavtal och diskriminerande
            villkor för utländska besättningar. Detta är naturligtvis fullständigt
            oacceptabelt.
          </note>
          <note>
            Grundprinciperna i ILO:s konventioner nr 87 och nr 98 finns med
            i 2006 års sjöarbetskonvention, som regeringen i en proposition
            nyligen föreslår att Sverige ska ansluta sig till. Det handlar
            om föreningsfrihet, skydd för organisationsrätt och den kollektiva
            förhandlingsrätten. 2006 års sjöarbetskonvention kommer att ge
            sjöfolk förbättrade arbets- och levnadsförhållanden på många sätt.
            Bland annat föreslås i propositionen att alla sjömän som är bosatta
            i Sverige ska omfattas av det svenska socialförsäkringssystemet.
          </note>
          <note>
            Konventionen ger lika spelregler globalt, så att fartyg inte
            kan konkurrera med varandra genom undermåliga villkor för de ombordanställda.
            Det är ett stort steg framåt att anta konventionen. Ett svenskt
            internationellt skeppsregister skulle dock bryta mot den. Mot
            bakgrund av detta utgår jag alltså ifrån att SIS inte längre är
            en aktuell fråga i den beredning för att ta fram en sjöfartsstrategi
            som pågår i Regeringskansliet.
          </note>
          <note>
            Jag undrar om infrastrukturministern kan bekräfta detta.
          </note>
          <note type="speaker">
            Anf. 21 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det Annika Lillemets tar upp i sin interpellation
            skulle man kunna tolka åtminstone gör jag det som möjligheterna
            för svenska sjömän att få behålla sina jobb. Den stora frågan
            som är kopplad till sjöfarten och som även handlar om just utflaggningen
            kanske nämligen inte i första hand berörs av det internationella
            skeppsregistret. Vi har inte i dag ett internationellt skeppsregister
            i Sverige, men vi har trots allt en ganska stor utflaggning av
            svenska fartyg.
          </note>
          <note>
            Därför fick bland annat Jonas Bjelfvenstam uppdraget att titta
            på konkurrenskraften för svensk sjöfart. Det var en hel del områden
            han tittade på, där mycket faller tillbaka på de parter som finns
            både utifrån arbetsgivare, som redare, och utifrån arbetstagare
            och de olika fackliga vinklingarna på vad som vore bäst. Jag kan
            tycka att det är bra om man så långt som möjligt är överens om
            vad som gör att just sjöfarten kan vara fortsatt konkurrenskraftig.
          </note>
          <note>
            I utredningen problematiserades det kring ett internationellt
            skeppsregister, vilket finns i många andra flaggstater där man
            har en stark rederi- och sjöfartsnäring. I remissen bad vi att
            frågan skulle ställas. Det låg egentligen inte riktigt i uppdraget.
          </note>
          <note>
            Det var ganska tydligt, precis som Annika Lillemets också redogör
            för, att man från arbetstagarsidan är väldigt starkt emot. Från
            arbetsgivarsidan ser man det som en möjlighet att stärka konkurrenskraften
            utan att, så som de hävdar, för den skull bryta mot konventioner
            eller arbetsrätt. Där står frågan. Länder som ibland diskuteras,
            till exempel Danmark som har infört detta sedan någon gång i början
            av 1990-talet, har inte prövat i sak i dom om det är rätt eller
            inte.
          </note>
          <note>
            Jag tycker ändå att det finns några aspekter som är viktiga att
            ha med. Först och främst: Det vi jobbar på och anledningen till
            att jag har skrivit i svaret att det pågår en beredning inom Regeringskansliet
            är att vi vill se till sjöfartens konkurrenskraft i stora drag.
            Det arbete vi har redovisat ska presenteras i en sjöfartsstrategi.
            Det är ett bredare spektrum. I detta har vi inte för avsikt att
            lägga fram några förslag som bryter mot konventioner eller de
            förordningar som finns i övrigt, inte minst när det gäller arbetsmiljö
            och andra sådana delar.
          </note>
          <note>
            Däremot tycker jag att vi ändå ska vara uppriktiga om att det
            finns delade meningar inom näringen i sig. Men det är också så,
            fru talman, att det om det ska vara någon idé när vi lägger fram
            förslag i riksdagen förutsätts att det finns en ganska bra majoritet
            för dessa förslag. Såvitt jag kan se i dagens läge finns det inte
            ett förslag som skulle kunna få en majoritet i Sveriges riksdag
            när det gäller ett svenskt internationellt skeppsregister.
          </note>
          <note type="speaker">
            Anf. 22 ANNIKA LILLEMETS (MP):
          </note>
          <note>
            Fru talman! Detta är en intressant diskussion som jag hoppas
            att vi får tillfälle att återkomma till.
          </note>
          <note>
            Ett svenskt internationellt skeppsregister är inget effektivt
            medel för att långsiktigt öka den svenska sjöfartens konkurrenskraft.
            Det skulle endast kunna ge mindre besparingar, och priset skulle
            bli högt för sjömännen.
          </note>
          <note>
            Det finns bättre metoder att hejda utflaggning och stödja svensk
            sjöfart, så jag hoppas förstås att regeringen kommer att fokusera
            på sådana metoder i sin kommande sjöfartsstrategi. Viss tonnageskatt,
            flexibelt sjöfartsstöd, enklare regelverk är sådant som redan
            finns i de flesta sjöfartsnationer i EU. I dag är det till exempel
            både onödigt dyrt och krångligt att registrera och ha svensk flagg
            på fartyg. Det kan man ändra på. Tonnageskatt har för övrigt en
            enhällig riksdag redan tidigare röstat för att införa, och det
            har man lyckats införa i andra länder.
          </note>
          <note>
            Att konstruera ett internationellt skeppsregister på ett sätt
            som inte innebär att man bryter mot internationell rätt lär dessutom
            vara både ogörligt och meningslöst med tanke på grundidén. Danmark,
            som nämndes, har ett internationellt skeppsregister och har gång
            på gång kritiserats för att det bryter mot ett antal av ILO:s
            konventioner om arbetsrätt. Det är bra att vi verkar vara överens
            om att det inte är en framkomlig väg.
          </note>
          <note>
            Jag vill säga något om förhållandena på sjön. Facket Seko sjöfolk
            har tillsammans med Internationella Transportfederationen gjort
            en undersökning av sjömäns arbetsvillkor och hur svenska företag
            ser på sitt ansvar för dem. Rapporten som heter Är en mås mer
            värd än en matros? är skrämmande läsning. 21 ITF-inspektörer rapporterar
            om bristande säkerhet och usla arbetsvillkor på fartygen inom
            den internationella sjöfarten. Det är så illa att många sjömän
            arbetar under direkt livsfara. Just bristen på organisation och
            dess konsekvenser uppges vara det mest allvarliga och akuta problemet.
          </note>
          <note>
            Många ombordanställda vågar inte ta upp problem med facket och
            vågar inte organisera sig. Risken att bli svartlistad och aldrig
            mer få jobb till sjöss är för stor. Och att påpeka säkerhetsbrister
            ombord kan tolkas som kritik och leda till att man sägs upp. Låga
            löner på fartyg utan avtal, fusk med övertidsersättning och innehållna
            löner, som i vissa fall aldrig betalas ut, är ytterligare missförhållanden
            som ITF:s inspektörer påtalar.
          </note>
          <note>
            Det är verkligen viktigt att ha detta klart för sig när man överväger
            vilka förändringar man kan göra för att öka konkurrenskraften
            på sjön. Att öppna för ytterligare försämrade villkor är verkligen
            både ansvarslöst och hänsynslöst. Det är bra att vi tycks vara
            överens om att det inte är en väg framåt.
          </note>
          <note>
            Det glädjande är att människor i allmänhet är solidariska om
            de får chansen. Seko har också låtit undersöka viljan att betala
            för att de som producerar och transporterar de varor vi köper
            ska ha anständiga arbetsvillkor. Enligt undersökningen skulle
            till exempel ett kilo bananer kosta ett par öre mer för svenska
            konsumenter om en filippinsk sjöman skulle få samma lön och arbetsvillkor
            som en sjöman som går på svenskt kollektivavtal. Det är alltså
            inte heller troligt att ett svenskt skeppsregister skulle ha stöd
            av en folkmajoritet. Det här är ju inte dyrt och man är som sagt
            villig att betala. Men i dag är det få svenska företag som faktiskt
            tar ansvar för hur transporterna av deras varor sker, enligt samma
            undersökning.
          </note>
          <note>
            Jag tycker att det här låter lovande och tolkar det fortfarande
            som att det inte kommer att bli något svenskt internationellt
            skeppsregister, eller hur?
          </note>
          <note type="speaker">
            Anf. 23 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Undersökningar om vad människor är beredda att betala
            för har vi ibland sett på andra områden, till exempel hur livsmedel
            har producerats och där man har önskningar och ambitioner om hur
            man vill att produktionen ska ha gått till. Men när vi väl tittar
            vid kassaapparaten har valet styrts av något annat.
          </note>
          <note>
            När det till exempel gäller om man är beredd att betala mer för
            bananer är det ofta lätt att uttrycka att man är det, men när
            man väl står vid kassan är det sällan som det ges verkligt uttryck,
            vilket jag kan tycka är beklagligt.
          </note>
          <note>
            Annika Lillemets, jag tror att vi är i stort sett överens. Frågeställningarna
            som har tagits upp, och som jag också har svarat på, bygger på
            perspektivet att sjöfarten är global och att vi har ett behov
            av likvärdiga spelregler.
          </note>
          <note>
            När vi ser över bristande säkerhet är det lika viktigt för oss
            alla, tror jag, att sjöfarten är både trygg och säker oavsett
            om det gäller det materiella eller det rent mänskliga. Det är
            också därför som Sverige ratificerar olika konventioner och implementerar
            dem i svensk lagstiftning.
          </note>
          <note>
            Jag vill bara nämna att det skeppsregister som Danmark har mycket
            riktigt har kritiserats. Däremot, om vi ändå ska vara så pass
            nyanserade, har det aldrig prövats i domstol huruvida det verkligen
            styr eller inte. För min egen del tycker jag att det är viktigt
            att ha med sig det, eftersom vi har en rederinäring som ser att
            just ett internationellt skeppsregister skulle vara till fördel
            för dem för att stärka sin konkurrens. Men vi har också arbetstagarorganisationer
            som är av den direkt motsatta uppfattningen.
          </note>
          <note>
            Om man ska gå framåt i sådana här förslag behöver man ha en bred
            majoritet såväl i riksdagen som bland dem som på ett eller annat
            sätt skulle bli berörda av ett skeppsregister, och jag kan inte
            tolka att det finns en sådan på någon nivå.
          </note>
          <note>
            Det får bli mitt svar i dag till Annika Lillemets i den delen.
          </note>
          <note type="speaker">
            Anf. 24 ANNIKA LILLEMETS (MP):
          </note>
          <note>
            Fru talman! Det är viktigt att lagen speglar vad majoriteten
            i riksdagen och därmed folket tycker. Därför är det viktigt att
            vi har regler som gör det möjligt att betala för anständiga arbetsvillkor.
            Det är inte så lätt. Om det inte finns några sjysta bananer att
            välja på går det ju inte. Men jag hoppas att det kommer att gå
            framåt här, för det är väldigt viktigt att Sverige tar sitt ansvar
            för arbetsförhållanden och säkerhet till sjöss lika väl som på
            land. Mänskliga rättigheter gäller överallt och får aldrig säljas
            ut.
          </note>
          <note>
            Utöver respekten för sjömännens mänskliga rättigheter finns ytterligare
            ett tungt skäl att inte säga ja till ett svenskt bekvämlighetsregister.
            Som sjöfartsutredaren Jonas Bjelfvenstam konstaterar i den utredning
            som vi talade om förut skulle konsekvenserna av att gå med på
            redarnas krav på att införa ett svenskt internationellt skeppsregister
            kunna bli att fler branscher kräver liknande uppluckringar av
            grundläggande lagar och regler. En sådan utveckling vore förstås
            förödande för långt fler än sjömännen.
          </note>
          <note>
            Sverige bör i stället för att öppna för en kapplöpning eller
            kanske kappsegling mot botten sikta på att bli ett föregångsland
            i det internationella arbetet för säkerhet, miljö och arbetsrätt
            på sjön. Kvalitet hellre än prispress kan ge konkurrenskraft.
          </note>
          <note>
            Därför hoppas jag att ministern ser med klara ögon på vad de
            olika förslagen för att förbättra sjöfartens konkurrenskraft innebär,
            att hon står fast vid att inte vidta åtgärder som kan leda till
            att Sverige bryter mot ingångna internationella konventioner eller
            avtal och följaktligen säger nej till svenskt internationellt
            skeppsregister. Det är väldigt viktigt.
          </note>
          <note>
            Slutligen vill jag naturligtvis önska ministern, presidiet och
            alla övriga närvarande och tittande och lyssnande en riktigt god
            jul.
          </note>
          <note type="speaker">
            Anf. 25 Statsrådet CATHARINA ELMSÄTER-SVÄRD (M):
          </note>
          <note>
            Fru talman! I samma anda som Annika Lillemets pratar om behovet
            som de facto finns när det gäller vår sjöfart hoppas jag att den
            ska bli mer konkurrenskraftig men också skapa möjligheter för
            fler att arbeta på ett vettigt och rimligt sätt på svenska fartyg
            med svensk flagg men även på fartyg med annan flagg.
          </note>
          <note>
            Jag hoppas också, fru talman, att det nästa år kan få vara om
            möjligt ännu mer fokus på sjöfart. Sverige står som värd i Göteborg
            i maj nästa år för European Maritime Day. Då kommer människor
            från branschen och människor i beslutsfattande ställning från
            i stort sett hela världen till Göteborg. Mycket fokus kommer då
            att vara på de här frågorna. Vi hoppas från regeringens sida att
            vi då har kommit vidare med den sjöfartsstrategi som är viktig
            för att ett av de fyra transportslagen som är viktiga när det
            gäller gods och transporter, just sjöfart, ska kunna få bra förutsättningar.
          </note>
          <note>
            Fru talman! Nu ska jag göra det som jag inte gjorde förra veckan
            och be att få önska god jul till er här i kammaren. Och god jul
            Annika Lillemets!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2011/12:163 om relationen mellan regeringen,
            Svenska kraftnät och EU
          </note>
          <note type="speaker">
            Anf. 26 Statsrådet ANNA-KARIN HATT (C):
          </note>
          <note>
            Fru talman! Börje Vestlund har frågat mig
          </note>
          <note>
            Låt mig inledningsvis säga några ord om det tillämpliga EU-regelverket.
            Fördraget om Europeiska unionens funktionssätt innehåller konkurrensregler
            som är tillämpliga på företag. I fördraget slås bland annat fast
            att det är förbjudet för ett företag att missbruka en dominerande
            ställning på den inre marknaden eller inom en väsentlig del av
            denna i den mån det påverkar handeln mellan medlemsstater.
          </note>
          <note>
            Det finns vidare en särskild EU-förordning med närmare bestämmelser
            om tillämpningen av reglerna i fördraget. Av förordningen framgår
            bland annat att kommissionen kan fatta ett beslut riktat till
            det berörda företaget och ålägga detta att upphöra med en överträdelse
            av konkurrensreglerna. I ett läge där kommissionen avser att fatta
            ett sådant beslut kan företaget erbjuda åtaganden för att undanröja
            kommissionens betänkligheter. Kommissionen kan då genom ett beslut
            göra åtagandena bindande för företaget.
          </note>
          <note>
            Reglerna i fördraget och i den aktuella förordningen ger alltså
            kommissionen möjligheter att vidta åtgärder mot enskilda företag
            som missbrukar sin dominerande ställning på marknaden. Kommissionen
            har gjort bedömningen att Svenska kraftnät är ett företag i fördragets
            mening och har därför, som jag tidigare har sagt, vidtagit åtgärder
            mot Svenska kraftnäts beteende på marknaden inte mot den svenska
            regeringen. Mot bakgrund av hur regelverket ser ut kan jag inte
            se att kommissionen skulle ha begått något formellt fel i detta
            avseende.
          </note>
          <note>
            Generaldirektören för Svenska kraftnät förhandlade således på
            Svenska kraftnäts vägnar som företrädare för Svenska kraftnät
            som ett företag i EU-rättens bemärkelse och inte som företrädare
            för medlemsstaten Sverige. Svenska kraftnät informerade fortlöpande
            Regeringskansliet och det då ansvariga statsrådet.
          </note>
          <note>
            Kommissionen fann i sin preliminära bedömning 2009 att Svenska
            kraftnäts agerande stod i strid med konkurrensbestämmelserna i
            fördraget. Svenska kraftnät gjorde då bedömningen att kommissionen
            inte skulle acceptera ett uppskjutande av införande av elområden
            till en senare tidpunkt och valde därför att dela in Sverige i
            fyra elområden. Som jag tidigare framfört hade regeringen gärna
            sett att elområdena införts först efter det att elöverföringsnätet
            till Sydsverige förstärkts, inte minst genom den så kallade Sydvästlänken.
          </note>
          <note type="speaker">
            Anf. 27 BÖRJE VESTLUND (S):
          </note>
          <note>
            Fru talman! Jag ber att få tacka statsrådet för svaret, och jag
            gör det av hela mitt hjärta. Vi har sett många ihopslängda svar
            på interpellationer, om jag får vara så vanvördig mot regeringen,
            men detta är ett genomarbetat och tydligt svar som rätar ut en
            del av frågetecknen.
          </note>
          <note>
            Det konstateras att kommissionen hade rätt att ställa krav på
            Svenska kraftnät. Det enda krav man kunde ställa var att Svenska
            kraftnät i enlighet med de konkurrensregelverk som finns inom
            EU inte skulle utnyttja sin dominerande ställning. Så långt är
            allt rätt.
          </note>
          <note>
            Men det som är intressant i detta fall är vad som sedan hände
            när man förhandlade och diskuterade och vilken roll regeringen
            hade då.
          </note>
          <note>
            I 2009 års regleringsbrev för Svenska kraftnät står nämligen
            följande: Den nya förordningen med flera anmälnings- och potentiella
            prisområden ska genomföras så fort som det är möjligt med hänsyn
            till dels de förändringar i olika IT-system som behöver genomföras,
            dels den finansiella marknadens behov av framförhållning. Uppdraget
            omfattar genomförande- och tidsplan för förändringar av IT-system,
            analys av hur många anmälningsområden som är optimala med hänsyn
            till pågående och planerade nätförstärkningar.
          </note>
          <note>
            Regeringen hade redan där givit Svenska kraftnät i uppdrag att
            dela in Sverige i flera elområden. Det går inte att tolka regleringsbrevet
            som beslutats av regeringen den 25 juni 2009 på något annat sätt.
          </note>
          <note>
            Vad var det som gjorde att man gick in här? Det blir ännu mer
            intressant att läsa när man ser på den överenskommelse som Svenska
            kraftnät har med EU-kommissionen. Där står inget om fyra områden.
            Där står att man hade kommit överens om två eller flera.
          </note>
          <note>
            Min fråga till statsrådet blir då: Varför blev det fyra och inte
            två som det står i överenskommelsen med kommissionen?
          </note>
          <note>
            Resultatet blev den förordning som kom i år och som talade om
            att Sverige skulle vara indelat i fyra elområden. Regeringen gav
            Svenska kraftnät i uppdrag att företräda Sverige i denna förordning.
            Varför gjorde man det?
          </note>
          <note>
            Anledningen till att jag ställde denna interpellation var att
            jag tyckte att frågetecknen blev fler och fler i den förra debatten
            vi hade om detta. Jag hade inte ens tänkt gå upp i den debatten,
            men ju längre jag hörde på debatten, desto fler frågetecken uppstod.
          </note>
          <note>
            Regeringen säger att man gärna hade sett att Sydvästlänken varit
            färdig innan man genomförde elområdena. Det tror jag säkert att
            man vill när man har hela perspektivet klart för sig. Varför agerade
            man då inte utifrån det tidigare?
          </note>
          <note>
            Under 20062010 borde man ha haft möjlighet att bygga Sydvästlänken,
            för inriktningsbeslutet togs 2005. Det är förvånande att man inte
            gjorde allt för att bygga det, med tanke på att man satte i gång
            detta redan 2009. Anmälan mot Sverige kom redan 2006.
          </note>
          <note>
            Det finns fortfarande en lång rad frågetecken i detta ärende.
          </note>
          <note type="speaker">
            Anf. 28 MARIE WICKBERG (C):
          </note>
          <note>
            Fru talman! Jag tackar it- och energiminister Anna-Karin Hatt
            för ett uttömmande och bra svar. Förutsättningen för en fungerande
            marknad är att utbudet motsvarar efterfrågan och att marknadskrafter
            snarare än landsgränser styr var elen hamnar.
          </note>
          <note>
            Skälet till att Sverige är indelat i elprisområden är framför
            allt att vi vill möta EU:s krav på en fri inre marknad och att
            vi ska klara elförsörjningen i Sverige.
          </note>
          <note>
            Visst kunde man ha önskat att indelningen hade skett senare,
            efter att Sydvästlänken stod klar, vilket Anna-Karin Hatt också
            påpekat, men av olika skäl ser situationen inte ut så i dag.
          </note>
          <note>
            Det system vi har i dag har inte fungerat perfekt, och sedan
            systemet infördes har elkunder i södra Sverige tidvis fått betala
            ett högre pris än kunder som finns längre norröver.
          </note>
          <note>
            Hanterar vi inte problemet med flaskhalsar i elnätet riskerar
            Sverige att få en stämning och ett skadeståndskrav. Därför framstår
            det som både märkligt och en smula oseriöst att Socialdemokraterna
            kritiserar elområdena utan att komma med ett reellt alternativ
            särskilt med tanke på att en gemensam nordisk elmarknad varit
            ett mål även för socialdemokratiska regeringar.
          </note>
          <note>
            Och när Norge nu ansluter sig till det svenska elcertifikatssystemet
            och det för första gången någonsin skapas ett gemensamt stödsystem
            mellan två länder för att främja utbyggnaden av förnybar energiproduktion
            säger Socialdemokraterna nej.
          </note>
          <note>
            Som så mycket annat inom socialdemokratin framstår detta som
            oklart. Vad vill man egentligen? Har man bytt fot? Är det energinationalism
            som gäller framöver? Är det viktigare att flaskhalsarna tillåts
            gå vid landets gränser än att vi tryggar en långsiktig och stabil
            energiförsörjning för oss och våra grannar? Om det är svaret,
            hur avser då Socialdemokraterna att agera gentemot EU-kommissionen?
          </note>
          <note>
            Den krassa sanningen är att en uppdelning av Sverige i färre
            områden knappast skulle tillåtas av EU. Vi skulle riskera att
            få korrigera beslutet i efterhand.
          </note>
          <note>
            Efter att Dansk Energi gjorde sin anmälan till EU-kommissionen
            gjorde kommissionen en omfattande utredning innan man gav ett
            förhandsbesked till Svenska kraftnät, så det fanns få möjligheter
            att skjuta på eller undvika kraven. Börje Vestlund kanske har
            några andra besked från kommissionen.
          </note>
          <note>
            Att jämna ut skillnaderna med mothandel, det vill säga att Svenska
            kraftnät kompenserar skillnaderna genom att handla med el på marknaden,
            skulle kräva oerhörda resurser som inte finns i dag. Inte heller
            det framstår som ett alternativ.
          </note>
          <note>
            Det problem som man behöver hantera är den begränsade överföringen
            till södra Sverige som gränsen för elområden bygger på. Vi behöver
            få mer el i södra Sverige, både genom nya investeringar och genom
            ökad stabilitet hos de befintliga leverantörerna.
          </note>
          <note>
            Framtiden handlar om mångfald på tillförselsidan och möjligheter
            till en mer flexibel förbrukning i kundledet och om en långsiktig
            trygghet för oss och våra grannländer, inte om energinationalism,
            idélöshet och oklara besked.
          </note>
          <note type="speaker">
            Anf. 29 INGELA NYLUND WATZ (S):
          </note>
          <note>
            Fru talman! Tack, statsrådet, för svaret. Som Börje Vestlund
            sade ger det en del svar, men det öppnar också för nya frågeställningar.
            När man läser svaret får man intrycket att regeringen gör allt
            den kan för att gömma sig bakom ett sätt som EU har att arbeta
            på och som regeringen värjer sig mot. Det är uppenbart i svaret.
            Det är intressant att fullfölja en del frågeställningar. Börje
            pekade på några av dem.
          </note>
          <note>
            Vad innebar egentligen regleringsbrevet 2009? Vad menade regeringen
            med de skrivningar som finns där till Svenska kraftnät? Var det
            skrivningar tagna ur luften eller hade man någon uppfattning när
            man sade att man skulle arbeta med att utveckla elområden i Sverige?
            Vad gjorde man under perioden 20062010? Den trånga sektorn är
            ju överföringskapaciteten till södra Sverige. Var det inte så
            att man minskade anslagen för investeringar till Svenska kraftnät,
            vilket försvårade deras möjligheter att bygga ut den infrastruktur
            som vi alla önskar se så snart som möjligt?
          </note>
          <note>
            Om regeringen kan finna och har förklaringar i EU-regelverket
            i relation till företaget Svenska kraftnät, vad har regeringen
            gjort under perioden när Svenska kraftnät har fört de här diskussionerna?
            Har man suttit på sin kammare och väntat på ett resultat? Har
            man funderat på vilka effekter detta skulle kunna få för hushållen,
            konsumenterna och företagen i de delar av Sverige som skulle kunna
            påverkas med tanke på den dåliga överföringskapaciteten? Hur tänker
            regeringen agera nu när diskussionen är som hetast och detta är
            genomfört och när företagens egna organisationer, till exempel
            Företagarna, genom Elisabeth Thand Ringqvist riktar mycket skarp
            kritik mot effekten av de fyra elområdena? Vilket besked tänker
            man ge hushållen och företagarna i södra Sverige som nu är oroliga,
            inte minst mot bakgrund av att vi är på väg in i en vikande konjunktur?
          </note>
          <note>
            Det jag är bekymrad över är inte regeringens förmåga att hitta
            förklaringar till varför det har blivit på det här sättet med
            de fyra elprisområdena, utan det passiva förhållningssätt som
            regeringen har valt i den här frågan. Elpriserna är kanske en
            av de viktigaste konsument- och företagsfrågor som vi har i Sverige.
            Det är beklämmande att regeringen intar en så tillbakalutad och
            passiv hållning när det gäller frågor som är av den karaktären
            att de påverkar enskilda människors och företags ekonomiska utgångspunkter
            för framtiden.
          </note>
          <note>
            Vad är ministerns besked? Är det vänta och se som gäller?
          </note>
          <note type="speaker">
            Anf. 30 Statsrådet ANNA-KARIN HATT (C):
          </note>
          <note>
            Fru talman! Tack, Börje Vestlund, för att du uppskattade sakligheten
            i svaret. Det är viktigt för mig att så bra jag kan svara på de
            frågor som ledamöterna ställer.
          </note>
          <note>
            Jag tror att vi måste backa bandet och titta på en längre bit
            av historien. Sedan 2004 har de nordiska energiministrarna deklarerat
            att man vill se en utvecklad och fördjupad integration av den
            nordiska elmarknaden. Redan 2003 togs flaskhalsproblematiken upp
            på det nordiska ministermötet. Då var Leif Pagrotsky ansvarig
            energiminister. Vid varje tillfälle därefter har frågan om flaskhalsproblematiken
            varit uppe i de nordiska sammanhangen. Så var det när Leif Pagrotsky
            var ansvarig minister, senare när Mona Sahlin var det och sedermera
            när Maud Olofsson var det och nu också när jag har tillträtt.
            Det är frågor som har funnits på bordet väldigt länge. De har
            varit väl kända för alla, inklusive Socialdemokraterna och den
            då sittande socialdemokratiska regeringen.
          </note>
          <note>
            När det gäller flaskhalsproblematiken har Sverige en speciell
            ställning med sitt geografiska läge. Om vi har flaskhalsproblem
            i Sverige påverkar det omgivningen. Det påverkar de omkringliggande
            länderna på samma sätt som det påverkar de inhemska aktörerna.
            Därför fattade Nordiska ministerrådet 2008 beslut om en bred handlingsplan
            för att öka integrationen av den nordiska elmarknaden. Den innehöll
            en rad åtgärder i form av planering och investeringar. Man pekade
            ut fem angelägna infrastrukturprojekt, stamnätsprojekt, den så
            kallade packen, som behöver komma på plats för att öka överföringskapaciteten.
            Man resonerade också om elområden.
          </note>
          <note>
            Vid den tidpunkten var den svenska ansvariga ministern tydlig
            med att hela handlingsplanen måste genomföras man kan inte rycka
            ut delar ur den. Det uppdrag som fanns i regleringsbrevet till
            Svenska kraftnät för 2009 ska ses mot den bakgrunden att de nordiska
            ministrarna hade enats om handlingsplanen och att Svenska kraftnät
            skulle påbörja planeringen för den. Däremot fanns det inte något
            uppdrag om att genomföra bara en enskild del. Det handlade om
            att genomföra hela handlingsplanen.
          </note>
          <note>
            Svenska kraftnät hade fått signalen att EU-kommissionen inte
            skulle tillåta Svenska kraftnät att fortsätta som tidigare, utan
            man skulle förbereda övergången till ett annat system.
          </note>
          <note>
            Det stämmer att Sverige och regeringen länge har påpekat att
            vi ville vänta med att införa den här typen av system tills Sydvästlänken
            var byggd. Det är också den hållning som vi har framfört i nordiska
            ministerrådet och i direkta kontakter med kommissionen. Sydvästlänken
            är ett av de projekt som har pekats ut i den här packen i handlingsplanen.
            Eftersom det projektet blev fördröjt problematiserade vi det och
            ville avvakta med prisområdena.
          </note>
          <note>
            När det gäller Marie Wickbergs inlägg instämmer jag i det historiskt
            viktiga i att vi nu går vidare på nordisk basis och bygger ut
            den nordiska samsynen och samarbetet om energi. Den 1 januari
            får vi ett historiskt världsunikt avtal mellan Norge och Sverige
            om att stödja utbyggnaden av förnybar el. När den fulla effekten
            är nådd kommer det att motsvara nästan hälften av dagens elproduktion
            i den svenska kärnkraften, eller hälften av elförbrukningen i
            den svenska industrin. Det gör att vi sammantaget i Norden kommer
            att få mer förnybar el, vilket kommer att bidra till att konsumenterna
            har en tryggare situation framöver.
          </note>
          <note type="speaker">
            Anf. 31 BÖRJE VESTLUND (S):
          </note>
          <note>
            Fru talman! Låt mig vara ganska formell till att börja med. Man
            kan naturligtvis träffas för att få debattera med ett statsråd;
            det är alltid trevligt. Men interpellationsinstrumentet har en
            djupare grund, nämligen att vara en del av granskningen av regeringen.
            Det är mot den bakgrunden man ska se den här interpellationen.
          </note>
          <note>
            Till Marie Wickberg kan jag säga: Vi är överens med regeringen
            om infrastrukturen och nätutbyggnaden.
          </note>
          <note>
            Vad jag vet finns det inga skillnader i uppfattningar över huvud
            taget i denna kammare om infrastrukturen när det gäller detta.
            Vi har samma idé och samma förslag.
          </note>
          <note>
            Vad vi möjligen kritiserar på politisk grund är vad man gjorde
            under åren 20062010. Varför satte man inte i gång byggandet då?
            Beslutet om inriktningen var taget redan 2005. Då fanns det anledning
            att sätta i gång rent praktiskt att bygga ut.
          </note>
          <note>
            Jag tror att det lite grann handlar om hur mycket man anslog
            till Svenska kraftnät när det gäller investeringar under 20062010.
          </note>
          <note>
            Det som jag vill försöka få klarhet i genom denna interpellationsdebatt
            är regeringens agerande för att få till elprisområden som just
            nu kritiseras i medierna, bland företagare och bland befolkningen
            inte minst i södra Sverige. Vad hade regeringen för roll i denna
            diskussion? Uppenbarligen agerade man bland annat genom regleringsbrev
            2010 och i Nordiska ministerrådet 2008. Det är fler som har diskuterat
            det, som ministern säger. Men hur skulle Svenska kraftnät göra?
            Min fråga blir återigen: Varför blev det fyra elprisområden och
            inte två? Kommissionen har aldrig krävt mer än två.
          </note>
          <note>
            Jag brukar inte svara på frågor från mina meddebattörer på motståndarsidan,
            men kan vi inte lägga ned detta med stämningar och skadestånd?
            Det bör åtminstone komma in en stämningsansökan innan det kan
            bli några skadestånd, och det brukar vara en ganska långsiktig
            process. Jag vet att det finns ett enda fall då Sverige har fått
            betala skadestånd, och det gäller datalagringsdirektivet. Det
            är fyra eller fem år sedan man diskuterade att det var överhängande
            viktigt att Sverige skulle genomföra detta, och jag tror att det
            är i år som vi får börja betala skadestånd för det. Det tar alltså
            sin tid, och då hade man hunnit agera under tiden. Därför tycker
            jag att det är ett dåligt argument i detta sammanhang.
          </note>
          <note>
            Vi är överens med kommissionen om att detta inte är bra. Vi behöver
            ha högre överföringskapacitet, och vi behöver bygga ut vårt stamnät
            för det.
          </note>
          <note>
            Man försöker få det att framstå som att det är kommissionen som
            skulle ha tvingat Sverige till dessa fyra elprisområden. Men kommissionen
            har bara gjort en sak, den har konstaterat att Svenska kraftnät
            har en dominerande ställning som missbrukas. Det är det enda beslut
            som har kommit från kommissionen. Sedan har man tillsammans med
            Svenska kraftnät kommit med den förordning som även regeringen
            har varit inblandad i i så måtto att man har gett Svenska kraftnät
            i uppdrag att hantera detta.
          </note>
          <note>
            Därför är det intressant med denna debatt. Detta handlar inte
            om att vi har olika politiska uppfattningar i sak, utan det handlar
            om varför man återigen sprang i väg för att vara bäst i klassen
            när det gäller EU. Varför kunde man inte avvakta fram till dess
            att Sydvästlänken var byggd?
          </note>
          <note type="speaker">
            Anf. 32 MARIE WICKBERG (C):
          </note>
          <note>
            Fru talman! Det var ett betryggande besked som vi fick från Börje
            Vestlund om att man har övergett sin energinationalism som vi
            har hört exempel på tidigare.
          </note>
          <note>
            Jag tycker ändå att det finns goda skäl att ifrågasätta den attityd
            som Socialdemokraterna har haft i denna fråga när de gång på gång
            har uttalat sig och det har framstått som att de inte har instämt
            i regeringens synpunkter i denna fråga. Men det är betryggande
            att vi nu får tydliga besked.
          </note>
          <note type="speaker">
            Anf. 33 INGELA NYLUND WATZ (S):
          </note>
          <note>
            Fru talman! Marie Wickberg försökte tidigare göra gällande att
            vi inte är för ett gemensamt elcertifikatssystem med norrmännen.
            Låt mig bara understryka att det är vi visst. Men vi har mycket
            högre mål än de som regeringen har bestämt sig för att ha tillsammans
            med Norge. Regeringen och Centerpartiet har nu låst in sig i ett
            avtal som innebär 25 terawattimmar förnybart fram till 2020. I
            vår reservation sade vi att vi gärna såg ett avtal med Norge men
            att vi ville ha 30 terawattimmar förnybart fram till 2020. Centerpartiet
            har alltså egentligen låst in sig i en lägre miljöambition än
            Socialdemokraterna och flera andra partier i denna kammare.
          </note>
          <note>
            Med detta sagt vill jag ändå ge statsrådet möjligheten att ge
            mig ett svar. Hon har ett par minuter kvar.
          </note>
          <note>
            När det gäller den passiva hållning som regeringen har haft när
            dessa elprisområden har införts undrar jag: Är det en hållning
            som regeringen tänker fortsätta ha? Vilka besked tänker regeringen
            lämna till Företagarna, Elisabeth Thand Ringqvist till exempel,
            som har varit mycket ihärdig i kritiken mot regeringen? Vad är
            beskedet, och vad händer i en situation där vi får en vinter i
            år eller nästa år då elpriserna rusar i höjden och konkurrenskraften
            för de svenska företagarna, inte minst i södra Sverige, försvåras
            av det faktum att regeringen har suttit ganska passiv vid rodret
            och konstaterat att Svenska kraftnät ingår ett avtal med EU-kommissionen
            om fyra elprisområden när kommissionen egentligen aldrig har ställt
            detta krav? Minst två elprisområden var kommissionens krav. Varför
            har regeringen blundat under den tid som Svenska kraftnät förhandlade
            och kom fram till fyra elprisområden?
          </note>
          <note type="speaker">
            Anf. 34 Statsrådet ANNA-KARIN HATT (C):
          </note>
          <note>
            Fru talman! Det är viktigt att än en gång poängtera att Svenska
            kraftnäts åtagande har gjorts först efter det att kommissionen
            har bedömt att det agerande som man tidigare har haft faktiskt
            har stridit mot EU:s konkurrensregler.
          </note>
          <note>
            Det som kommissionen ville och var tydlig med mot Svenska kraftnät
            var att man skulle göra en tillräcklig uppdelning för att kunna
            hantera de interna svenska flaskhalsarna utan att begränsa utlandsförbindelserna.
            Så länge Svenska kraftnät lever upp till det har kommissionen
            ingen som helst synpunkt på hur många områden som Svenska kraftnät
            väljer att dela in Sverige i två eller fler. Däremot var kommissionen
            mycket noga med att om Svenska kraftnät landade i en indelning
            som i efterhand inte skulle visa sig vara tillräcklig för att
            hantera problemen skulle kommissionen inom tre månader kunna återkomma
            och kräva ytterligare uppdelningar.
          </note>
          <note>
            Svenska kraftnäts, branschens och företagens syn är dock att
            ändringar av denna indelning i elområden bör undvikas och att
            eventuella ändringar måste ha god framförhållning. Detta är förstås
            för att skapa stabila villkor på marknaden. Det är därför som
            Svenska kraftnät gjorde bedömningen att det var viktigt att göra
            en tillräcklig indelning redan från början och därmed de fyra
            elprisområdena som är designade utifrån var det finns fysiska
            begränsningar i stamnätet. Det är alltså svaret på frågan varför
            det är just fyra områden.
          </note>
          <note>
            När det gäller Sydvästlänken önskar jag verkligen att den hade
            varit på plats nu. Vi kan nämligen se att om den hade varit det
            hade vi kunnat öka överföringskapaciteten med nästan 25 procent
            från norra Sverige till södra Sverige. Då hade många av de problem
            som vi såg inledningsvis i november kunnat vara ur världen. Nu
            kommer kanske Sydvästlänken på plats 2015. Vi i regeringen arbetar
            så snabbt vi kan med att ge förutsättningar för detta. Men så
            länge var det inte möjligt för Svenska kraftnät att hålla an i
            denna fråga.
          </note>
          <note>
            Ingela Nylund Watz påstår att regeringen gömmer sig. Det finns
            inget fog för denna hållning. Det som vi nu gör och som vi arbetar
            intensivt med är att på en rad olika områden se till att vi inte
            får bestående prisskillnader mellan de olika prisområdena.
          </note>
          <note>
            Vi storsatsar nu genom Svenska kraftnät på att bygga ut överföringskapaciteten.
            Det handlar om 3 ½ miljard varje år de kommande tio åren för att
            få bort dessa flaskhalsar. Vi prioriterar arbetet med Sydvästlänken.
            Vi bygger ut ny elproduktion i snabb takt. Sedan 2006 har vi femdubblat
            vindkraften, och den förnybara elproduktionen växer mycket snabbt
            tack vare ambitionshöjningarna i elcertifikatssystemet.
          </note>
          <note>
            Vi har ställt krav på kärnkraftsindustrin att man ska se till
            att leverera kärnkraft när behovet är som allra störst. Det var
            det som vi såg hända i november. I början av november då hela
            Ringhals stod still uppstod prisskillnaderna. I slutet av november
            då tre av reaktorerna var i drift, även om de inte gick på full
            effekt, var prisskillnaderna mycket små.
          </note>
          <note>
            Därför är mitt besked till svenska företag att det är mycket
            viktigt med konkurrenskraftiga elpriser.
          </note>
          <note>
            Därför är jag väldigt glad över att kunna konstatera och också
            här i dag i kammaren kunna berätta att genomsnittspriset i december
            månad för elprisområdena 13 legat på 32 öre per kilowattimme.
            I prisområde 4 har elpriset legat på 34 öre per kilowattimme.
            Under motsvarande period förra året låg elpriset för hela Sverige
            på 80 öre per kilowattimme.
          </note>
          <note>
            Det är många som gör vad de kan för att piska upp en ganska hätsk
            stämning i den offentliga debatten. Men när privatpersoner och
            företag om ett tag öppnar sin elfaktura med kostnaden för den
            här tidsperioden kommer det att vara en avsevärt lägre elkostnad
            än förra året. Det är bra för svenska företag, och det är bra
            för svenska jobb.
          </note>
          <note type="speaker">
            Anf. 35 BÖRJE VESTLUND (S):
          </note>
          <note>
            Fru talman! Jag ska ta upp ett par saker i detta mitt sista inlägg
            här.
          </note>
          <note>
            Det här med energinationalismen börjar bli en vandringssägen
            bland borgerliga ledamöter. Vi har sagt att vi tycker att den
            nordiska marknaden ska fungera innan vi ger oss in på att bygga
            ut i hela Europa. Det tycker vi är befogat.
          </note>
          <note>
            Vi är på väg att nå ordning och reda på den nordiska marknaden.
            Då man kan fundera på hur man ska gå vidare med internal market,
            med den gemensamma marknaden. Det är ganska dumt att i tid och
            otid använda uttrycket i fråga.
          </note>
          <note>
            Det andra jag skulle vilja säga är följande: Det vi menar att
            man skulle ha gjort och det vi kritiserar regeringen för är att
            man 2008 då anmälan från Danmark kom inte var aktiv. Det var då
            man inte gjorde tillräckligt mycket, och det var då man inte funderade
            på antalet elområden. Man lyfte upp frågan till regeringsnivå
            för att se till att få ordning och reda i detta så att konsumenter
            inte drabbades.
          </note>
          <note>
            Vi skulle också ha snabbat på utbyggnaden av Sydvästlänken. Men
            någon diskussion om Sydvästlänken förekom över huvud taget inte
            under förra mandatperioden.
          </note>
          <note>
            Till sist, fru talman, får jag säga att jag är väldigt stolt
            över att som ledamot vara sista talaren för året i denna kammare.
            Jag vill önska statsrådet, fru talmannen och kammaren god jul
            och gott nytt år. Absolut sista ordet får dock statsrådet.
          </note>
          <note type="speaker">
            Anf. 36 Statsrådet ANNA-KARIN HATT (C):
          </note>
          <note>
            Fru talman! Apropå detta med elnationalism: Jag blir väldigt
            glad om det som Börje Vestlund säger här gäller för hela socialdemokratin.
            I debatten har det låtit som att man önskar att vi kunde avskaffa
            hela systemet med elprisområden. Men gör vi det flyttar vi flaskhalsproblemen
            ut till den svenska gränsen, och då är vi tillbaka på ruta ett
            i den nordiska diskussionen. Är man angelägen om att den nordiska
            marknaden ska fungera måste vi få en bättre ordning här.
          </note>
          <note>
            Jag är den första att understryka att det hade varit väldigt
            bra om engagemanget nu för Sydvästlänken hade varit lika starkt
            tidigare och framför allt om det hade varit särskilt starkt före
            2006. När vi tillträdde kunde vi konstatera att vi beträffande
            Svenska kraftnät låg på investeringsnivåer som var alldeles för
            låga. Nu ligger vi på 3 ½ miljard avseende de kommande tio åren,
            vilket är sex gånger mer än under Socialdemokraternas sista tolv
            år vid makten. Därför är det mycket bra om vi nu kan konstatera
            att Socialdemokraterna står upp för att vi måste hitta en ordning
            innebärande att den nordiska marknaden fungerar bättre.
          </note>
          <note>
            Jag kan inte låta bli att kommentera vad Ingela Nylund Watz säger
            apropå det världsunika samarbete som vi den 1 januari 2012 ingår
            med Norge. Det kan låta som en väldigt bra idé att rösta för Socialdemokraternas
            förslag och för avslag beträffande avtalet och att säga att vi
            ska ha en högre ambitionsnivå. I praktiken skulle det innebära
            att hela avtalet skulle falla. Både Ingela Nylund Watz och jag
            vet att bilaterala avtal fungerar på det sättet.
          </note>
          <note>
            Det hade inneburit att vi inte hade fått in förnybar elproduktion
            i det nordiska systemet motsvarande halva svenska kärnkraftsproduktionen
            eller halva elbehovet inom svensk industri. Därför är det väldigt
            bra att riksdagen valde att rösta för regeringens förslag och
            att bekräfta det bilaterala avtalet. Därmed får vi in 26 viktiga
            terawattimmar förnybar el i det nordiska elförsörjningssystemet.
          </note>
          <note>
            Med dessa ord vill jag tacka för interpellationsdebatten och
            samtidigt önska Börje Vestlund, Ingela Nylund Watz och Marie Wickberg
            samt talmannen och kammarens övriga personal och ledamöter god
            jul.
          </note>
          <note>
            Överläggningen var härmed avslutad.
          </note>
          <note>
            9 § Anmälan och beslut om omedelbar hänvisning av ärenden till
            utskott samt beslut om förlängd motionstid
          </note>
          <note>
            Anmäldes
          </note>
          <note>
            Kammaren biföll talmannens förslag att proposition 2011/12:47
            omedelbart skulle hänvisas till utrikesutskottet och att proposition
            2011/12:51 omedelbart skulle hänvisas till konstitutionsutskottet.
          </note>
          <note>
            Kammaren biföll talmannens förslag att motionstiden för propositionerna
            skulle förlängas till fredagen den 20 januari 2012 .
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 december
          </note>
          <note>
            Josefin Brink
          </note>
          <note>
            Jens Holm
          </note>
          <note>
            den 21 december
          </note>
          <note>
            Peter Jeppsson
          </note>
          <note>
            Matilda Ernkrans
          </note>
          <note>
            Monica Green
          </note>
          <note>
            Peter Persson
          </note>
          <note>
            Peter Persson
          </note>
          <note>
            Peter Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 januari 2012.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 december
          </note>
          <note>
            Ingemar Nilsson
          </note>
          <note>
            Thoralf Alfsson
          </note>
          <note>
            Thoralf Alfsson
          </note>
          <note>
            den 21 december
          </note>
          <note>
            Gunnar Sandberg
          </note>
          <note>
            Annika Qarlsson
          </note>
          <note>
            Gunnar Sandberg
          </note>
          <note>
            Bodil Ceballos
          </note>
          <note>
            Lena Hallengren
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 januari 2012.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 december
          </note>
          <note>
            Lennart Axelsson
          </note>
          <note>
            Désirée Liljevall
          </note>
          <note>
            den 21 december
          </note>
          <note>
            Carina Hägg
          </note>
          <note>
            Anders Karlsson
          </note>
          <note>
            Anders Karlsson
          </note>
          <note>
            Eva Olofsson
          </note>
          <note>
            Jonas Sjöstedt
          </note>
          <note>
            Jonas Sjöstedt
          </note>
          <note>
            Lennart Axelsson
          </note>
          <note>
            Lars Mejern Larsson
          </note>
          <note>
            Lars Mejern Larsson
          </note>
          <note>
            Roger Haddad
          </note>
          <note>
            Johan Andersson
          </note>
          <note>
            Johan Andersson
          </note>
          <note>
            Andreas Carlson
          </note>
          <note>
            Anders Karlsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 januari 2012.
          </note>
          <note>
            13 § Kammaren åtskildes kl. 10.55.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
