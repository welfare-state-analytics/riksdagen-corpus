<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--104</head>
          <docDate when="2012-04-26">2012-04-26</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:104
          </note>
          <note>
            Torsdagen den 26 april
          </note>
          <note>
            Kl. 12:00 - 17:27
          </note>
          <note>
            1 § Justering av protokoll
          </note>
          <note>
            Justerades protokollet för den 20 april.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2011/12:324
          </note>
          <note>
            Interpellation 2011/12:324 Personal- och närvaroliggare
          </note>
          <note>
            Interpellationen kommer att besvaras fredagen den 11 maj 2012.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2011/12:329
          </note>
          <note>
            Interpellation 2011/12:329 Näringspolitik för jobben
          </note>
          <note>
            Interpellationen kommer att besvaras fredagen den 4 maj 2012.
          </note>
          <note>
            Skälet till dröjsmålet är tidigare inbokade arrangemang och resor.
          </note>
          <note>
            Fredrik Ahlén
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2012)124
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            5 § Hushållningen med mark- och vattenområden
          </note>
          <note>
            Föredrogs
          </note>
          <note type="speaker">
            Anf. 1 JAN LINDHOLM (MP):
          </note>
          <note>
            Herr talman! Civilutskottets betänkande 17 handlar om hushållning
            av mark- och vattenområden. Det är ett rent motionsbetänkande,
            vilket innebär att det inte finns några förslag från regeringen
            att ta ställning till.
          </note>
          <note>
            I betänkandet behandlas totalt fem yrkanden som på ett ganska
            snarlikt sätt tar upp frågan om jordbruksmarkens värde och behovet
            av att skydda den. Här finns även tre yrkanden kring regler för
            kommuner som arbetar med skydd mot erosion av stränder och ett
            yrkande som tar upp problem med dricksvattendistribution i områden
            där markens beskaffenhet gör det svårt att gräva ned ledningar.
            Slutligen finns det två yrkanden som rör konflikter mellan riksintresset
            för vindkraft och totalförsvarets riksintressen. Alla dessa frågor
            tycker jag är av mycket stor vikt.
          </note>
          <note>
            För en miljöpartist är det en självklarhet att ha ett långsiktigt
            perspektiv i politiken. När vi talar om långsiktighet syftar vi
            dock inte enbart på behovet av långsiktigt hållbara spelregler
            för företag, organisationer och medborgare när de till exempel
            ska ingå avtal eller göra investeringar. Exempelvis kan man ta
            långsiktiga villkor för investeringar i energiproduktion, som
            vindkraft med feed-in-tariffer eller kärnkraften med extremt förmånliga
            försäkringsvillkor. Självklart är det bra om politiker kan skapa
            stabila spelregler även för den som avser att köpa sig ett hus
            att bo i.
          </note>
          <note>
            För en miljöpartist betyder dock ett långsiktigt perspektiv så
            mycket mer. Vi är kanske de enda politiker i Sveriges riksdag
            som fullt ut har insett vad det betyder att vi bara har ett jordklot
            att disponera. Man kan i alla fall lätt få det intrycket när man
            hör politiker från andra partier tala om hur viktigt det är att
            exploateringen av jordens resurser hela tiden sker i en allt snabbare
            takt för att välfärden ska kunna upprätthållas. Att enorma markområden
            ödeläggs för all framtid runt om i världen för att vi ska få bränsle
            till våra kärnreaktorer eller råvaror till våra mobiltelefoner
            och andra konsumtionsprodukter verkar de flesta politiker blunda
            för.
          </note>
          <note>
            På de flesta håll runt om i landet gör politiker från både den
            röda och den blå sidan vad de kan för att så fort som möjligt
            hårdgöra så stora ytor som möjligt, och för det mesta är det jordbruksmark
            man väljer att hårdgöra. Om det sedan handlar om att asfaltera
            parkeringsytor, bygga motorvägar eller lägga ut betongytor för
            köppalats och sporthallar kanske inte spelar så stor roll. Det
            kanske inte heller är oåterkalleligt, men vi lägger i alla fall
            i snabb takt ett lock över mycket av den bästa åkerjorden vi har
            i landet.
          </note>
          <note>
            När man tänker långsiktigt, så som vi miljöpartister hela tiden
            försöker göra, ser man tydligt att den globala livsmedelsförsörjningen
            i en inte allt för avlägsen framtid kommer att ha behov även av
            våra åkerjordar. När man tänker långsiktigt ser man att hårdgjorda
            ytor skapar stora problem när nederbörden blir alltmer intensiv
            under vissa perioder. När möjligheten för naturlig infiltration
            minskar där regnet faller ökar i stället erosionen där vattnet
            lämnar de hårdgjorda områdena. Växande städer över hela jorden
            brottas med detta problem.
          </note>
          <note>
            Herr talman! När man som vi miljöpartister tänker långsiktigt
            ser man även att storskaliga tekniska lösningar innebär ökad sårbarhet.
            När en liten båt går på grund och börjar läcka olja går det ganska
            hjälpligt att ta hand om och begränsa skadorna, men när en riktigt
            stor båt råkar ut för samma olycka räcker resurserna oftast inte
            till för att begränsa skadorna. På samma sätt är det med vår energiförsörjning:
            Om några vindkraftverk står stilla och det faller bort en del
            energi är det inte så farligt, men varje gång en kärnkraftsreaktor
            måste snabbstoppas tvingas vi importera kolkraft från kontinenten
            för att kompensera för bortfallet.
          </note>
          <note>
            Att vårda de mark- och vattenresurser vi har här i landet blir
            därför en väldigt viktig del i ett långsiktigt arbete med att
            göra det möjligt för oss att leva med god försörjningstrygghet.
            Jag brukar föredra att kalla det sårbarhetsstrategi. Jag tycker
            att detta ingår i en väldigt viktig sårbarhetsstrategi. Det finns
            alltså, herr talman, många olika motiv till att en av Miljöpartiets
            de grönas främsta politiska ambitioner är att arbeta för hushållning
            av våra mark- och vattenresurser. Det fria, strömmande, friska
            och ej förgiftade vattnet är faktiskt en av våra främsta proteinkällor.
            Åkermarken är vår hållbara kornbod, och skogen är en viktig råvaru-
            och energikälla.
          </note>
          <note>
            Regeringen väljer i betänkandet att luta sig på Miljöprocessutredningen
            och Miljömålsberedningen när den besvarar de förslag som riksdagsledamöterna
            har väckt. Förhoppningsvis kommer regeringen att lägga fram förslag
            med utgångspunkt i dessa utredningar, som till viss del går i
            den riktning vi från Miljöpartiet föreslår. Man kan dock undra:
            Är det rimligt att en passiv riksdag låter sig nöjas med denna
            förhoppning? I de flesta demokratier är parlamenten betydligt
            mer aktiva än så. Där nöjer man sig inte med att vänta på vad
            regeringen kommer att föreslå någon gång i framtiden, så som majoriteterna
            i det svenska parlamentet alltid verkar föredra att göra.
          </note>
          <note>
            Därför är jag som vanligt ganska besviken över att partierna
            här i riksdagen är så flata. Jag tycker, inte minst med tanke
            på deltagandet i denna debatt, att man egentligen totalt saknar
            intresse för en sådan här fråga, som faktiskt är en av de mest
            avgörande när det gäller vår framtida möjlighet att försörja oss.
          </note>
          <note>
            Tre av mina partikamrater Kew Nordqvist, Peter Rådberg och Tina
            Ehn kommer att gå närmare in på dels betydelsen av att värna åkermarken,
            dels vikten av att totalförsvarets anspråk inte i för stor utsträckning
            försvårar för andra viktiga intressen. Jag ska alltså lämna frågan
            lite i förtid, herr talman, och nöja mig med att yrka bifall till
            reservationen i betänkandet.
          </note>
          <note type="speaker">
            Anf. 2 OTTO VON ARNOLD (KD):
          </note>
          <note>
            Herr talman! Vi har i dag att debattera hushållningen med mark
            och vatten, två mycket viktiga naturresurser som det finns begränsad
            mängd av.
          </note>
          <note>
            Förvaltarskapstanken är central hos Kristdemokraterna. Att föra
            över det vi har fått av våra föräldrar till kommande generationer
            är centralt. Att bruka utan att förbruka det är viktigt.
          </note>
          <note>
            Det är detta debatten handlar om. Vi har egentligen koncentrerat
            oss på två viktiga frågeställningar, dels kring åkermarken, dels
            kring vindkraften. Det är viktiga frågor. Jag håller med Jan Lindholm
            helt och hållet om att de är väsentliga för vår framtid. Vikten
            varierar givetvis i olika delar av landet. Men centralt och globalt
            sett är detta viktiga frågor.
          </note>
          <note>
            Åkermark och vatten är förutsättningar för vårt dagliga liv,
            för att få mat från fälten direkt som bröd eller indirekt som
            biff eller kycklingklubba.
          </note>
          <note>
            De faktiska omständigheterna med klimatförändringen och en ökande
            världsbefolkning är faktiskt realiteter. Vi beräknas bli nio miljarder
            år 2050. Samtidigt förstörs odlingsbar mark på många ställen i
            världen. Det sätter fokus på åkermarkens produktionsförmåga av
            livsmedel och inte minst energi.
          </note>
          <note>
            Enligt den statliga Miljömålsberedningen reser klimatförändringarna
            viktiga frågor om vilka utmaningar vi har. Sverige kommer att
            möta utmaningar när det gäller produktion av mat, foder, energi
            och andra nyttigheter samt biologisk mångfald.
          </note>
          <note>
            Hur vi ska använda vår åkermark efter 2020 diskuteras i andra
            statliga utredningar. Det är viktigt att ha miljömålet Ett rikt
            odlingslandskap för ögonen i debatten. Det finns också andra miljömål,
            men detta är just i den här debatten viktigt.
          </note>
          <note>
            Eftersom mark och vatten är begränsande resurser för expansion
            måste de förvaltas på ett klokt och långsiktigt sätt. Varje kommun
            har skyldighet att i en översiktsplan redogöra för hur man tänker
            utnyttja mark och vatten. Staten har genom länsstyrelserna att
            efter miljöbalkens hushållningsregler bedöma hur den bästa användningen
            regionalt, mellankommunalt och kommunalt kan ske. I den nya plan-
            och bygglagen har denna samordning stärkts, och ett större helhetsgrepp
            måste tas.
          </note>
          <note>
            Det är inte att undra på att det blir en intensiv debatt kring
            hur vi ska använda den goda åkerjorden och att man vill klassa
            den som ett riksintresse. Även om det kan vara en framkomlig väg
            att använda sig av begreppet riksintresse är det de facto tyvärr
            lätt att det blir ett byråkratiskt virrvarr. Låt mig tala lite
            grann om begreppet riksintresse.
          </note>
          <note>
            Det är något som varje länsstyrelse och varje myndighet har att
            besluta om. Därför blir det ofta konflikter. Som SKL framhåller
            är problemet att varje myndighet har sina egna bedömningsgrunder
            när de pekar ut områden av riksintresse. Det är brist på samordning
            och gemensamma kriterier, och riktlinjer gör att systemet inte
            blir förutsägbart, transparant eller rättssäkert.
          </note>
          <note>
            Att klassa åkermarken som riksintresse är, som jag ser det, ingen
            framkomlig väg. Men hur kan man då skydda åkermarken i dag? Hur
            kan man skydda de väsentliga bitar som är långsiktiga och som
            vi måste ta hänsyn till i vår framtid och som är viktiga för vår
            försörjning?
          </note>
          <note>
            Låt mig få lyfta fram det exempel som Länsstyrelsen i Skåne ger.
            Man har en nollvision för byggande på jord av klass 810, den jord
            som man kan säga ligger i den sydvästra delen av Skåne, där det
            finns stark konkurrens från en expansiv Öresundsregion. Det blir
            diskussioner. Många kommuner vill expandera, men samtidigt är
            många kommuner ganska små.
          </note>
          <note>
            Länsstyrelsen skriver i en nyligen utkommen och reviderad skrift,
            Skånska åtgärder för miljömålen Regionalt åtgärdsprogram för miljökvalitetsmålen
            20122016 : Hänsyn till jordbruksmarken behöver bli större i den
            fysiska planeringen med strävan att uppnå en nollvision för konsumtion
            av åkermark för bostadsutbyggnad i Skåne. All bostadsutbyggnad
            i Skåne bör istället ske inom tätortsområdena genom hållbar förtätning.
          </note>
          <note>
            Det har också att göra med hur vi utnyttjar kommunikationerna.
            Att ha effektiva kommunikationer innebär att vi på ett bättre
            sätt kan bo på ställen som kan passa bättre, på ställen där man
            kan komma ut i naturen på annat sätt än att bara gå ut på ett
            stycke vindpinad gammal åker.
          </note>
          <note>
            Genom samordning av översiktsplaner, avvägning mot miljöbalkens
            hushållsbestämmelser och en hållbarhetssyn kan man åstadkomma
            något som både reservanterna och jag eftersträvar.
          </note>
          <note>
            Om vi däremot tittar på försvaret kan det synas vara en mer besvärlig
            nöt. Försvaret har monopol på riksintressen med hänsyn till försvaret,
            och det är överordnat allt annat.
          </note>
          <note>
            Här kan vi återigen se att begreppet riksintresse inte är helt
            rättssäkert. Försvaret har under resans gång bytt argument för
            utvidgning av skyddsområdet till 4 mil från radarproblem och utbildning
            av utländska piloter till flygsäkerhet. Jämför man med Danmark,
            som har tre gånger så många vindkraftverk på bara 9 procent av
            Sveriges yta, är det uppenbart att man gör olika bedömningar.
          </note>
          <note>
            Herr talman! Energiminister Anna-Karin Hatt säger att det är
            viktigt att man har en samexistens med försvaret. Man får en bättre
            dialog. Därför menar vi att den beredning som nu pågår inom Regeringskansliet
            beträffande avvägningen är viktig. Vi får vänta på den, och förhoppningsvis
            kommer den snart. Därför är inte en sådan utredning som föreslås
            i en av reservationerna nödvändig.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga motioner.
          </note>
          <note type="speaker">
            Anf. 3 JAN LINDHOLM (MP) replik:
          </note>
          <note>
            Herr talman! Otto von Arnold inledde med att ansluta till mitt
            försök att sätta in jordbruksmarkens betydelse i ett globalt sammanhang.
            Jag uppskattar det. Jag är över huvud taget mycket positiv till
            anförandet från Kristdemokraterna. Det finns ju en motion från
            en kristdemokratisk ledamot som har en stark inriktning just på
            att prioritera skyddet av åkermarken.
          </note>
          <note>
            Avslutningen med förhoppningen att regeringen ska komma med positiva
            förslag som kan stärka mark- och vattenresursernas status i framtiden
            är vi överens om.
          </note>
          <note>
            Egentligen skulle jag kanske inte behöva komma med någon replik.
            Men jag vill ändå, när jag har chansen, ge företrädare för regeringen
            möjlighet att utveckla sin inriktning åt det håll som vi från
            Miljöpartiet står för.
          </note>
          <note>
            I dag har vi fått en ny rapport som ger ytterligare vatten på
            kvarnen och säger att avsmältningen går fortare än vad vi tidigare
            har planerat. När vi bygger vårt samhälle och utnyttjar åkerjorden
            till att bygga våra samhällen som sväller ut även om det Otto
            von Arnold rapporterade om från Skåne låter väldigt bra innebär
            det att vi bygger ut samhället i ett åtminstone hundraårigt perspektiv
            eller i ett perspektiv på ett par hundra år.
          </note>
          <note>
            En fråga är då: Hur viktigt tycker man från Kristdemokraternas
            sida det är att vi tar globala hänsyn och tänker på vad som händer
            när vi bygger vårt samhälle och disponerar den åkermark som vi
            har?
          </note>
          <note>
            Det är en första fråga.
          </note>
          <note type="speaker">
            Anf. 4 OTTO VON ARNOLD (KD) replik:
          </note>
          <note>
            Herr talman! Jag tror att vi i mångt och mycket är överens när
            det gäller de här frågorna. Skillnaderna oss emellan kanske har
            att göra med vilka metoder som ska tillämpas. De här planfrågorna
            hör hemma på kommunal och mellankommunal nivå. Här finns ett arbete
            för länsstyrelserna att göra, så att de verkligen tar tag i saken,
            tittar på Sårbarhetsutredningen och inser att det finns en risk
            som gäller vattenhöjningar och så vidare. Det måste de ta hänsyn
            till i sin planering.
          </note>
          <note>
            Vi ser i dag att det byggs väldigt nära kuster och stränder.
            Det är en risk som vi absolut måste ta i beaktande. Det finns
            en hel del statliga utredningar som gör det. På riksnivå är vi
            nog helt överens om de här farorna, men det har kanske inte sipprat
            ned till den kommunala nivån fullt ut, vilket gör att man kanske
            inte alltid vill se eller ibland vill blunda för problematiken,
            för det finns kanske andra intressen som står emot.
          </note>
          <note type="speaker">
            Anf. 5 JAN LINDHOLM (MP) replik:
          </note>
          <note>
            Herr talman! Då får jag hoppas att regeringen i sitt beredningsarbete
            lyssnar ordentligt på Otto von Arnold, så att vi får bra förslag.
          </note>
          <note>
            Den andra lilla detalj jag tänkte fråga om var jämförelsen med
            Danmark. Det är ju inte bara Danmark man kan titta på. Det finns
            många andra länder som har kommit betydligt längre än vi när det
            gäller vindkraftsutbyggnad, till exempel Tyskland och USA. Då
            är den konflikt som vårt svenska försvar vill göra gällande inte
            alls av samma dignitet.
          </note>
          <note>
            För säkerhets skull vill jag fråga, så att jag har tolkat det
            hela rätt. Jag förstod att man från Kristdemokraternas sida tycker
            att det här är en överdriven konflikt och att den borde gå att
            lösa till andra intressens förmån att försvaret försöker hävda
            ett för stort och för starkt revir. Är det på det sättet?
          </note>
          <note type="speaker">
            Anf. 6 OTTO VON ARNOLD (KD) replik:
          </note>
          <note>
            Herr talman! Jag anser absolut att man bör ha betydligt bättre
            balans när det gäller hur försvaret lägger sina planer. Att man
            helt plötsligt lägger en 4 mils död hand över många redan existerande
            vindkraftverk är mycket märkligt. Det skapar en rättsosäkerhet
            och en risk för stora förluster för dem som har investerat i vindkraft.
          </note>
          <note>
            Vi har ju ett planeringsmål med 25 terawattimmar vindkraft. Det
            är också av stort intresse att vi kan uppnå det. Här kan det bli
            väldiga begränsningar.
          </note>
          <note>
            I försvarets inlaga skyller man lite på att man inte har dialog
            och så vidare, men problemet är att försvaret har en imperativ
            inställning: Antingen får man lov att bygga, eller så får man
            inte lov att bygga. Flyttar man verket 5 meter kan man få bygga,
            men av vilken anledning? Det är väldigt svårt. Därför uppskattar
            jag energiministerns syn på det hela, där hon säger att det måste
            bli en bättre dialog mellan försvaret och vindkraftsindustrin.
          </note>
          <note type="speaker">
            Anf. 7 KEW NORDQVIST (MP):
          </note>
          <note>
            Herr talman! Först vill jag tacka för att jag har fått tillfälle
            att delta i debatten om civilutskottets betänkande CU17 för att
            argumentera för min motion Åkermark ett riksintresse . Sedan vill
            jag yrka bifall till Miljöpartiets reservation.
          </note>
          <note>
            Jag ska ge lite bakgrund först. Jag har under 25 år varit bonde
            i Småland med mjölkproduktion. Det kanske delvis förklarar min
            vördnad för jorden. Sambandet mellan jord och växtlighet står
            åtminstone för mig helt klart. Och det blir inga växter utan fotosyntesen.
            Därför är våra åkrar ingenting mindre än gigantiska solfångare.
          </note>
          <note>
            Med detta i minnet vill jag gå in i resonemanget om själva åkermarken.
          </note>
          <note>
            Runt jordklotet finns en mycket tunn hinna, en absolut livgivande
            hinna som vi kallar matjord. I åkermark varierar graden av matjord,
            men vanligt här i Sverige är ett spaddjup, säg 2030 centimeter.
            I 1 gram svensk åkerjord finns det mellan 100 och 3 000 miljoner
            bakterier och många meter av svamphyfer. Den biomassa som utgörs
            av markens mikroorganismer kan i vissa fall överstiga växtligheten
            ovanför markytan. Dessa mikroorganismer lever av förna, det vill
            säga döda men inte helt nedbrutna växtdelar. Av detta bildas en
            stabil fraktion, humus, som består till mer än hälften av kol.
            Därför är humusbildning i åkerjorden ett viktigt bidrag i kampen
            mot klimatförändringar, men det är en annan debatt i ett annat
            utskott.
          </note>
          <note>
            Vår åkerjord ska naturligtvis i första hand förse mänskligheten
            med mat. Möjligtvis vill vi också kunna använda åkrarna till energiproduktion.
          </note>
          <note>
            Vi noterar att jordens befolkning ökar och att jordens bördigaste
            åkerarealer minskar för att bytas ut mot mindre bördiga nyodlingar
            av till exempel regnskog. Åkerarealen per capita på jorden minskar
            alltså, och dessutom tappar den i bördighet. I denna situation
            försvinner prima åkerjord för alltid eller i alla fall nästan
            för alltid och exploateras för att asfalteras eller bebyggas.
            Detta sker inte bara i Sverige utan runt om på jorden. Ofta är
            dock klimatförändringarna orsaken till torka, översvämningar och
            erosion. Försaltning är ett annat hot mot odlingsjorden.
          </note>
          <note>
            Oron över situationen sprider sig. FN-organet FAO har bildat
            ett nätverk för att skydda världens åkrar. Här i Sverige finns
            den ideella organisationen Den Goda Jorden.
          </note>
          <note>
            I Sverige kan vi än så länge låta andra länder producera mat
            och foder på sin åkermark åt oss, men det ökar vår sårbarhet.
            För tillfället har vi råd, men bland annat av nämnda skäl anser
            vi i Miljöpartiet att Sverige ska öka självförsörjningsgraden
            när det gäller livsmedel, och då behövs åkermark.
          </note>
          <note>
            När det gäller bevarandet av åkermark har vår generation ett
            odiskutabelt ansvar för att överlämna förutsättningar för kommande
            generationer att föda sig. När den billiga fossila energin sinar
            kommer helt andra krav att ställas på samhället och på vår livsmedelsförsörjning.
            Det går då inte heller att lita till import från andra länder
            och från deras åkerjord, utan vi i Sverige måste förlita oss på
            egna resurser. Då återkommer åkermarkens absolut centrala betydelse.
          </note>
          <note>
            I det skenet är värnet av åkermarken av odiskutabel fundamental
            betydelse. Skyddet som finns i dag finns dels i plan- och bygglagen
            och i miljöbalken, men det skyddet har visat sig otillräckligt.
            Jordbrukets intressen väger lätt mot parkeringsplatser.
          </note>
          <note>
            Den svenska åkermarken måste klassas som riksintresse. Förvaltarskapstanken
            Otto von Arnold var inne på den det vill säga att vi inte äger
            marken utan förvaltar den åt kommande generationer, måste vara
            vägledande.
          </note>
          <note>
            Det har funnits en utredning, Miljöprocessutredningen, som har
            haft i uppdrag att överväga frågan om åkermark som riksintresse.
            Utredningen har tyvärr avfärdat en sådan lösning.
          </note>
          <note>
            Bland annat mot bakgrund av vad jag har anfört anser vi att situationen
            är av sådan allvarlig karaktär att frågan om förstärkt skydd av
            åkermark måste upp till förnyad prövning.
          </note>
          <note>
            Med detta, herr talman, vill jag yrka bifall till Miljöpartiets
            reservation.
          </note>
          <note>
            I detta anförande instämde Jan Lindholm (MP).
          </note>
          <note type="speaker">
            Anf. 8 PETER RÅDBERG (MP):
          </note>
          <note>
            Herr talman! Jag vill först ta upp det som Otto von Arnold sade,
            som gläder mig väldigt mycket, och även hänvisa till statsrådet
            Anna-Karin Hatt. Det krävs en bättre dialog mellan försvaret och,
            i det här fallet, vindkraftsanhängarna.
          </note>
          <note>
            Jag hoppas att det blir så framdeles, för i dag är det tyvärr
            ganska ansträngt på just det området. Vi kan även titta på Vätternbombningarna,
            som Försvarsmakten gör. Den dialogen har tyvärr inte varit speciellt
            bra, som säkert Otto von Arnold känner väl till.
          </note>
          <note>
            Förr i tiden, om vi backar tillbaka 3040 år, hade Försvarsmakten
            en väldigt god relation till sina medborgare. I dag är det tyvärr
            väldigt ansträngt. Och det är lite grann av den anledningen som
            vi nu står här och diskuterar.
          </note>
          <note>
            Herr talman! Aldrig tidigare i vår historia har Europa varit
            så långt från krig som i dag. Sedan mitten av 1990-talet har den
            säkerhetspolitiska situationen förändrats radikalt i vår omvärld.
          </note>
          <note>
            Den hotbild som finns i dag är inte i första hand av militär
            natur. Men trots att det inte föreligger något invasionshot mot
            svenskt territorium syftande till ockupation av hela eller delar
            av vårt land är försvaret fortfarande i sin huvudsakliga struktur
            utformat för ett sådant hot. Vi menar att beredskapen för att
            möta andra icke-militära hot måste förändras radikalt.
          </note>
          <note>
            Hoten mot det svenska samhällets säkerhet kan inte längre mötas
            med militära medel utan måste motverkas på en lång rad andra sätt.
            Hit hör cyberhot, terrorism, miljöhot, klimatförändringar, narkotika-
            och drogrelaterad brottslighet, ekonomisk brottslighet, allvarligare
            dataintrång, sabotage med mera.
          </note>
          <note>
            Dessa hot ter sig i dag betydligt mer konkreta än de traditionella
            militära hoten från andra stater.
          </note>
          <note>
            Herr talman! De flesta håller nog med om den beskrivning som
            jag nyss har målat upp. Trots detta vill Försvarsmakten behålla
            ca 10 procent av Sveriges yta för just det svenska försvaret.
            Den ytan är lika stor som den var under kalla kriget trots att
            hotbilden i dag ser helt annorlunda ut.
          </note>
          <note>
            10 procent av Sveriges yta är ungefär lika stor yta som Danmarks
            yta. Det är helt oacceptabelt att Försvarsmakten i det här fallet
            ska lägga beslag på en sådan stor yta av diffusa försvarspolitiska
            skäl.
          </note>
          <note>
            Försvarsmakten påstår gång på gång att de vill ha den här ytan
            på grund av det är ett riksintresse utan att lägga fram något
            bevis för att det är på det sättet. Därför skulle det vara bra
            om vi fick en nyanserad och preciserad bedömning av hur mycket
            mark som Försvarsmakten faktiskt behöver.
          </note>
          <note>
            Försvarsmakten fattade ett beslut den 4 oktober 2010 som innebar
            att man ville ha så kallade stoppområden kring tio militära flygplatser.
            Åtminstone förefaller det sannolikt att Försvarsmakten inom en
            nära framtid kommer att utpeka dessa stoppområden som just riksintressen.
            Enligt Försvarsmaktens beslut den 4 oktober 2010 riskerar vindkraften
            att på flera sätt påverka riksintresset för totalförsvaret negativt.
          </note>
          <note>
            Det är enligt vår uppfattning för stora ytor som Försvarsmakten
            gör anspråk på för att det nu ska vara godtagbart med en slentrianmässig
            uppskattning där man för säkerhets skull också drygar ut det med
            god marginal.
          </note>
          <note>
            Med nya och ökade anspråk på användning av markområden ter det
            sig som motiverat med en mer, som jag sade, preciserad och snävare
            syn på vad som i dessa sammanhang kan anses ligga i begreppet
            rikets säkerhet.
          </note>
          <note>
            Miljöpartiet anser att kraven för att mark- och vattenområden
            ska klassas som av avsevärd betydelse för totalförsvaret ska skärpas.
            Varje sådant område måste motiveras på ett tydligare sätt för
            att i fortsättningen kunna klassificeras som riksintresse.
          </note>
          <note>
            När två riksintressen står mot varandra kan det inte vara rimligt
            att Försvarsmakten ska ha tolkningsföreträde när det gäller vilket
            riksintresse som ska gälla.
          </note>
          <note>
            Herr talman! Det kan inte vara ett orimligt krav att regeringen
            ska återkomma till riksdagen med ett förslag som skärper kraven
            för att mark- och vattenområden ska få anses vara av avsevärd
            betydelse för Försvarsmakten.
          </note>
          <note>
            Därmed, herr talman, yrkar jag bifall till vår reservation.
          </note>
          <note>
            I detta anförande instämde Tina Ehn, Jan Lindholm och Kew Nordqvist
            (alla MP).
          </note>
          <note type="speaker">
            Anf. 9 TINA EHN (MP):
          </note>
          <note>
            Herr talman! Jag vill börja med att yrka bifall till reservationen.
          </note>
          <note>
            I mitt politiska engagemang finns det en stark drivkraft att
            vilja göra rätt i ett långsiktigt perspektiv. Det handlar om att
            leva med vetskapen om att jag promenerar här en stund, och andra
            kommer efter mig, med respekt för att förfäder har promenerat
            före mig.
          </note>
          <note>
            Det har för våra förfäder, historiskt, inte alltid varit en lätt
            sak att samla ihop tillräckligt med resurser för att äta sig mätt.
            När vi människor gick från att vara samlare till att vara brukare
            av marken var det steget inte heller enkelt. Det handlar om att
            skapa möjligheter till åkermark, att plocka sten, att bryta upp
            jord och skapa ett fungerande system med händer och kropp.
          </note>
          <note>
            Människans utveckling med hjälp av våra tekniska landvinningar
            har gett oss fantastiska möjligheter att få tid att göra andra
            saker än att ständigt arbeta för att stilla hunger.
          </note>
          <note>
            Vi som bor på den rikare delen av jorden kan sitta i soffan och
            se på en film. Vi kan läsa en bok, nödvändig eller onödig, strunt
            samma! Vi kan segla i en båt byggd för nöje. Vi kan äta en väl
            tillagad måltid utan att oroa oss för vår egen svält. I ett ganska
            begränsat perspektiv är allt frid och fröjd, men världen är större
            än så. Det vet vi allihop.
          </note>
          <note>
            Allt kommer inte alltid att vara som det är. Vi vet att förändringar
            sker hela tiden. Fler magar behöver mättas i framtiden. Vårt sätt
            att producera mat kan ifrågasättas ur många olika perspektiv.
            Kretsloppen är brutna på flera områden. Oljan blir allt dyrare
            att utvinna. Kemikalierna, som är i omlopp, ackumuleras i många
            levande organismer. Konflikter mellan dem som har och dem som
            behöver ökar.
          </note>
          <note>
            I det perspektivet blir det allt viktigare att det väsentligaste
            som behöver skyddas mark att odla mat i, vatten som är rent och
            hållbara energisystem behöver förstås av oss alla och att det
            är vår uppgift att rigga ett sådant skydd för mark och vatten
            och hållbara system.
          </note>
          <note>
            Varför vårt svenska försvar inte främst är de som skyddar dricksvatten
            och ser till att vi kan utveckla hållbara och säkra energisystem
            är något som jag inte riktigt begriper. I stället vill de bomba
            en av våra viktiga vattentäkter, Vättern, med mer föroreningar.
          </note>
          <note>
            Varför bromsar och stoppar man från det svenska försvaret i fall
            efter fall vindkraftens utveckling? Vindkraften är en mycket långsiktig
            och hållbar energiproduktion, och det borde ligga ett intresse
            i att utveckla säkra och hållbara energisystem som också leder
            till en minskad sårbarhet och en större trygghet.
          </note>
          <note>
            Lika viktigt för vår säkerhet är det att vi i framtiden inte
            förstör förutsättningarna för att odla och producera mat. Bördig
            jord är inte något som värderas högt för syftet att producera
            mat. Däremot värderas den högt om den ligger på vad som bedöms
            som rätt plats, vilket kan variera från en generation till en
            annan.
          </note>
          <note>
            I dag är en klippa i Bohuslän utan matjord värd förmögenheter,
            även om det inte går att plantera så mycket som en blomma i berget
            och även om havet utanför är fattigt på fisk.
          </note>
          <note>
            Vårt så kallade välstånd ger oss märkliga sätt att värdera grundförutsättningarna
            för vår egen och kommande generationers möjlighet att leva.
          </note>
          <note>
            Det gör mig ont att se på vilket sätt vi förhåller oss till de
            naturresurser som är menade för oss att dela, hur vi fortsätter
            att exploatera åkermark i rasande fart med parkeringsplatser,
            köpcentrum och nya stora vägar.
          </note>
          <note>
            Vi vet att befolkningen växer, och vi håller på att förstöra
            den bästa åkermarken. Torka och erosion är stora problem i stora
            delar av världen. Dessutom breder städerna ut sig, och odlingar
            får ge vika. Också i Sverige bygger vi hus, köpcentrum och industrier
            på den bästa åkerjorden utan tanke på framtiden.
          </note>
          <note>
            300 hektar av Europas åker asfalteras varje dag enligt en rapport
            som heter The State of Soil in Europe , utgiven i år av EU:s miljöbyrå
            EEA.
          </note>
          <note>
            I den säger man också att under de första sex åren på 2000-talet
            ökade snittförlusten av åkermark i EU med 3 procent. I vissa europeiska
            länder som Irland, Cypern och Spanien var förlusten dock omkring
            15 procent. Europeiska miljöbyrån konstaterar också att 19 medlemsstater
            på detta sätt sammanlagt förlorar en potentiell kapacitet för
            jordbruksproduktion motsvarande totalt 6,1 miljoner ton vete.
            Detta påverkar även markanvändningen globalt, eftersom ett hektar
            fruktbar åkermark i Europa motsvarar upp till tio gånger så mycket
            mark i andra delar av världen.
          </note>
          <note>
            I Sveriges riksdag har inte frågan varit osynlig. Miljöpartiet
            har drivit denna fråga i många år. Själv författade jag min första
            motion i ämnet 2007. Svaren är olika. Det är olika utredningar
            som pågår. Senast jag deltog i en debatt i ämnet var för några
            veckor sedan här i civilutskottet när frågan om externa köpcentra
            och dess utbredning på bördig jordbruksmark var uppe. Landsbygden
            påverkas också när man anlägger dessa externa köpcentra, och det
            påverkar kringkommuner. De stjäl ofta ett stort kundunderlag från
            orter runt omkring, och man ser effekter av ett ökat bilberoende.
          </note>
          <note>
            Miljöpartister runt om i landet är frustrerade över att inte
            få stöd när det dyker upp planeringar som många gånger tar viktig
            jordbruksmark i anspråk. Även om vi hör kloka ord från Kristdemokraterna
            här i dag och vi vet att andra har drivit frågan och säger sig
            vilja påverka möjligheten att skydda vår åkermark bättre så behöver
            frågan drivas på alla plan.
          </note>
          <note>
            Intressant är också varför inte de andra allianspartierna deltar
            i debatten. Vadan detta ointresse? Det är också önskvärt att frågan
            tas på större allvar och att man verkligen gör slag i saken och
            röstar för ett ökat skydd av åkermarken. Vi äger inte jorden vi
            går på; vi har lånat den av våra barn.
          </note>
          <note>
            I detta anförande instämde Jan Lindholm och Kew Nordqvist (båda
            MP).
          </note>
          <note type="speaker">
            Anf. 10 OTTO VON ARNOLD (KD) replik:
          </note>
          <note>
            Herr talman! Jag har bara några enkla frågor kring det här med
            skyddad åkermark och försvaret. Tina Ehn och jag har pratat lite
            grann om det här tidigare.
          </note>
          <note>
            Vi har ju i dag en lagstiftning med plan- och bygglagen, miljöbalken
            med ett antal bestämmelser om hushållning, riksintressen etcetera.
            På vilket sätt ser Tina Ehn och Miljöpartiet att man skulle förändra
            lagstiftningen för att få ett mer effektivt skydd av åkermarken?
          </note>
          <note type="speaker">
            Anf. 11 TINA EHN (MP) replik:
          </note>
          <note>
            Herr talman! Vi har, som jag nämnde här innan, väckt motioner
            med flera olika förslag om hur man skulle kunna öka skyddet, för
            precis som har framkommit vittnar man på många ställen om att
            lagen i många sammanhang nästan har försvagats.
          </note>
          <note>
            Jag har tidigare motionerat om att vi ska göra en ny nationell
            kartering av åkermark, att man också ska utreda möjligheterna
            för Jordbruksverket och länsstyrelsen att ha en övergripande plan
            för att kunna bevaka bevarandeintresset på åkermarken mer och
            att delmålet angående den bördiga åkermarkens bevarande skrivs
            in under de nationella miljökvalitetsmålen i Ett rikt odlingslandskap.
          </note>
          <note>
            Nu har vi också frågan om riksintresse, och den har vi även lyft
            upp tidigare.
          </note>
          <note>
            Det finns alltså stora ambitioner från vår sida, och egentligen
            från många andras sida, när det gäller att komma framåt i hur
            man kan öka det här skyddet. Det här är en global angelägenhet,
            precis som flera av oss har lyft fram och som jag vet att även
            Otto von Arnold är väl medveten om.
          </note>
          <note>
            Vad som bekymrar mig lite i betänkandet och i svaret är att det
            på s. 10 står bland annat att man har en beredning där man ska
            ta upp ett antal frågor. En av de frågorna, som man säger här,
            är vilka frågor som är särskilt angelägna att driva inför beslut
            om EU:s gemensamma jordbrukspolitik efter 2020 för att åstadkomma
            en hållbar användning av jordbruksmark. Det är en fråga man ska
            besvara i den här utredningen, och det ska presenteras den 15
            juni 2014.
          </note>
          <note>
            Då blir jag jättebekymrad. Då, 2014, har vi redan spikat en ny
            jordbrukspolitik.
          </note>
          <note type="speaker">
            Anf. 12 OTTO VON ARNOLD (KD) replik:
          </note>
          <note>
            Herr talman! Som kommentar till det sista Tina Ehn sade varar
            ju den jordbrukspolitik som vi förhoppningsvis beslutar från 2014
            fram till 2020. Det blir väl perioden efter det, och där finns
            ett antal diskussionspunkter som man måste ta tag i. Den debatten
            ska vi inte underskatta. Det är väldigt viktigt att börja fundera
            långsiktigt på detta. EU har ett vattendirektiv, och man får kanske
            komma med något markdirektiv också.
          </note>
          <note>
            En annan fråga gäller den lagstiftning vi har med det kommunala
            självstyret i botten och försvaret som har det övergripande riksintresset
            när det gäller rikets försvar. Det här är tunga instanser. Hur
            menar Tina Ehn? Vad är Miljöpartiets politik för att kunna ändra
            detta?
          </note>
          <note type="speaker">
            Anf. 13 TINA EHN (MP) replik:
          </note>
          <note>
            Herr talman! Jag tycker att det är vårt ansvar som politiker
            att verkligen ta in vad det är som händer i världen. Vi ser hur
            åkermark försvinner, och vi ser hur vi har ett ökat behov av den
            här viktiga, bördiga åkermarken och även hållbara energisystem.
            Då måste vi vara med i processen och påverka. Det är vi som bestämmer
            vad som kommer att stå i lagarna. Det är vi som påverkar, och
            det är därför vi står här och debatterar i dag. Jag tycker att
            det är jätteviktigt.
          </note>
          <note>
            Jag vet att i den tidigare debatten som vi hade om externa köpcentrum
            så nämnde Otto von Arnold också hur viktigt det är med det kommunala
            självstyret. Jag säger inte alls att det är oviktigt jag tror
            att det är viktigt men man har tagit upp de här frågorna också
            i plan- och bygglagen. Den mellankommunala diskussionen är väldigt
            viktig för att man kanske inte ska göra exakt samma saker i varje
            kommun, vilket kan medföra negativa effekter i en region. Det
            är ett område som man kanske inte riktigt har lyft upp. Det sker
            inte riktigt. Hur ska detta ske för att det verkligen ska bli
            effekt?
          </note>
          <note>
            Vi hade ett förslag om att vi skulle stoppa utbyggnaden av externa
            köpcentrum i moratorium. Men jag hör inte några förslag från Otto
            von Arnold.
          </note>
          <note>
            Överläggningen var härmed avslutad.
          </note>
          <note>
            6 § Ersättningsrätt
          </note>
          <note>
            Föredrogs
          </note>
          <note type="speaker">
            Anf. 14 HILLEVI LARSSON (S):
          </note>
          <note>
            Herr talman! Jag vill börja med att yrka bifall till reservation
            1.
          </note>
          <note>
            Det jag vill tala om i dag är barnförsäkringar. Föräldrar rekommenderas
            från de flesta håll att teckna barnförsäkringar. Orsaken till
            detta är att samhällets skydd helt enkelt är för dåligt om det
            händer barnet något.
          </note>
          <note>
            Det finns ett visst skydd för barn som går i förskolan och skolan,
            men det gäller bara vid olyckor. Det gäller alltså inte vid sjukdomar,
            och de allra flesta barn som får funktionsnedsättningar får det
            av sjukdomar och inte av olycksfall. Dessutom är det så att även
            när det gäller olycksfall brister skyddet när det gäller olycksfall
            som leder till funktionsnedsättning.
          </note>
          <note>
            Det finns också allmän försäkring som utgår till barn som blir
            invalidiserade och inte kan arbeta. Det handlar om knappt 100
            000 kronor per år till de drabbade barnen före skatt. Då förstår
            man hur lite pengar det blir kvar att leva på. De här barnen riskerar
            inte bara att vara fattiga under sin ungdoms och vuxentid utan
            även när de blir pensionärer eftersom de inte får några pensionspoäng
            i det här systemet.
          </note>
          <note>
            Det finns också möjlighet för föräldrar som måste gå ned i arbetstid
            eller sluta arbeta helt för att ta hand om sina sjuka, invalidiserade
            barn att få en ersättning. Men det är 100 000 kronor per år som
            man maximalt kan få som förälder, också det före skatt. Det är
            alltså väldigt lite pengar att leva på, både för de drabbade barnen
            och för föräldrarna.
          </note>
          <note>
            Det är därför föräldrar uppmanas att teckna barnförsäkring. I
            dag är 70 procent av alla barn försäkrade med sådana här individuella
            barnförsäkringar. Det är inte alla som ansöker om barnförsäkring,
            även om det är väldigt många. Men 25 procent av dem som ansöker
            får antingen nekat från försäkringsbolagen eller med invändningar
            nekat. Invändning innebär att det är kraftiga inskränkningar i
            skyddet, vad barnet blir försäkrat mot, och att det även kan vara
            betydligt högre premier att betala.
          </note>
          <note>
            Det allra största problemet gäller de barn som nekas helt och
            hållet, alltså 7 procent av alla ansökningar. Det här är en siffra
            som har varit stabil under många år. De skäl till att neka som
            försäkringsbolagen uppger kan vara att det är ett adoptivbarn.
            Det kan vara att barnet hade för låg födelsevikt när det föddes.
            Det kan vara ett för tidigt fött barn. Sedan kan det självklart
            vara medfödda funktionshinder eller sådana som har uppstått innan
            försäkringen tecknades.
          </note>
          <note>
            Dessutom är det så även för dem som får försäkring att upptäcker
            man medfödda eller ärftliga sjukdomar nekas utbetalningen, även
            om man har betalat premierna i alla år. Därtill kommer att om
            man har glömt någonting, till exempel ett läkarbesök när barnet
            hade öroninflammation, kan det användas av försäkringsbolaget
            för att neka ersättning den dag man behöver det, om det är relevant
            för fallet självklart.
          </note>
          <note>
            Det här är en anledning till att man som förälder inte bara uppmanas
            att teckna barnförsäkring utan även att göra det så tidigt som
            möjligt, till och med har jag hört uppmaningen att ringa direkt
            från BB när barnet är helt nyfött. Det kan nämligen uppstå komplikationer
            och sjukdomar. Ju längre man väntar, desto större risk är det
            att det finns någonting som försäkringsbolagen kan hänga upp sig
            på och av den anledningen neka försäkring.
          </note>
          <note>
            Det finns något som heter försäkringsavtalslagen som syftar till
            att komma till rätta med problemet att många barn nekas försäkring.
            Problemet är att som det har gått till hittills har den inte varit
            ett hinder. Försäkringsbolagen hittar kryphål. Om de kan visa
            att det av medicinska skäl finns en ökad risk, och det kan vara
            en väldigt liten risk, kan de neka. Det enda försäkringsavtalslagen
            innebär är att de måste motivera avslag på barnförsäkringsansökningar.
            Men de behöver inte göra en utförlig motivering. Det räcker att
            de bara motiverar.
          </note>
          <note>
            Det finns en annan möjlighet för föräldrar, speciellt föräldrar
            till barn med funktionshinder. Det är gruppförsäkringar via fackföreningen.
            Det är självklart väldigt bra att de finns. Det är framför allt
            det som föräldrar med funktionshindrade barn har att tillgå. Inte
            ens alla av dem får det, men det finns en möjlighet.
          </note>
          <note>
            Det finns tyvärr problem med detta också. Det är att villkoren
            kan ändras, vilket man har svårt att följa när det är en gruppförsäkring.
            Det kan till och med vara så att fackföreningen byter bolag och
            villkoren ändras totalt. Det kan framför allt vara så att man
            själv byter jobb och byter fackförening.
          </note>
          <note>
            Som ett exempel på en sådan här gruppförsäkring är det ingenting
            av det som händer innan barnet fyller två år som kan ge några
            pengar. Det är mycket som händer de två första åren.
          </note>
          <note>
            Jag vill ändå säga att det är väldigt positivt att det finns
            gruppförsäkringar, även om det finns begränsningar. Det är enda
            möjligheten för många föräldrar.
          </note>
          <note>
            Vi kan ändå inte nöja oss med det här. Vi måste se till att alla
            barn får ett försäkringsskydd. Det är på grund av att det inte
            finns något allmänt heltäckande skydd. Hade det funnits det hade
            det varit en annan sak.
          </note>
          <note>
            Det finns ytterligare ett problem i sammanhanget. Det är att
            det på barnavårdscentralerna förs journaler när föräldrarna kommer
            dit med sina barn. De här journalerna kan begäras ut i efterhand
            av försäkringsbolagen som grund för om man ska betala ut ersättning
            eller inte. Det här kan ställa till problem. Jag kan ta ett konkret
            exempel.
          </note>
          <note>
            Det var en flicka som föddes med låg födelsevikt. Hon fick nej
            från alla försäkringsbolag. Fortfarande när hon var fyra år gammal
            och hade fått en lillasyster som fick full försäkringstäckning
            sade bolagen nej. Läkarna och sjukgymnasterna intygade att hon
            var hundra procent frisk. Hon hade inga men av att hon hade fötts
            med så låg födelsevikt. Ändå nekade alla bolag.
          </note>
          <note>
            Ett av de här bolagen hade förutom födelsevikten som grund för
            detta att de hade läst en journal från barnavårdscentralen där
            flickan hade varit på treårskontroll. Då hade man skrivit i journalen
            att hon pratar något otydligt, vilket egentligen är fullt normalt
            för en treåring. Det hade försäkringsbolaget översatt till pratade
            sluddrigt. Det var deras tolkning. På barnavårdscentralen hade
            de också skrivit i journalen att hon hade svårt att sitta stilla.
            Det hade de på försäkringsbolaget översatt till att hon var hyperaktiv.
            De hade sett detta som riskfaktorer.
          </note>
          <note>
            På barnavårdscentralen sade de i det här fallet att snart vågar
            vi inte skriva någonting i journalerna, för det kan missuppfattas
            av försäkringsbolagen. Samtidigt är det väldigt viktigt att följa
            barnets utveckling även skriftligt, så att man inte glömmer bort
            någonting under resans gång.
          </note>
          <note>
            I det här fallet slutade det positivt med att hon efter fyraårskontrollen
            äntligen fick en försäkring. Men det var efter många års kamp,
            och hon var ändå fullt frisk. Då förstår man de problem som många
            andra föräldrar har.
          </note>
          <note>
            Det som behövs nu är ett översynsarbete. Snarast måste det komma
            till. Vi nöjer oss inte med den vaga formuleringen att det ska
            vara inom mandatperioden. Målet för den här översynen måste ju
            vara att alla barn så långt det någonsin är möjligt ska få en
            försäkring.
          </note>
          <note>
            I detta anförande instämde Jan Lindholm (MP) och Marianne Berg
            (V).
          </note>
          <note type="speaker">
            Anf. 15 JAN LINDHOLM (MP):
          </note>
          <note>
            Herr talman! Civilutskottets betänkande 18 om ersättningsrätt
            behandlar tolv olika motionsyrkanden från allmänna motionstiden.
            Förslagen som behandlas är alltså väckta av ledamöter i riksdagen,
            och det finns inga förslag från regeringen på det här området.
          </note>
          <note>
            Betänkandet innehåller två reservationer, men jag tänker hålla
            mig till de frågeställningar som jag anser att min motion om brister
            i rättssäkerhet för trafikskadade väcker. Jag instämmer helt och
            hållet i Hillevi Larssons tidigare anförande och yrkar bifall
            till reservation 1 och, med min egen argumentation, herr talman,
            till reservation 2.
          </note>
          <note>
            En av de grundläggande förutsättningarna för att ett demokratiskt
            samhälle ska kunna upprätthålla sin legitimitet bland medborgarna
            menar jag är en fungerande rättsordning. Ett högt förtroende för
            den poliskår som inte använder övervåld eller misshandlar vid
            ingripanden är naturligtvis en bra grund. Domstolar som är öppna
            för insyn från medierna och som upplevs som tydliga av dem som
            får sin rättssak prövad är naturligtvis också avgörande.
          </note>
          <note>
            Att de lagar som vi i riksdagen beslutar om och de förordningar
            som myndigheterna utifrån dessa lagar fattar beslut om skrivs
            på ett bra sätt och uppfattas som rättvisa och rimliga är naturligtvis
            också av stor betydelse för att rättsstaten ska uppfattas som
            väl fungerande av medborgarna.
          </note>
          <note>
            För att inte överbelasta våra domstolar med rättstvister i onödan
            har politiken också skapat ett antal olika nämnder som fungerar
            som en sorts första nivå när medborgare har olika typer av behov
            av att lösa tvister.
          </note>
          <note>
            Förutom Trafikskadenämnden, som min motion handlar om, kan jag
            nämna Allmänna reklamationsnämnden, Pensionsförsäkringsnämnden,
            Rättsskyddsnämnden och Ansvarsförsäkringens personskadenämnd,
            bara för att ta några exempel.
          </note>
          <note>
            Alla de här nämnderna är, som jag har lärt mig under den här
            resan, i princip uppbyggda på samma sätt, med jurister som ordförande
            och vice ordförande i praktiken handlar det då oftast om domare
            och i övrigt representanter från försäkringsbolagen.
          </note>
          <note>
            Konsumenterna finns också med på något sätt, i Trafikskadenämnden
            till exempel genom fackföreningarnas representanter.
          </note>
          <note>
            Jag kommer fortsättningsvis att prata just om Trafikskadenämnden
            och de rättssäkerhetsproblem som finns med den konstruktionen,
            men jag vill innan jag fortsätter påpeka att det mesta av den
            kritik som jag kommer att framföra beträffande just Trafikskadenämndens
            sätt att arbeta även till rätt stora delar gäller för övriga nämnder
            som vi har i samhället för att lösa tvister.
          </note>
          <note>
            Herr talman! När en person begår ett allvarligt brott, rånar
            en bank och skadar någon eller några poliser under flykten och
            kanske till och med dödar en polis före gripandet, omfattas den
            bankrånaren av det statliga rättsskyddet. Det innebär att rånaren
            kan anlita den bästa och dyraste advokaten vi har i landet, och
            kostnaden blir i de flesta fall mycket hög för samhället.
          </note>
          <note>
            Om du skadas i trafiken och inte kommer överens med ditt försäkringsbolag
            om en rimlig ersättning kan du föra frågan till Trafikskadenämnden.
            Om invaliditetsgraden uppgår till mist 10 procent och bedöms vara
            bestående eller om den inkomstförlust som du drabbas av uppgår
            till minst ett halvt basbelopp per år ska ditt fall alltid prövas
            i den här nämnden.
          </note>
          <note>
            Beslutet i nämnden är emellertid endast rådgivande så varken
            du som har drabbats eller ditt försäkringsbolag är skyldig att
            följa nämndens beslut. Om du inte är nöjd med det beslut som ditt
            försäkringsbolag har fattat beträffande din ersättning med anledning
            av nämndens beslut återstår för dig endast att gå till domstol.
            Innan jag går in på att redovisa de brister jag menar finns i
            hur nämnden arbetar menar jag att vi måste ha en bra och tydlig
            bild av vad som sker vid en sådan domstolsprövning.
          </note>
          <note>
            Om du alltså anser att du måste gå till domstol på grund av att
            det beslut som nämnden och försäkringsbolaget har tagit gör din
            framtid mer eller mindre omöjlig har du inte det skydd som den
            bankrånare som jag tidigare använde som exempel har. Du som inte
            har begått något brott utan som bara har haft oturen att bli påkörd,
            kanske på väg till jobbet, du som är en av samhällets stöttepelare,
            får inget stöd av staten. Du är nu utlämnad åt dig själv att klara
            de kostnader som en domstolsprövning innebär.
          </note>
          <note>
            Har du en hemförsäkring med rättsskydd kan du få ett stöd från
            den på 120 000150 000 kronor, och i några fall finns det försäkringsbolag
            som kan ha lite högre nivå.
          </note>
          <note>
            Till det kommer att det finns regler för det ombud, den advokat,
            som du anlitar som gör att den ersättning som utgår till ditt
            ombud är fastställd till 1 200 kronor per timme. Någon sådan begränsning
            finns inte för det ombud som försäkringsbolaget anlitar. Den advokaten
            kostar normalt minst det dubbla, så man kan ju utgå från att ditt
            ombud inte har samma meriter som försäkringsbolagets ombud.
          </note>
          <note>
            Om du dessutom är en försiktig person som undersöker vad den
            här typen av tvister brukar kosta innan du tar det definitiva
            beslutet att ta strid för din sak i domstol kommer du att upptäcka
            att motpartens kostnader, alltså det som försäkringsbolaget är
            berett att satsa för att inte förlora mot dig redan i första instans,
            kommer att uppgå till minst 500 000 kronor. Rättsskyddet i din
            hemförsäkring täcker alltså mindre än hälften av kostnaden för
            motparten, som du kommer att bli tvungen att betala om du förlorar.
            För att överklaga och gå vidare till nästa instans krävs alltså
            att du är en ganska förmögen person från början. Den som inte
            är helt säker på att vinna en domstolsprövning avstår därför i
            de flesta fall från att använda möjligheten att gå till domstol.
          </note>
          <note>
            Jag menar att riksdag och regering inte kan blunda för att de
            ekonomiska resurserna i de allra flesta fall är så ojämlikt fördelade
            mellan den drabbade och försäkringsbolaget att det i praktiken
            inte kan bli en rättvis prövning ens i första instans och tveklöst
            inte i nästa för de få drabbade som anser sig ha möjlighet att
            gå vidare med sitt ärende. Det finns några få försäkringsbolag
            som fortfarande betalar motpartens ombudskostnader, men så är
            inte fallet för de flesta försäkringsbolag.
          </note>
          <note>
            Mot den bakgrunden tror jag att det är ganska lätt att inse att
            det är mycket angeläget att hanteringen i Trafikskadenämnden fyller
            åtminstone de mest grundläggande kraven för en rättssäker hantering.
          </note>
          <note>
            När jag kontaktas av advokater som företräder trafikskadade som
            fått sina ärenden prövade av nämnden och de berättar att det inte
            är ovanligt att den drabbade inte får veta på vilka grunder nämnden
            tagit sitt beslut, blir jag inte bara orolig utan rätt överraskad.
            Jag trodde inte att det fick gå till på det sättet i en så kallad
            rättsstat. Jag har tagit för givet att den som får sin sak prövad
            alltid får veta på vilka grunder det utslag som fälls har tagits;
            så naiv var jag. Jag kan säga att jag först inte ville tro att
            det kunde vara så illa. Men när jag sedan har fått kopior i min
            ägo på korrespondens från försäkringsbolagens handläggare där
            det klart och tydligt framgår att de meddelat den drabbade att
            försäkringsbolaget har gjort bedömningen att de inte anser det
            som meningsfullt att vidarebefordra det medicinska underlag som
            den drabbade lämnat in, inser jag att det faktiskt är så det går
            till.
          </note>
          <note>
            Nämndens förtroendeläkare träffar inte den skadade och får inte
            del av den medicinska bedömning som gjorts av den läkare som vårdat
            den drabbade eller lappat ihop henne eller honom efter olyckan.
            Är det någon som känner igen detta? Själv kunde jag inte låta
            bli att tänka Försäkringskassan när jag såg hur hanteringen uppenbarligen
            går till. Det skulle bli ett alldeles för långt stickspår i den
            här debatten så jag försökte släppa den tanken.
          </note>
          <note>
            Men innan jag helt släpper den tanken måste jag ändå berätta
            för er att de grävande samhällsmedborgare som har hjälpt mig med
            en del av underlaget till den här debatten också, hör och häpna,
            har upptäckt att det i stor utsträckning är samma lilla grupp
            läkare som skriver utlåtanden åt Försäkringskassan som åt Trafikskadenämnden.
            Jäv, kan man tänka.
          </note>
          <note>
            Det finns förhoppningsvis inte så många läkare i vårt land som
            har så låg moral att de i ärende efter ärende kan underkänna sina
            yrkeskollegers bedömningar, trots att kollegerna kan vara experter
            på just de skador som fallet gäller och trots att dessa kolleger
            dessutom många gånger har följt patienten en längre tid och alltså
            träffat patienten ett flertal gånger. Att utan underlag och utan
            att egentligen veta särskilt mycket om den drabbade på ren slentrian
            upprepade gånger och på uppdrag av den som har beställt intyget
            med uppenbar avsikt på att slippa betala, skriva intyg som förstör
            en människas hela framtid, måste vara så förnedrande så jag tror
            inte att så många klarar det.
          </note>
          <note>
            Några av er som lyssnar kanske tycker att jag var överdrivet
            hård när jag sade att det är med uppenbar avsikt som försäkringsbolagen
            beställer dessa läkarintyg. För mig är det uppenbart att det är
            en medveten strategi i och med att jag nu vet att man avsiktligt
            undanhåller andra intyg och handlingar.
          </note>
          <note>
            Det är ju inte en uppfattning som jag på något vis skulle vara
            ensam om. Jag kan exempelvis i en kammardebatt från den 24 april
            2001, alltså för elva år sedan, i en likadan debatt som denna
            om just det årets betänkande om ersättningsrätt, läsa följande:
            Försäkringsläkarna är faktiskt i praktiken tjänstemän med nuvarande
            bestämmelser. Där har vi alltså jävperspektivet.
          </note>
          <note>
            Längre ned står det: Dessutom har dessa läkare en beroendeställning
            i förhållande till sin uppdragsgivare. De får rätt bra betalt
            för de här intygen. Vidare står det: Läkarens bedömning påverkar
            helt naturligt uppdragsgivarens kostnader. Det är bra och konkreta
            bilder, tycker jag.
          </note>
          <note>
            Letar man på nätet hittar man många som har erfarenhet av hur
            detta fungerar som är väldigt kritiska.
          </note>
          <note>
            Herr talman! Den skadade personen, den drabbade, får alltså i
            många fall inte veta på vilka grunder Trafikskadenämnden kommit
            fram till det beslut de har tagit när det gäller ersättningsnivån.
            Den skadade kan därför inte heller utgå från att alla de läkarintyg
            han eller hon har lämnat in till försäkringsbolagets handläggare
            ens har kommit nämnden till del. Den drabbade har inte heller
            fått möjlighet att själv föra fram sin talan.
          </note>
          <note>
            Kan man kalla det för en rättssäker hantering?
          </note>
          <note>
            Varje år drabbas runt 35 000 individer av personskador i samband
            med trafiken. Jag tror att många inte känner till den siffran
            eftersom trafiksäkerhetsdebatten i första hand fokuserar på antalet
            dödade, och den siffran är ju förhållandevis låg i vårt land.
          </note>
          <note>
            Av de skadade är det närmare 15 procent som skadas allvarligt.
            Det betyder att ungefär 4 000 personer varje år drabbas så svårt
            att deras livssituation helt förändras och oftast handlar det
            om livslånga skador. Det är 4 procent av en normal årskull i vårt
            land. Det är dessa människors rättssäkerhet den här frågan handlar
            om.
          </note>
          <note>
            Herr talman! Om jag gör en sammanfattning av juristernas syn
            på frågan, så som jag har uppfattat den under arbetet med detta
            betänkande, skulle den se ut så här:
          </note>
          <note>
            Alla som drabbas av en personskada bör ha rätt till ett oberoende
            och betalt ombud på försäkringsbolagets bekostnad.
          </note>
          <note>
            Beloppet i rättsskyddsförsäkringen bör höjas till åtminstone
            500 000 kronor.
          </note>
          <note>
            Rättsskyddet bör omfatta ärenden inte bara i Trafikskadenämnden
            utan även i Patientskadenämnden, Läkemedelsskadenämnden och övriga
            nämnder för tvistelösning liksom vid tvister i förvaltningsdomstolar.
          </note>
          <note>
            Rättsskyddet i hemförsäkringen bör även omfatta såväl förare
            som ägare av fordon som endast är trafikförsäkrade.
          </note>
          <note>
            Om ni övriga ledamöter i utskottet är överens med mig om att
            det ser ut så här och att det är så här illa det fungerar, och
            att det inte borde se ut på det sättet, tycker jag att mitt förslag
            i motionen är ganska rimligt, att det egentligen är ett ganska
            snällt och inte så långtgående förslag.
          </note>
          <note>
            Mitt förslag är att regeringen inleder en granskning av Trafikskadenämnden
            och dess arbetsmetoder för att sedan återkomma till riksdagen
            med de åtgärder som jag är övertygad om att en sådan granskning
            kommer att visa att det finns behov av. Jag tycker inte att det
            är att trampa regeringen på tårna eller att peka finger. Jag tycker
            att det är en mycket modest begäran.
          </note>
          <note>
            I går genomfördes ett seminarium här i riksdagen på temat Är
            rättvisan rättvis? Det handlade om likhet inför lagen. Nu var
            det helt andra problem när det gäller olikhet inför lagen som
            togs upp vid det seminariet, men jag tänkte bara avsluta, herr
            talman, med att säga att min resa i ersättningsrättens dunkla
            korridorer och dess verklighet har övertygat mig om att någon
            särskilt rättvis hantering är det svårt att hitta i de här sammanhangen.
            De drabbade är en svag grupp som har mycket svårt att föra sin
            talan. Det finns mycket att göra på det här området.
          </note>
          <note>
            Med den motivationen yrkar jag bifall till reservation 2 i betänkandet.
          </note>
          <note type="speaker">
            Anf. 16 MARIANNE BERG (V):
          </note>
          <note>
            Herr talman! I detta betänkande finns det en gemensam reservation
            från Socialdemokraterna, Miljöpartiet och Vänsterpartiet. Det
            Hillevi Larsson sade i sitt anförande håller jag med om till punkt
            och pricka, så jag behöver inte repetera det.
          </note>
          <note>
            Jag yrkar bifall endast till reservation 1.
          </note>
          <note type="speaker">
            Anf. 17 JESSIKA VILHELMSSON (M):
          </note>
          <note>
            Herr talman! I civilutskottets betänkande Ersättningsrätt , CU18,
            behandlas tolv motionsyrkanden från den allmänna motionstiden.
            Jag ska som representant för Alliansen beröra två saker, nämligen
            barnförsäkringar och handläggningen i trafikskadeärenden.
          </note>
          <note>
            Barnförsäkringar som de ser ut i dag skapades i Sverige i mitten
            av 80-talet. I en internationell jämförelse är detta relativt
            unikt. Det är någonting som vi ska vara glada över att erbjudas
            i Sverige. Det som försäkringsbolagen erbjuder är just en kombinerad
            sjuk- och olycksfallsförsäkring, och flera av bolagen erbjuder
            sedan att försäkringen övergår till en sjuk- och olycksfallsförsäkring
            för vuxna från det att de är 25 år.
          </note>
          <note>
            Som Hillevi Larsson har nämnt har i dag 7075 procent av alla
            barn en barnförsäkring. Det är bra. Men det är viktigt att komma
            ihåg att det är ett komplement till socialförsäkringen som samhället
            erbjuder. Men det är ett viktigt komplement, precis som Hillevi
            Larsson sade, och det var av just den anledningen som den så kallade
            kontraheringsplikten infördes som innebär att försäkringsbolag
            inte får vägra en konsument att teckna en försäkring som bolaget
            normalt tillhandahåller allmänheten om det inte finns särskilda
            skäl för att vägra. Här gör försäkringsbolaget en riskbedömning,
            som vi har varit inne på.
          </note>
          <note>
            Herr talman! I motion nr C366 anges att 75 procent av ansökningarna
            om barnförsäkring beviljas. Jag vet inte varifrån denna siffra
            kommer och inte heller från vilket år. Enligt de uppgifter jag
            har fått från försäkringsbolag beviljas 75 procent av de ansökningar
            som kommer in direkt på ansökningshandlingen. Därefter kan det
            begäras kompletteringar. Som vi vet har riksdagen för mer än ett
            år sedan beslutat om ett så kallat stärkt integritetsskydd i försäkringssammanhang.
            Sedan dess får försäkringsbolagen inte begära in journaler redan
            i ansökningshandlingen, utan det måste finnas skäl för det. Detta
            har haft betydelse, särskilt för barnförsäkringen.
          </note>
          <note>
            Men i vissa fall har de rätt att begära in journaler, och de
            kan också ställa kompletterande frågor. Då görs en ny prövning
            eller fattas ett nytt beslut om huruvida barnet ska få en försäkring
            eller inte. Många fler än 75 procent får då försäkring.
          </note>
          <note>
            Civilutskottet gav i februari i år uppdrag till riksdagens utredningstjänst
            att göra en övergripande inventering av hur försäkringsbolagen
            hanterar ansökningar om barnförsäkring och bolagens praxis på
            området. Bakgrunden är just att utskottet känner till de problem
            som har funnits. Men jag menar att när man ser ett problem ska
            man undersöka det och sedan komma med förslag på åtgärder. Reservanterna
            från Socialdemokraterna, Vänstern och Miljöpartiet föregår då
            denna utredning, vilket jag tycker är tråkigt.
          </note>
          <note>
            Jag vill också tillägga att utifrån de uppgifter jag har fått
            från försäkringsbolag har mycket hänt sedan siffran 75 procent
            figurerade. I reservationen anges att 7 procent inte kan få barnförsäkring.
            Riksdagens utredningstjänst kommer att redovisa sin utredning
            i december i år, och vi hoppas då få svar på frågan. Men de uppgifter
            vi har fått är att det generellt sett har skett en minskning av
            antalet avslag. Det är bra.
          </note>
          <note>
            Jag vill också nämna att Konsumentombudsmannen nu driver ett
            mål vid Stockholms tingsrätt just rörande barnförsäkring och kontraheringsplikten.
            Det handlar om en för tidigt född flicka som nekades barnförsäkring.
            Det kanske inte var samma flicka som Hillevi Larsson pratade om,
            men det är ett liknande ärende. Det är ju så att om man inte är
            nöjd med avslagsbeslutet finns möjligheten att få beslutet prövat
            i domstol.
          </note>
          <note>
            För övrigt påstås att regeringen inte gör någonting. Då vill
            jag hävda att justitieministern har meddelat att under mandatperioden
            kommer hela kontraheringsplikten att ses över. Syftet med en sådan
            utvärdering är just att se huruvida de sociala skyddsaspekterna
            som åsyftades med kontraheringsplikten uppfylls av bolagen. Det
            är bra.
          </note>
          <note>
            Sammanfattningsvis finns det flera skäl att avvakta, dels utskottets
            egen utredning, dels den övergripande översynen av kontraheringsplikten
            men kanske också processen i Stockholms tingsrätt.
          </note>
          <note>
            Innan jag övergår till trafikskador, herr talman, vill jag kort
            kommentera det som anfördes både i talarstolen och i motionen
            om bvc och journalanteckningar. Jag har försökt undersöka om det
            stämmer, men jag tror inte att det stämmer. De uppgifter jag har
            fått är att det inte stämmer, att man inte skulle vilja föra in
            saker i journalerna bara för att lättare få försäkring. Det finns
            också en upplysningsplikt, och har man undanhållit information
            riskerar man att försäkringen inte gäller. Därtill har sjukvårdspersonal
            skyldighet att föra journaler enligt patientjournallagen.
          </note>
          <note>
            Jag tycker att det är tråkigt att diskussionen handlar om saker
            som kanske inte stämmer. Jag tycker att frågan om barnförsäkringar
            är viktigare än att vi ska fara med uppgifter som inte är korrekta.
          </note>
          <note>
            Herr talman! Vad gäller handläggningen av trafikskadeärenden
            har Jan Lindholm gett en bister och mörk syn på hur prövningen
            i Trafikskadenämnden går till. Jag delar inte den uppfattningen.
          </note>
          <note>
            Trafikförsäkringsutredningen lämnade sitt betänkande 2010. Den
            utredningen tittade i och för sig inte på själva tvistelösningen
            i trafikförsäkringen men angav ändå att ordningen med möjlighet
            till den alternativa tvistelösningen i Trafikskadenämnden tillgodoser
            på ett rimligt sätt de rättssäkerhetskrav som vi har. Den här
            utredningen har nu lämnats till den parlamentariska Socialförsäkringsutredningen,
            och det pågår alltså utredning fortfarande. Det är i sig ett skäl
            till att inte föregripa det arbetet. Ett annat skäl är, enligt
            min uppfattning det vill säga inte den mörka bild som Jan Lindholm
            beskriver att prövningen i Trafikskadenämnden är kostnadseffektiv
            och ett bra sätt för den skadelidande att få sin sak prövad. Dels
            har den skadelidande i den prövningen oftast juridiskt biträde
            kostnadsfritt någonting som Jan Lindholm kanske glömde bort när
            han jämförde med det brottmål som han tog upp. Dels finns det
            möjlighet för den som inte är nöjd med beslutet i Trafikskadenämnden
            att få sin sak prövad i domstol.
          </note>
          <note>
            Herr talman! Jag yrkar bifall till utskottets förslag till riksdagsbeslut
            och avslag på samtliga motioner.
          </note>
          <note type="speaker">
            Anf. 18 HILLEVI LARSSON (S) replik:
          </note>
          <note>
            Herr talman! Jag vill börja med att säga att vi inte har sagt
            att regeringen ingenting gör, eftersom det har aviserats en översyn
            av kontraheringsplikten. Men vi tycker att det går för långsamt.
            Vi tycker att man borde sätta i gång översynen redan nu med tanke
            på de problem som har visat sig, att det fortfarande är så många
            som får avslag. Som det har blivit i praktiken har det många gånger
            varit en ren formalitet, det vill säga att försäkringsbolagen
            nu måste göra en motivering, men det är en väldigt kort motivering
            som räcker. Därför krävs denna översyn. Målet måste vara att alla
            barn ska få försäkringsskydd.
          </note>
          <note>
            Att det har blivit lite bättre i vissa fall räcker inte, för
            de här barnen och också deras föräldrar är helt skyddslösa om
            det händer något, inte minst när det gäller deras ekonomi.
          </note>
          <note>
            Översynen måste sättas i gång direkt. Målet för översynen måste
            vara väldigt tydligt, att alla ska få skydd.
          </note>
          <note>
            Sedan blev jag väldigt förvånad när den andra frågan kom upp,
            som handlar om osanna uppgifter, för det finns helt klart en oro
            bland föräldrar. Det finns också en oro bland människor som arbetar
            på barnavårdscentralerna för att det som de skriver i journalerna
            kan användas av försäkringsbolagen. Om till exempel de som jobbar
            på barnavårdscentralen, läkare eller någon annan, ser något som
            är problematiskt med ett barn skriver de självklart in det i journalen.
          </note>
          <note>
            Vad det framför allt handlar om är föräldrars oro: Hon går inte
            och lägger sig på kvällen. Vad kan det bero på? Hon är skrikig.
            Det är problem med potträningen. Ja, det kan vara precis vad som
            helst. Det mesta av den här oron är ingen grund för att det skulle
            vara något medicinskt fel, men det kan ju tolkas så av bolagen.
            Det som oron handlar om för dem som jobbar på bvc är vad man vågar
            skriva in om föräldrarnas oro.
          </note>
          <note type="speaker">
            Anf. 19 JESSIKA VILHELMSSON (M) replik:
          </note>
          <note>
            Herr talman! Det går för långsamt. Varför har då inte Socialdemokraterna,
            Vänsterpartiet och Miljöpartiet varit med och fattat beslut i
            utskottet om att vi ska låta riksdagens utredningstjänst göra
            en utredning? Hur vet vi hur många som får avslag? Det vet vi
            inte. 7 procent kanske inte stämmer.
          </note>
          <note>
            Om jag ska säga något om motiveringarna håller jag med om, och
            det tror jag också att försäkringsbolagen själva håller med om,
            att motiveringarna till avslagsbesluten har varit för dåliga.
            Såvitt jag vet har det kommit nya rekommendationer från Svensk
            försäkring som försäkringsbolagen förhoppningsvis följer så att
            de blir bättre på att motivera sina beslut.
          </note>
          <note>
            Vad gäller bvc tycker jag, precis som Hillevi Larsson, att det
            är just oron som är oroande. Det är nog inte från bvc som försäkringsbolagen
            i första hand begär in journaler utan från till exempel prematuravdelningar
            eller vad det kan vara. Dessutom har jag förstått när jag har
            pratat med bvc-personal att det inte är detta som föräldrar ska
            vara oroliga för.
          </note>
          <note>
            Just barnförsäkringar bör hanteras på ett bättre sätt.
          </note>
          <note type="speaker">
            Anf. 20 HILLEVI LARSSON (S) replik:
          </note>
          <note>
            Herr talman! I det konkreta fall som jag tog upp visade det sig
            att man nekade försäkring, inte bara med hänvisning till låg födelsevikt
            utan även utifrån noteringar som hade gjorts på barnavårdscentralen.
            Då uttryckte barnavårdscentralen sin frustration över att det
            som de hade skrivit i anteckningarna, som inte alls betydde att
            det var något fel på barnet, kunde misstolkas av försäkringsbolagen.
          </note>
          <note>
            Jag tror ändå att man kan säga att i de fall där anteckningar
            förts som sedan ligger till grund för försäkringsbolagens beslut
            blir det självklart en frustration bland både personal och föräldrar.
            Det innebär självklart inte att personalen skriver in felaktiga
            uppgifter eller underlåter att skriva in någonting som de bedömer
            är viktigt. Men risken är att föräldrarna känner att de inte kan
            tala fritt med personalen. Det kan också vara en oro hos föräldrarna
            över att det som de säger kan tas till intäkt av försäkringsbolaget
            om ett eller flera år för att neka försäkring. Sedan är det självklart
            så att oron inte finns överallt, men speciellt i de fall där försäkring
            har nekats är det klart att det leder till frustration.
          </note>
          <note>
            Grundproblemet är att det fortfarande finns barn som nekas försäkring,
            och det finns ett ytterligare större antal som får ett begränsat
            försäkringsskydd. De förnekas inte försäkring, men de får ett
            sämre skydd och högre premier.
          </note>
          <note>
            Det här måste regeringen ta tag i. Det ena utesluter ju inte
            det andra. Att riksdagens utredningstjänst gör en utredning är
            alldeles utmärkt, men det kan inte utesluta att regeringen också
            gör en översyn. Det kan inte bara vara riksdagens utredningstjänsts
            utredning som sedan ligger till grund för en eventuellt förändrad
            lagstiftning.
          </note>
          <note>
            Jag förstår inte riktigt problemet. Vi borde kunna enas här om
            att det inte är tillräckligt bra, även om det möjligtvis har blivit
            lite bättre. Snarast möjligt bör vi ta tag i det.
          </note>
          <note type="speaker">
            Anf. 21 JESSIKA VILHELMSSON (M) replik:
          </note>
          <note>
            Herr talman! Ja, men vi har väl enats. Men jag tycker att vi
            ska ta det steg som vi har beslutat om i utskottet, det vill säga
            att vi ska ha utredningen från riksdagens utredningstjänst. Den
            utredning av kontraheringsplikten som regeringen aviserar avser
            däremot inte barnförsäkringar.
          </note>
          <note>
            Jag tror att vi egentligen är överens i saken. Det är tydligen
            tidsperspektivet som vi inte är överens om.
          </note>
          <note type="speaker">
            Anf. 22 CARINA HERRSTEDT (SD):
          </note>
          <note>
            Herr talman! Vi har i dag, som andra har sagt, tolv motionsyrkanden
            från den allmänna motionstiden att debattera, och de handlar om
            ersättningsrättsliga frågor.
          </note>
          <note>
            Jag vill börja med att yrka bifall till utskottets förslag till
            beslut i betänkandet. Det innebär per automatik att jag vill avslå
            motionen vad gäller rätten att teckna försäkring för barn. Jag
            hör själv att det låter konstigt att jag vill avslå den, för jag
            tycker naturligtvis att alla barn ska ha rätt till en försäkring
            så långt det är möjligt. Anledningen till att jag vill avslå den
            är att det pågår en uppföljning som jag vill avvakta.
          </note>
          <note>
            Medierna har rapporterat en del om hur föräldrar nekats teckna
            försäkringar för sina barn, och det upprör naturligtvis. Men mediernas
            rapportering handlar i stort om perioden innan riksdagens skärpning
            av försäkringsavtalslagen.
          </note>
          <note>
            Frågan har, som också andra har sagt här, behandlats i civilutskottet
            förra året. Då kunde det konstateras att motionsönskemålen i stort
            redan var tillgodosedda.
          </note>
          <note>
            Nu görs det som sagt en uppföljning av hur försäkringsbolagen
            agerar, och resultatet ska presenteras senast i december i år.
            Av den anledningen ställer jag mig bakom utskottets avslagsyrkande
            och kommer att bevaka frågan noga.
          </note>
          <note>
            Herr talman! Jag vill också tala lite om det solidariska skadeståndsansvaret,
            och jag har lämnat ett särskilt yttrande i frågan. Kronofogdemyndigheten
            och Barnombudsmannen har i en gemensam skrivelse till regeringen
            begärt en ändring av skadeståndslagen som innebär att det solidariska
            skadeståndsansvaret för minderåriga bör ersättas med ett delat
            skadeståndsansvar.
          </note>
          <note>
            Med dagens lagstiftning är det så att om två eller fler minderåriga
            döms till skadestånd innebär det solidariska skadeståndsansvaret
            att även om en av dem väljer att göra rätt för sig och betala
            sin del kan han eller hon fortfarande riskera att hamna i kronofogdens
            register om de andra inte har betalat sin del. Jag tycker så klart
            inte att detta är rimligt och menar att det verkligen bör ersättas
            med ett delat skadeståndsansvar, så att den som verkligen har
            gjort rätt för sig också framöver ska vara utan skuld. Eftersom
            också den frågan är under beredning tycker jag inte att det är
            annat än rimligt att jag också här ställer mig bakom utskottets
            yttrande.
          </note>
          <note type="speaker">
            Anf. 23 JAN ERTSBORN (FP):
          </note>
          <note>
            Herr talman! Jag hade inte tänkt gå upp i denna debatt, men den
            bild som Jan Lindholm målade upp av hur handläggningen går till
            i Trafikskadenämnden får inte stå oemotsagd.
          </note>
          <note>
            Jag har under mina ca 30 år som praktiserande advokat biträtt
            mellan 50 och 100 personer som skadats i trafiken. Jag har i alla
            dessa ärenden fått ersättning av försäkringsbolaget för advokatkostnaderna
            till skillnad från vad Jan Lindholm nämnde för en stund sedan.
          </note>
          <note>
            Många av mina ärenden har rört så allvarliga personskador att
            de har varit uppe i Trafikskadenämnden. Jag har aldrig hört talas
            om att man undanhåller sjukjournaler, läkarintyg eller några sådana
            handlingar, Tvärtom har försäkringsbolagen varit mycket måna om
            att se till att jag som ombud och den skadelidande har fått ta
            del av hela det underlag som finns hos Trafikskadenämnden när
            man fattar sina beslut. Jag känner att det är en fullt tillfredsställande
            ordning.
          </note>
          <note>
            Några klienter har haft en synpunkt på handläggningen i Trafikskadenämnden.
            Det är att den skadelidande inte får möjlighet att uppträda personligen
            vid sammanträdena i Trafikskadenämnden. Jag har full förståelse
            för det och tror att det skulle vara till fördel för handläggningen
            om Trafikskadenämnden hade varit öppen på det viset att den skadelidande
            hade fått ett företräde att tala i egen sak.
          </note>
          <note>
            I övrigt känner jag att handläggningen i Trafikskadenämnden är
            mycket bra och rättssäker. Den leder sällan till klagomål utan
            till att försäkringsbolagen följer rekommendationerna och betalar
            ut det hela.
          </note>
          <note>
            Jag har biträtt personer med mycket allvarliga skador där man
            har betalat ut de maximibelopp som gäller enligt praxis och livränta
            för barn som skadats för resten av livet.
          </note>
          <note>
            Jag kan inte annat än att känna en stor tillfredsställelse över
            hur Trafikskadenämnden har handlagt de ärenden som jag har varit
            inblandad i. Jag begränsar mig till att tala om dem, för jag har
            ingen inblick i vilka ärenden Jan Lindholm talade om.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.28 på förslag av talmannen att ajournera
            förhandlingarna till kl. 14.00 då statsministerns frågestund skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Statsministerns frågestund
          </note>
          <note type="speaker">
            Anf. 24 TREDJE VICE TALMANNEN:
          </note>
          <note>
            Jag hälsar statsministern välkommen hit till riksdagen.
          </note>
          <note>
            Ungdomsarbetslösheten och gymnasieskolan
          </note>
          <note type="speaker">
            Anf. 25 MIKAEL DAMBERG (S):
          </note>
          <note>
            Fru talman! Jag tror att jag och statsministern delar en oro
            över den höga ungdomsarbetslösheten. Jag tror även att vi delar
            analysen att det är de ungdomar med lägst och kortast utbildning
            som i dag i Sverige drabbas hårdast av arbetslöshet.
          </note>
          <note>
            Men vi delar uppenbarligen inte synen på lösningen på problemet.
            Efter att regeringen sänkt kunskapskrav i gymnasieskolan väljer
            regeringen nu att även skära ned gymnasiebudgeten med 675 miljoner
            kronor i år. Utbildningsministern har även signalerat att han
            vill gå vidare och införa en ettårig gymnasieskola för många ungdomar.
          </note>
          <note>
            Vi socialdemokrater tror inte på lägre krav och kortare gymnasieutbildning.
            Vi vill inte göra kraftiga besparingar i skolan. I stället vill
            vi investera i kompetenta skolledare och lärare. Vi vill införa
            ett utbildningskontrakt för att se till att 95 procent av alla
            unga får en grundläggande gymnasiekompetens före 25 års ålder.
          </note>
          <note>
            Min fråga till statsministern är därför: Kan du nämna något annat
            land i Europa eller i världen som effektivt bekämpar ungdomsarbetslöshet
            genom mindre och kortare utbildning för sina ungdomar?
          </note>
          <note type="speaker">
            Anf. 26 Statsminister FREDRIK REINFELDT (M):
          </note>
          <note>
            Fru talman! De flesta länder som varit mer framgångsrika än Sverige
            har förenat utbildning med arbete oftast så kallade lärlingsutbildningar.
            Det kan vi se i Tyskland, Danmark och Schweiz. Regeringen förordar
            att Sverige också i volym får upp den typen av åtgärder.
          </note>
          <note>
            Vi har noterat att Göran Perssons gymnasieskola inte var svaret.
            Den gav för stor betoning av teoretiska kunskaper och nedvärderade
            praktiskt yrkeskunnande. Detta är en viktig förklaring till att
            vi har de problem vi har när det gäller ungas situation i den
            svenska skolan.
          </note>
          <note>
            Nu ökar vi kraven. Vi ser till att resurserna blir större. Men
            vi tror också att man kan genomföra effektiviseringsvinster. Det
            är så vi tar ansvar för samhällsekonomin. Problemet är att det
            tar lång tid innan man ser de här resultaten.
          </note>
          <note>
            Jag tror att det vi snabbast ska göra är att se till att ungdomar
            får utbildning och samtidigt får visa upp sig på den svenska arbetsmarknaden,
            får komma in och lära sig hur den svenska arbetsmarknaden fungerar.
            Det är så regeringen utformar sina förslag.
          </note>
          <note type="speaker">
            Anf. 27 MIKAEL DAMBERG (S):
          </note>
          <note>
            Fru talman! Att spara 675 miljoner kronor i gymnasiebudgeten
            i år höjer knappast kvaliteten och minskar inte heller avhoppen
            från gymnasieskolan.
          </note>
          <note>
            Jag blir lite oroad av att Fredrik Reinfeldt inte kan nämna ett
            annat land som bekämpar ungdomsarbetslöshet genom att minska ned
            på och korta ungdomars gymnasieutbildning. Jag tror nämligen inte
            att det här stärker Sverige i den internationella konkurrensen.
            Många andra exportländer går i helt motsatt riktning. De investerar
            i att fler ungdomar får utbilda sig bättre och längre. De har
            insett att det bara är med kompetens som man klarar konkurrensen,
            att bara så skapas framtidens jobb.
          </note>
          <note>
            Jag vill inte genera statsministern med att insistera på att
            han ska nämna ett annat land i Europa eller i världen som bekämpat
            ungdomsarbetslöshet genom att korta ned och dra ned på gymnasieutbildningen.
            Jag tror inte att han hittar ett sådant land. I stället skulle
            jag vilja fråga om statsministern kan garantera att han kommer
            att bekämpa vice statsministerns och utbildningsministerns idéer
            om en ettårig gymnasieskola i framtiden.
          </note>
          <note type="speaker">
            Anf. 28 Statsminister FREDRIK REINFELDT (M):
          </note>
          <note>
            Fru talman! Om vi börjar i samhällsproblemen, Mikael Damberg,
            är det ett stort problem att uppemot var tredje ung människa inte
            går färdigt gymnasieskolan med godkända betyg eller hoppar av.
          </note>
          <note>
            Om Mikael Damberg är lite ödmjuk noterar Mikael Damberg någon
            gång att det är ett problem som Sverige haft under en mycket lång
            tid och som dessutom är väldigt hårt kopplat till den gymnasieskola
            som bär Göran Perssons signum. Det är märkligt att det är just
            Socialdemokraterna som var de som nedvärderade yrkeskunnandet.
          </note>
          <note>
            Det är alliansregeringen som har byggt ut yrkesvuxresurser och
            som satsar på att man också med yrkespraktik och yrkeskunnande
            snabbare ska kunna komma till arbetsmarknaden. Det tror jag är
            en helt nödvändig nyckel för att få ned ungdomsarbetslösheten.
            Det finns en efterfrågan här på den svenska arbetsmarknaden. Det
            är den inriktning som vi tänker fortsätta att arbeta med.
          </note>
          <note>
            Vi har tillskjutit betydande resurser till utbildningssystemet
            under de senaste åren därför att vi vet att det är en viktig framtidsinvestering.
          </note>
          <note>
            Kina och Arktiska rådet
          </note>
          <note type="speaker">
            Anf. 29 ÅSA ROMSON (MP):
          </note>
          <note>
            Fru talman! Statsministern har de senaste dagarna haft möten
            med Kinas premiärminister som varit på besök. En huvudfråga för
            Kina med detta besök har varit att stärka sina band till den arktiska
            sfären. Att besöka Sverige som är ordförande i Arktiska rådet
            har varit viktigt.
          </note>
          <note>
            Nu i veckan är det halvtid för det svenska ordförandeskapet i
            detta råd. Miljöpartiet har kritiserat den svenska Arktisregeringens
            Arktisstrategi för att vara väldigt svag på just den punkt där
            så många satt sitt hopp och sin tro till att Sverige skulle vara
            den aktör i Arktiska rådet som en av de få icke-kuststaterna som
            internationellt faktiskt drivit på för ett bättre skydd för miljön.
          </note>
          <note>
            I en så känslig region som Arktis har frågan om exploatering
            av naturresurser varit stark. Vi vet att Kinas behov av råvaror
            och naturresurser är väldigt stort.
          </note>
          <note>
            Med hänvisning till uppgifter som finns i kinesisk och rysk press
            vill jag fråga om statsministern och Sverige har utlovat ett stöd
            till Kinas efterfrågan om att vara permanent observatör i Arktiska
            rådet.
          </note>
          <note type="speaker">
            Anf. 30 Statsminister FREDRIK REINFELDT (M):
          </note>
          <note>
            Fru talman! Det kom inte upp under mina samtal med Wen Jiabao.
            Vi har därför inte utlovat det. Däremot är Sveriges uppfattning
            att det gärna kan öppnas för fler observatörer i Arktiska rådet,
            men då bör man också lyssna med alla övriga medlemmar.
          </note>
          <note>
            Låt mig också säga att det finns en betydande energitörst i världen,
            inte minst från Kinas sida. Det går väldigt mycket mot fossila
            bränslen. Vi ska gärna agera på ett sådant sätt att förnybara
            alternativ växer och också att kärnkraften kan fortsätta att användas
            på ett säkerhetsmässigt bra sätt.
          </note>
          <note>
            Det är väldigt många människor som i det korta perspektivet tror
            att man kan ta bort all kärnkraft och samtidigt få undan all fossilbränsleanvändning.
            Därför ser världen ut som den gör. Sverige kommer att behövas
            för att stå emot den här viljan till ökad fossilbränsleanvändning.
            Men det är enormt starka krafter som driver på; det vill jag ge
            Åsa Romson rätt i.
          </note>
          <note type="speaker">
            Anf. 31 ÅSA ROMSON (MP):
          </note>
          <note>
            Fru talman! Det låter som att statsministern är i tankegångar
            liknande de hans utrikesminister har som talar om hållbar utvinning
            av Arktis olja och gastillgångar. Jag skulle vilja starkt motbevisa
            den tesen. Jag tror nämligen inte att det finns någon hållbar
            utvinning av gas och olja i de arktiska nu smältande ishaven.
          </note>
          <note>
            Många rapporter har visat att vi har väldigt svårt att hantera
            minsta oljespill i den typen av vatten detta förutom det uppenbara
            faktum att vi skulle göda jorden med ytterligare stora fossila
            utsläpp. En av Sveriges stora internationella frågor har ju varit
            att verka för minskade klimatutsläpp.
          </note>
          <note>
            Jag tycker att det vore väldigt tråkigt för Sveriges eftermäle
            som ordförande i Arktiska rådet där man hade en nyckelposition
            och inför många år framöver var den enda aktören som med trovärdighet
            hade kunnat driva på för att skydda Arktis mot den här typen av
            storskalig exploatering av både naturresurser och fiske. I stället
            hjälper vi Kina och andra törstande råvaruekonomier in, och vi
            stänger ute miljöorganisationer från möten i Sverige. Det tycker
            jag är beklagligt.
          </note>
          <note type="speaker">
            Anf. 32 Statsminister FREDRIK REINFELDT (M):
          </note>
          <note>
            Fru talman! Jag vill markera att jag inte känner igen mig i beskrivningen
            här. Jag förstår inte riktigt hur Miljöpartiet menar att vi ska
            få stopp på den här energitörsten i världen. Sverige som ett litet
            land kan naturligtvis uttrycka sina uppfattningar. Men tror Åsa
            Romson att det räcker och att det är så det går till?
          </note>
          <note>
            Här finns ett enormt exploateringstryck mot fossila bränslen.
            Det kan bara vägas mot hur i övrigt investeringar ser ut för att
            antingen fortsätta att öka användningen av kärnkraft eller få
            in mer av den förnybara energin. Den som då räcker upp handen
            och säger att all kärnkraft ska väck och att ingen fossilbränsleutvinning
            ska få ske kommer inte att betraktas som seriös. Det är så världen
            nu diskuterar detta, och det kan jag beklaga. Jag tycker att vi
            har anledning att stå emot denna fossilbränsletörst. Men då måste
            vi också påvisa hur alternativen i övrigt ska se ut.
          </note>
          <note>
            Den kinesiska ekonomin består av mycket stora satsningar på förnybar
            energi. Ibland berömmer Miljöpartiet dem för det. Det är lite
            märkligt. Det är ju en ekonomi som till drygt 60 procent använder
            sig av kol som grund för sin energiutvinning. Det är så Kina ser
            ut. Det är ett enormt land. Deras energitörst är närmast oändlig.
          </note>
          <note>
            Brottsbekämpningen
          </note>
          <note type="speaker">
            Anf. 33 JIMMIE ÅKESSON (SD):
          </note>
          <note>
            Fru talman! Riksdagen hanterar just nu regeringens skrivelse
            och Riksrevisionens rapport om att hantera brottmål effektivt.
            Det är en ganska bred rapport, men en sammanfattande slutsats
            är att regeringen inte har lyckats med att effektivisera viktiga
            delar av rättsväsendet. Många brister kvarstår trots löften och
            faktiska satsningar, till exempel fler poliser. Vi har fått nästan
            3 000 fler poliser, men med ytterst begränsat resultat. Många
            brister kvarstår.
          </note>
          <note>
            Fru talman! Jag menar att problemet är att poliser i alldeles
            för stor utsträckning har blivit papperspoliser bakom skrivbord
            och i bilar i stället för att vara ute på gator och torg och bekämpa
            brott. Närpolisstationer läggs ned. Den tid polisen ägnar åt akuta
            utryckningar har i själva verket bara ökat med ungefär 50 personer
            om man räknar om i arbetstimmar. Forskning visar att en polis
            ägnar så lite som 1 procent av sin vardag åt fotpatrullering.
          </note>
          <note>
            Fru talman! Jag undrar när regeringen kommer med skarpa förslag
            för att göra någonting åt denna allvarliga situation.
          </note>
          <note type="speaker">
            Anf. 34 Statsminister FREDRIK REINFELDT (M):
          </note>
          <note>
            Fru talman! Det har skett betydande resurstillskott till rättsväsen
            och svensk polis under de senare åren. Vi har utökat med flera
            tusen poliser, och Sverige har nu stadigvarande över 20 000 poliser.
          </note>
          <note>
            Vi kan också se i olika trygghetsundersökningar att tryggheten
            generellt i samhället växer, även om det fortsatt finns absoluta
            problemområden. Det finns många människor i Sverige som lever
            i stor ofrihet till följd av att de lever i våldets skugga, inte
            minst i familjenära relationer. Det drabbar ofta kvinnor. Där
            finns det anledning att göra mer.
          </note>
          <note>
            Vi har också markerat att vi önskar se en mer synlig polis. Låt
            mig påpeka att antalet fler poliser också har lett till en ganska
            kraftig föryngring av svensk polis, vilket öppnar för att de blir
            mer synliga när de är ute och rör sig bland vanligt folk. Det
            finns anledning att se på om vi kan göra mer i detta.
          </note>
          <note>
            Det finns också anledning att se på om vi i övrigt behöver strukturera
            om svensk polis. Det pågår sådana diskussioner, och det handlar
            om att få ut mer av de resurser vi har skjutit till.
          </note>
          <note>
            Vi har genomfört breda straffskärpningar. Det finns anledning
            att följa upp att det kommer på plats och leder till att samhällets
            signaler mot våld blir tydligare.
          </note>
          <note type="speaker">
            Anf. 35 JIMMIE ÅKESSON (SD):
          </note>
          <note>
            Fru talman! Det är just dessa satsningar som Riksrevisionen menar
            inte har gett önskat resultat. Det är det som själva rapporten
            går ut på.
          </note>
          <note>
            Låt mig citera kort ur statsministerns första regeringsförklaring
            under denna mandatperiod, från 2010. På s. 14 står: Under den
            gångna mandatperioden har regeringen gjort den största satsningen
            på det svenska rättsväsendet i modern tid. I dag finns det 20
            000 poliser som arbetar synligt och i människors vardag för att
            öka tryggheten.
          </note>
          <note>
            Det här var inte sant, fru talman. Det var om inte en lögn så
            åtminstone en väldig skönmålning av verkligheten. Eller så var
            det nog en lögn ändå; vi har inte 20 000 poliser som arbetar synligt
            i människors vardag för att öka tryggheten. Svensk polis ägnar
            i huvudsak sin tid åt andra uppgifter, till exempel att bevilja
            tillstånd för cirkustält och att omhänderta berusade personer.
            70 procent av sin arbetstid tillbringar poliserna antingen på
            polisstationen eller i en bil.
          </note>
          <note>
            Därför undrar jag fortfarande, fru talman: När får vi se fler
            riktiga poliser i stället för dessa papperspoliser?
          </note>
          <note type="speaker">
            Anf. 36 Statsminister FREDRIK REINFELDT (M):
          </note>
          <note>
            Fru talman! Jag vill understryka att just omhändertagande av
            berusande personer är en mycket central uppgift för svensk polis.
            Det är ofta berusade personer som utanför krogar och sent på fredagskvällar
            slåss med varandra.
          </note>
          <note>
            Vi har en synlig polis, men det innebär inte att alla poliser
            samtidigt är synliga om nu det är Jimmie Åkessons poäng. Det finns
            absolut poliser som ägnar för mycket tid åt administration och
            som inte är ute tillräckligt mycket och rör på sig. Men min uppfattning
            är att det är fler poliser, yngre poliser och mer synliga poliser
            i enlighet med hur vi skrev i regeringsförklaringen 2010. Det
            finns anledning att se om denna utveckling kan fortsätta.
          </note>
          <note>
            Ofta påpekar polisen att den politiska världens önskemål om att
            poliser ska synas på gator och torg inte alltid är samma sak som
            den mest perfekta brottsbekämpningen. Men vi kan tycka att det
            finns ett värde i detta i alla fall. Den synliga polisen är en
            sorts trygghetssymbol. Kanske leder det inte alltid till att fler
            brott just där och då klaras upp. Men återigen: Det fångas av
            trygghetsundersökningar som visar att på senare år stiger trygghetskänslan
            hos svenska folket det är bara att hänvisa till siffror även om
            det i grupper i samhället finns kvar stora problem när det gäller
            bland annat våldets konsekvenser.
          </note>
          <note>
            Reglementet för AP-fonderna
          </note>
          <note type="speaker">
            Anf. 37 ULLA ANDERSSON (V):
          </note>
          <note>
            Fru talman och statsministern! I Gävle finns en välkänd fabrik.
            Tidigare hette den Ahlgrens och numera Läkerol. Den är en del
            av vår historia; den har funnits där i 100 år. Den är också ett
            känt varumärke och en viktig symbol för oss. Vi är många som har
            hört om Läkerol Arena under hockeyfinalerna, och vi är många som
            har tuggat på världens mest sålda bil genom åren.
          </note>
          <note>
            Det är också en viktig och stor arbetsgivare med 114 anställda.
            Där har man jobbat i generationer, och där jobbar hela familjer.
            För en tid sedan såldes fabriken till Cloetta. Beskedet kom direkt
            från vd Bengt Baron om att produktionen skulle bli kvar. Den var
            säkrad. Men efter några veckor fick man besked via telefon från
            Holland om att fabriken föreslås läggas ned.
          </note>
          <note>
            Nu visar det sig att Cloetta numera ägs av ett riskkapitalbolag,
            Nordic Capital, som är känt för att äga Capio, som lever på skattepengar
            men själv vägrar betala skatt. I Nordic Capital är en av AP-fonderna
            delägare. Nu används alltså våra pensionspengar för att flytta
            jobb utomlands till Slovakien ett låglöneland och i riskkapitalbolag
            som vägrar betala skatt.
          </note>
          <note>
            Jag vill fråga statsministern om han anser att det är så här
            våra pensionspengar ska användas.
          </note>
          <note type="speaker">
            Anf. 38 Statsminister FREDRIK REINFELDT (M):
          </note>
          <note>
            Fru talman! Det är viktigt att understryka att Sverige är en
            marknadsekonomi, där vi menar att jobb och företag måste vara
            konkurrenskraftiga, och att det inte ligger på enskilda politiker
            i Sveriges riksdag att peka ut vilket företag som ska vara kvar
            och vilket som ska försvinna. Den typen av ekonomiskt system kallas
            för någonting annat och har avvecklats därför att resultaten har
            varit förskräckande varhelst dessa system har fått breda ut sig.
          </note>
          <note>
            Det gör att jag, precis som många andra politiska befattningshavare,
            bör akta oss noga för att hävda att vi vet exakt vilken bedömning
            som är rätt och riktig när det gäller en konkurrensutsatt verksamhet.
            På regeringen och riksdagen ligger att skapa de bästa förutsättningar
            för att företag ska kunna växa, överleva i konkurrensen och ha
            bästa möjliga förutsättningar när det gäller företagens klimat.
            Där har vi också genomfört en lång rad åtgärder. Vi satsar på
            människan, vi satsar på omställning och vi ser till att människor
            får stöd att komma till den del av arbetsmarknaden som växer.
            Det tycker jag är vår uppgift, och det tycker jag är kärnan i
            den svenska modellen.
          </note>
          <note type="speaker">
            Anf. 39 ULLA ANDERSSON (V):
          </note>
          <note>
            Fru talman! Detta är en fabrik som går med vinst. Ägarna vill
            ha ut ännu större vinst och flyttar därmed produktionen till ett
            låglöneland. Det administreras av våra pensionspengar. Det är
            det som är själva problemet, och det är detta min frågeställning
            bygger på.
          </note>
          <note>
            Statsministern kan ändra AP-fondernas reglemente så att de inte
            tillåts investera i riskkapitalbolag som vägrar betala skatt i
            Sverige eller i företag som lägger ned lönsamma fabriker och flyttar
            jobb utomlands. Det ligger i statsministerns makt att göra detta.
          </note>
          <note>
            Anser verkligen statsministern att detta är lämpligt? Är det
            så här vi ska använda våra pensionspengar? Vi behöver fler jobb
            i Sverige. Det är så vi säkrar framtidens pensioner. Det gör vi
            inte genom att flytta jobben utomlands.
          </note>
          <note>
            Jag tycker att det är förkastligt att de pengar vi har jobbat
            ihop och avsatt till våra pensioner i stället används för att
            lägga ned arbetstillfällen i Sverige. Därför anser jag att reglementet
            för AP-fonderna bör ändras. Det var det min fråga till statsministern
            handlade om. Jag upplevde inte att han svarade på den.
          </note>
          <note type="speaker">
            Anf. 40 Statsminister FREDRIK REINFELDT (M):
          </note>
          <note>
            Fru talman! Jag anser inte att reglementet för AP-fonderna ska
            ändras. Det vore intressant om Ulla Andersson i något annat sammanhang
            kunde återge om det finns någon rödgrön färdig överenskommelse
            om att reglementet för AP-fonderna ska ändras som också Socialdemokraterna
            har ställt sig bakom. I så fall finns det någon mening med att
            diskutera regeringsalternativ emellan.
          </note>
          <note>
            Min uppfattning är att vi inte ska ändra så att pensionspengar
            kortsiktigt styrs av vilka fabriker eller företag som enskilda
            riksdagspolitiker anser ska vara kvar eller läggas ned. Då hamnar
            vi i ett annat ekonomiskt system.
          </note>
          <note>
            AP-fonderna har att förvalta våra pensionspengar för att med
            det bästa för ögonen se till att det ska bli starka och bra pensioner
            i framtiden. Det anser jag ska vara den fortsatta instruktionen,
            och jag har uppfattat att det finns en ganska bred samsyn på detta
            i svensk politik.
          </note>
          <note>
            Jobb inom tjänstesektorn för unga och utrikes födda
          </note>
          <note type="speaker">
            Anf. 41 TOMAS TOBÉ (M):
          </note>
          <note>
            Fru talman! Sysselsättningen ökar i Sverige. Över 200 000 fler
            går till jobbet i dag jämfört med 2006. Samtidigt påverkar finanskris
            och nu skuldkris svensk ekonomi. Kanske påverkar det allra mest
            dem som står långt borta från arbetsmarknaden. Hälften av alla
            arbetslösa är i dag unga eller utrikes födda. Många av dem skulle
            behöva hitta sitt första jobb, troligtvis inom tjänstesektorn.
          </note>
          <note>
            Regeringen har genomfört ett flertal reformer för att underlätta
            att fler jobb ska växa fram inom tjänstesektorn. Samtidigt kan
            vi notera att många reformer har blivit alltmer omdebatterade.
            Jag tänker främst på den sänkta restaurangmomsen och de halverade
            arbetsgivaravgifterna för att anställa ungdomar.
          </note>
          <note>
            Fru talman! Jag undrar hur statsministern ser på debatten om
            tjänstejobben och hur han vill skapa fler jobb för unga och utrikes
            födda.
          </note>
          <note type="speaker">
            Anf. 42 Statsminister FREDRIK REINFELDT (M):
          </note>
          <note>
            Fru talman! Utvecklingen är den att jobb som växer fram är av
            alltmer krävande karaktär. Det möter människor som vill ha jobb
            och som i flera fall saknar fullständig utbildning. De kanske
            är födda i ett annat land och har kommit i hit under tonåren eller
            de kanske har stora kunskapsluckor. Förr fanns det ofta jobb att
            få där det mer handlade om att man erbjöd sina två händer och
            en vilja att göra en arbetsinsats. De jobben finns knappt i vår
            tid.
          </note>
          <note>
            Min attityd är att med sjysta villkor behövs alla jobb av det
            enkla skälet att alla människor behövs. Vi måste bejaka alla människors
            vilja till eget arbete efter egen förmåga. Det har varit regeringens
            utgångspunkt för att sänka kostnaderna för att en bred samhällsservicesektor
            ska kunna växa fram. Det kan vara på den offentliga sidan, men
            det kan också i förlängningen innebära att vi kan få fler jobb
            i restaurangnäringen och fler jobb som passar unga. Jag har förvånats
            över hur vi får kritik från politiska motståndare när vi säger
            detta. Jag tror inte att alternativet är någon annan lösning som
            ger unga jobb, utan de förblir långt från arbetsmarknaden utan
            chans att komma in.
          </note>
          <note>
            Hedersrelaterat våld
          </note>
          <note type="speaker">
            Anf. 43 JOHAN PEHRSON (FP):
          </note>
          <note>
            Fru talman! Jag har en fråga till statsministern om den livssituation
            som tiotusentals ungdomar i Sverige befinner sig i. Det handlar
            om ungdomar som växer upp i kulturer där man inte får den rimliga
            frihet som man kanske ska ha som tonåring eller mycket ung vuxen.
            Denna förvridna kultursyn kallas ibland något missvisande för
            hederskultur.
          </note>
          <note>
            I går presenterade regeringen en satsning på våld i nära relationer
            där detta verkligen är en del att fokusera på. För att komma åt
            detta rätt svåra samhällsproblem det är en stor utmaning behövs
            det insatser på bred front från många myndigheter. Jag tycker
            inte heller att regeringen ska utesluta straffskärpningar för
            att komma till rätta med detta. Gräver vi i de här frågorna ser
            vi hur alla som tar i dem riskerar att utsättas för hot. Det handlar
            om kuratorer som försöker stödja unga människor, socialtjänstföreträdare
            och kanske till och med lärare som möter de här unga människorna
            i fruktansvärda situationer.
          </note>
          <note>
            Min fråga till statsministern är: Tänker regeringen vidta några
            andra åtgärder utöver detta? Det kan gälla lagändringar och samordningsinsatser
            mellan myndigheter.
          </note>
          <note type="speaker">
            Anf. 44 Statsminister FREDRIK REINFELDT (M):
          </note>
          <note>
            Fru talman! Jag såg ett uppmärksammat fall i medierna i går om
            en flicka som fick sätta livet till. Vi har tillsatt en särskild
            samordnare, Carin Götblad, som ska samordna de resurser som delvis
            redan finns. Vi öppnar också för att möjligen skjuta till mer
            resurser.
          </note>
          <note>
            Under hösten besökte jag också flera av de brottsofferjourer
            som bland annat jobbar specifikt med inriktningen att stödja unga
            människor som har fötts eller vuxit upp i ett annat land, kommit
            hit och mött en annan typ av värderingar.
          </note>
          <note>
            Det är vår uppfattning att vi måste bli tydligare med hur värderingarna
            ser ut i det här landet. I det här landet får man fatta egna beslut.
            Man får fatta egna beslut om vilken partner man vill leva med,
            och man får fatta egna beslut om hur man vill klä sig. Det är
            viktigt att vi står upp för det som ett universellt värde och
            att de känner det stödet för sig själva och gentemot släktingar
            som möjligen har invändningar.
          </note>
          <note>
            Låt oss komma ihåg att det framför allt är en viktig fråga för
            många unga kvinnor. Detta är inte någonting som är genderfördelat
            lika mellan män och kvinnor, utan det är en stor fråga framför
            allt för många unga tjejer. Vi måste göra rätt i de här frågorna.
          </note>
          <note>
            Investeringar i transportinfrastruktur
          </note>
          <note type="speaker">
            Anf. 45 ANDERS ÅKESSON (C):
          </note>
          <note>
            Fru talman! Statsministern! När det gäller investeringar i svensk
            transportinfrastruktur mätt som andel av vår gemensamma produktionsförmåga,
            bnp, ligger vi som land efter. Vi halkar efter resten av Europa.
            Hade vi sedan början av 80-talet haft samma ambitioner som resten
            av Europa skulle vi ha investerat hårdare. Utöver detta har vi
            också som nation, vilket illustreras i Kapacitetsutredningen och
            annat, rätt stora åtaganden i funktionerna.
          </note>
          <note>
            Jag tror att statsministern håller med om, och det är en genuint
            bred uppfattning, att en väl utbyggd transportinfrastruktur är
            en stor tillgång för ett land och att motsatsen också är det motsatta,
            det vill säga en stor brist för landets förmåga att leverera välstånd.
          </note>
          <note>
            Jag vill ställa min fråga till statsministern på följande vis:
            Hur ställer sig statsministern till att, i syfte att öka vårt
            lands förmåga att investera i transportinfrastruktur, överväga
            att sälja statliga bolag för att i stället investera en del av
            det värdet i ny svensk transportinfrastruktur?
          </note>
          <note type="speaker">
            Anf. 46 Statsminister FREDRIK REINFELDT (M):
          </note>
          <note>
            Fru talman! Jag kan dela uppfattning att mer resurser till infrastruktur
            kan vara bra för såväl tillväxt som möjligheter att leva och bo
            runt om i Sverige. Kom ihåg utgångspunkten: Vi är bara nio och
            en halv miljon människor i ett av de geografiskt mest vidsträckta
            länderna i Europa! Det ger det här behovet av enormt mycket järnväg
            och enormt många transportlösningar.
          </note>
          <note>
            Regeringen har rivit ned de luftslott som väntade på oss 2006,
            det vill säga alla de här löftena som inte hade någon finansiering.
            Vi har fyllt på med finansiering. Vi har byggt på ambitionerna.
            I innevarande års budget finns ytterligare miljarder i satsningar
            på bland annat skötsel och underhåll, vilket är något som länge
            varit eftersatt.
          </note>
          <note>
            Jag tror dock inte på lösningen att sälja statlig egendom för
            att direktfinansiera på det sättet. Utan låt oss ta den budgetdiskussionen!
            Vi har flerårsprogram på infrastruktursidan som vi har fyllt på
            och byggt ut. Jag är beredd att ta diskussionen inför kommande
            infrastrukturproposition i höst. Jag tycker att det är bättre
            att använda de tillgångar vi säljer till att betala av våra skulder.
            Då får vi dessutom lägre räntor och kan använda utrymme i budgeten
            till mer angelägna satsningar som naturligtvis också ska vägas
            mot annat.
          </note>
          <note>
            Vårdnadsbidraget
          </note>
          <note type="speaker">
            Anf. 47 MIKAEL OSCARSSON (KD):
          </note>
          <note>
            Fru talman! Jag ska ställa en fråga till statsministern om valfrihet
            i barnomsorgen. Sedan 2008 är det åter tillåtet för kommunerna
            att införa ett kommunalt vårdnadsbidrag. Nu ökar antalet föräldrar
            som har vårdnadsbidrag. Det sista halvåret 2011 gällde det 7 000
            barn. Men fortfarande bor hälften av landets småbarnsföräldrar
            i kommuner som inte har infört vårdnadsbidraget.
          </note>
          <note>
            Vad tycker statsministern? Är det rimligt med den här orättvisan?
            Borde inte detta vara lika för alla småbarnsföräldrar på samma
            sätt som exempelvis jämställdhetsbonusen är precis lika för alla
            småbarnsföräldrar? Varje barn är unikt, och det är föräldrarna
            som känner det bäst. I en del fall har det visat sig att vårdnadsbidraget
            är det bästa. Det borde vara lika för alla, men det är det inte.
            Vad tycker statsministern om det?
          </note>
          <note type="speaker">
            Anf. 48 Statsminister FREDRIK REINFELDT (M):
          </note>
          <note>
            Fru talman! Det är väl känt att det är Kristdemokraternas uppfattning
            att vi borde ha ett statligt vårdnadsbidrag på högre nivåer än
            det som blev Alliansens överenskommelse. Jag försvarar den överenskommelse
            vi ingick, det vill säga att vi har överlåtit åt kommunerna att,
            om de så själva önskar, med egen finansiering utforma vårdnadsbidrag
            inom givna ramar. Precis som Mikael Oscarsson återgav är det en
            lång rad kommuner som har gjort detta.
          </note>
          <note>
            Varför då denna tveksamhet till att bygga ut det mer? Det beror
            på att det finns en balans mellan hur omfattande ersättningar
            man kan få via vårdnadsbidraget och hur det påverkar viljan och
            drivkraften till eget arbete. Arbetslinjen är väldigt viktig för
            regeringen. Det var mycket starkt påverkande för att inte ytterligare
            bygga på och ut vårdnadsbidraget när Alliansens alla fyra partier
            till slut enades om den kompromiss som nu gäller.
          </note>
          <note>
            Utbildningspolitiken
          </note>
          <note type="speaker">
            Anf. 49 MONICA GREEN (S):
          </note>
          <note>
            Fru talman! Jag tänker prata om den utbildningspolitik som regeringen
            bedriver, nämligen att leka svälta räv med högskolor och mindre
            universitet runt om i landet. Utbildningsministern har börjat
            ge mindre pengar till högskolor, och det kan leda till sämre kvalitet.
            Och om det leder till sämre kvalitet får de ännu mindre pengar
            året efter. Så fortsätter man att på ett långsamt sätt svälta
            ut de högskolor som finns runt om i landet.
          </note>
          <note>
            Möjligheten att studera runt om i landet har gjort att vi har
            tagit till vara begåvningsreserven hos dem som kommer från icke
            studievana hem. Det har också gett möjligheter för dem som är
            lite äldre att fortbilda sig eller utbilda sig till något annat.
          </note>
          <note>
            Ska regeringen fortsätta med den här svälta räv-leken med de
            mindre universiteten och högskolorna?
          </note>
          <note type="speaker">
            Anf. 50 Statsminister FREDRIK REINFELDT (M):
          </note>
          <note>
            Fru talman! Jag tror aldrig att Sverige har haft så många som
            läser på högre utbildningar som nu. Det Monica Green kallar för
            en svälta räv-lek är en övergång från en tidigare socialdemokratisk
            modell där man satt inne i ett departement och bestämde vart pengar
            skulle gå förmodligen var det en socialdemokratisk politiker som
            tyckte att den här högskolan får så här mycket, och det här universitet
            ska få så här mycket till ett system som bygger på att man får
            pengar efter hur studenterna själva väljer.
          </note>
          <note>
            Svälta räv-leken består alltså i att studenter inte väljer som
            Monica Green tycker att de ska välja. Men vi tycker att det är
            ett bättre system att det blir studenterna som själva får välja
            och därmed signalera till högskolor och universitet att de ska
            bli mer attraktiva och konkurrera med kvalitet, därför att det
            i grunden är det som studenter efterfrågar.
          </note>
          <note>
            Vapenexport och arbetstillfällen
          </note>
          <note type="speaker">
            Anf. 51 PETER RÅDBERG (MP):
          </note>
          <note>
            Fru talman! Statsministern lyfter upp svenska arbetstillfällen
            som en huvudorsak till att sälja vapen till Saudiarabien och försvarar
            den planerade vapenfabriken. När man läser ISP:s regelverk ser
            man att det står att man inte får ta hänsyn till arbetstillfällen
            vid beslut om vapenexport till andra länder. Ändå hade statsministern
            det som ett huvudskäl när han försvarade vapenfabriken och försäljning
            av vapen till diktaturer som till exempel Saudiarabien.
          </note>
          <note>
            I regeringsdeklarationen för 2011 sade statsministern att Sverige
            ska vara en röst för fred, frihet och försoning, och han sade:
            Demokratin, folkrätten och de mänskliga rättigheterna ska utgöra
            hörnstenar i vår utrikespolitik.
          </note>
          <note>
            Min fråga till statsministern är: Hur försvarar statsministern
            vapenexporten till diktaturen Saudiarabien med syfte att gynna
            svenska arbetstillfällen? Och hur går vapenexport till diktaturen
            Saudiarabien ihop med vad statsministern sade i regeringsdeklarationen
            om att mänskliga rättigheter ska utgöra en hörnsten i vår utrikespolitik?
          </note>
          <note type="speaker">
            Anf. 52 Statsminister FREDRIK REINFELDT (M):
          </note>
          <note>
            Fru talman! Jag vill påpeka att merparten av det som Peter Rådberg
            sade är helt felaktigt. Jag har över huvud taget inte uttalat
            mig om någon enskild vapenfabrik.
          </note>
          <note>
            Jag har sagt att det finns ett MoU med Saudiarabien som ingicks
            under socialdemokratins tid vid makten. Det var på den tiden som
            Miljöpartiet stödde den socialdemokratiska regeringen. Det avtalet
            valde regeringen 2010 att förlänga, och det är inom ramen för
            detta som diskussioner har förts.
          </note>
          <note>
            Jag tycker att regelverket, som är mycket restriktivt, fungerar
            väl, men riksdagen har också beställt en översyn, vilket vi ska
            återkomma till, och då måste vi naturligtvis kunna se på grunderna
            för svensk vapenhandel. Det är ett mycket känsligt ämne låt oss
            säga det uppenbara.
          </note>
          <note>
            Men jag är inte rädd för att berätta att det finns saker som
            ger jobb. Jag står upp för jobb, och det gör jag även när jag
            får kritik. Jag noterar att många andra ofta tar lite lätt på
            det här med jobben, jobb som försvinner och saker som vi inte
            behöver och så. Men jag har lärt mig att jobb behövs, därför att
            människor behöver en egen inkomst. Jobb behövs, för då kan människor
            stå på egna ben. Därför tänker jag inte ge vika när det gäller
            att prata väl om att det ska finnas mycket jobb i Sverige.
          </note>
          <note>
            Arbetsmarknadspolitiken
          </note>
          <note type="speaker">
            Anf. 53 MONTASER ENEIM (M):
          </note>
          <note>
            Fru talman! Jag ska fortsätta att fråga om jobben. Regeringen
            har gjort flera insatser inom arbetsmarknadspolitiken för att
            göra det enklare att anställa unga och långtidsarbetslösa, till
            skillnad från Socialdemokraterna som vill göra det svårare för
            företag att anställa genom förslag på höjd arbetsgivaravgift för
            unga och återställande av restaurangmomsen.
          </note>
          <note>
            Hur kommer detta enligt din bedömning att påverka arbetsmarknaden
            negativt?
          </note>
          <note type="speaker">
            Anf. 54 Statsminister FREDRIK REINFELDT (M):
          </note>
          <note>
            Fru talman! Jag tror att det finns flera nycklar när det gäller
            unga människors möjligheter att komma in på arbetsmarknaden. Jag
            tror att utbildning, som flera har frågat mig om, är grundläggande
            att man lär sig mer och att man också går färdigt sin grundskoleutbildning
            och sin gymnasieutbildning och att det finns tillgång till bra
            yrkesförberedande utbildning eller fortsatt utbildning på högskola
            och universitet.
          </note>
          <note>
            Jag tror att det är viktigt att få visa upp sig i arbetslivet
            och faktiskt få en chans att komma in via praktik och lärlingsutbildningar
            och att man kan få sitt första jobb eller sommarjobb, väldigt
            ofta i branscher där vi har sänkt kostnaden för att anställa,
            vilket jag fick en fråga om tidigare.
          </note>
          <note>
            Jag är övertygad om att om man kraftigt gör det dyrare att anställa
            kommer det att tas ut på det sättet att arbetsgivare drar sig
            tillbaka eller överväger en gång till innan man anställer unga.
            Därför tror jag inte på den politiken. Jag tror inte på dem som
            säger att man kan höja skatterna med 16 miljarder inriktat på
            att göra det dyrare att anställa unga och samtidigt hävda att
            det inte har någon effekt över huvud taget. Om det är sant kan
            man väl höja med 48 miljarder, så får man ju massvis med pengar!
          </note>
          <note>
            Sanningen är att det är självklart att det har stor påverkan,
            och det får vi naturligtvis prata med väljarna om inför nästa
            val.
          </note>
          <note>
            Snusförbud
          </note>
          <note type="speaker">
            Anf. 55 KENNETH G FORSLUND (S):
          </note>
          <note>
            Fru talman! Det finns en bred majoritet här i Sveriges riksdag
            för att Sverige ska arbeta för att upphäva EU:s exportförbud för
            svenskt snus. Det jobbar utrikeshandelsminister Ewa Björling med
            på ett förträffligt sätt. Men i förra veckan fick vi plötsligt
            höra att frågan möjligen håller på att ta en ny vändning som kan
            innebära ett totalförbud mot svenskt snus även i Sverige.
          </note>
          <note>
            Det var mycket förvånande eftersom vi hade fått delvis positiva
            signaler tidigare från EU-kommissionen om att det möjligen nu
            höll på att öppnas i den här frågan när EU jobbar med ett nytt
            tobaksdirektiv.
          </note>
          <note>
            Min fråga till statsministern är: Vad tänker statsministern göra,
            dels för att rädda det svenska snuset i Sverige, dels för att
            få bort exportförbudet för svenskt snus till resten av EU?
          </note>
          <note type="speaker">
            Anf. 56 Statsminister FREDRIK REINFELDT (M):
          </note>
          <note>
            Fru talman! Det Kenneth G Forslund hänvisar till är ett kommissionsförslag
            som vi inte betraktar som ett färdigt förslag, men det är riktigt
            att det finns en mångårig konflikt i synen på det våta snuset,
            som detta nordisk-svenska kallas som inte finns i övriga Europa
            där man heller inte tycker att det ska få forslas ut från Sverige.
            Vi har ett särskilt undantag som ni kanske minns från EU-folkomröstningen.
            Då fanns det dekaler med budskapet EU inte utan min prilla . Vi
            lyssnade in budskapet på de dekalerna och har därför ett undantag
            för fortsatt användning.
          </note>
          <note>
            Precis som Kenneth G Forslund har redogjort för har jag till
            exempel en mycket aktiv handelsminister som driver på för möjligheten
            att Sverige inte bara ska få behålla snuset självt utan också
            att det ska kunna säljas över Europa.
          </note>
          <note>
            Det är också fortsatt vår inriktning. Det innebär inte att det
            inte finns stridigheter kring detta och att det inte finns de
            som har en annan uppfattning. Det är väl bland annat det som har
            kommit till uttryck. Jag tror att vi ska tolka det som att frågan
            i alla fall inte är avgjord och att det här inte var ett slutgiltigt
            besked.
          </note>
          <note>
            Sysselsättningen
          </note>
          <note type="speaker">
            Anf. 57 FINN BENGTSSON (M):
          </note>
          <note>
            Fru talman! I regeringens vårproposition framgår det med stöd
            av siffror från Statistiska centralbyrån att sysselsättningen
            har ökat med 213 000 personer mellan åren 20062011. Under samma
            tidsrymd har utanförskapet minskat med 227 000 personer.
          </note>
          <note>
            Rimligen måste, enligt min mening, den här framgången på något
            positivt sätt hänga ihop med regeringens förda reformpolitik inom
            både arbetsmarknadspolitiken och socialförsäkringspolitiken. Inte
            minst har detta gjort att vi har kunnat stå emot en väldigt kraftig
            nedgång i konjunkturen internationellt. Men i den allmänna debatten
            låter det på oppositionen och tyvärr också i många medier som
            om Sverige har en massarbetslöshet och att utslagning och utanförskap
            ökar.
          </note>
          <note>
            Jag undrar om statsministern kan förtydliga för svenska folket
            vad som egentligen gäller på den här punkten.
          </note>
          <note type="speaker">
            Anf. 58 Statsminister FREDRIK REINFELDT (M):
          </note>
          <note>
            Fru talman! Låt mig ta hjälp av en nyhet som toppade Lunchekot
            i dag! Då sade man att vi har en historiskt stark ekonomi i landets
            kommuner och landsting och talade om ett överskott för innevarande
            år på förmodligen 20 miljarder.
          </note>
          <note>
            Två skäl angavs till detta. Det ena var att det är så många arbetade
            timmar, det vill säga sysselsättningen har vuxit så mycket att
            det ger pengar till kommunala och landstingskommunala kassor.
            Det andra är att vi får tillbaka massvis med pengar till följd
            av att sjukfrånvaron har sjunkit så kraftigt i Sverige.
          </note>
          <note>
            Det är alltså en direkt effekt av arbetslinjen kombinerad med
            sjukförsäkringsreformen. Detta har varit kritiserat och har behövt
            följas upp för att det skulle få de avsedda effekterna, men nu
            faller det ut i god ekonomi i kommuner och landsting och ger möjligheter
            att finansiera bra och grundläggande utbildning, äldreomsorg och
            sjukvård. Så hänger det ihop.
          </note>
          <note>
            Den som inte har en arbetslinje och tror att man kan ta bort
            alla våra reformer som sänker ohälsotalen kommer snabbt att sitta
            med stora hål och luckor i sina offentliga finanser. Jobben kommer
            att bli färre, och till slut räcker inte pengarna till det viktigaste
            i skola, sjukvård och äldreomsorg.
          </note>
          <note>
            Subvention av glasögon till barn
          </note>
          <note type="speaker">
            Anf. 59 HILLEVI LARSSON (S):
          </note>
          <note>
            Fru talman! Alla barn har rätt till hörapparat i Sverige, men
            tyvärr gäller detta inte glasögon. Det är stor skillnad mellan
            hur landstingen subventionerar. Det är alltifrån något enstaka
            landsting som subventionerar upp till 19 års ålder till Stockholmsområdet
            som inte ger ett öre till glasögon till barn. De flesta landstingen
            subventionerar upp till åtta år. Efter det är det föräldrarnas
            ekonomi som avgör.
          </note>
          <note>
            Vi har sett att allt fler barn växer upp i fattiga familjer,
            och allt färre har råd att köpa glasögon till sina barn. I socialbidragsnormen
            är det inte tydligt fastslaget att glasögon ingår.
          </note>
          <note>
            Det finns barn vars föräldrar har socialbidrag som inte får glasögon.
            Det finns alltså ett glapp när det gäller olika barn. Min fråga
            till statsministern är därför om det inte är alla barns rättighet,
            oavsett föräldrarnas ekonomi, att ha glasögon.
          </note>
          <note type="speaker">
            Anf. 60 Statsminister FREDRIK REINFELDT (M):
          </note>
          <note>
            Fru talman! Man kan undra om det finns färdigutformade förslag
            från andra partier som föreslår just detta. Man kan nämligen diskutera
            hur man bäst utformar fördelningspolitiskt riktigt stöd till ekonomiskt
            mer utsatta familjer. Vår uppfattning har varit att det kanske
            är bättre att höja barndelen i bostadsbidraget eller att höja
            flerbarnstillägget.
          </note>
          <note>
            Dessutom är Hillevi Larssons beskrivning inte korrekt. Barnfattigdomen
            i Sverige har tryckts tillbaka under lång tid. Vi har de senaste
            åren legat på historiskt låga siffror, de lägsta vi sett. Däremot
            har vi fortsatt utsatta barnfamiljer i delar av landet, precis
            som det ofta blir. Här finns ett utrymme för kommunalt självbestämmande,
            och i dessa fall för landsting och regioner. Sedan kan man stå
            i riksdagen och säga att de andra är förfärliga och fattar fel
            beslut, att det nu är dags att centralisera, nationalisera och
            styra härifrån, för vi är de enda som är kloka.
          </note>
          <note>
            Jag har uppfattningen att det ibland får bli utslag i val beträffande
            vad som sker regionalt och lokalt. Jag förutsätter att de företrädare
            vi har i respektive partier gör kloka och viktiga avvägningar
            inom ramen för en ansvarsfull ekonomi.
          </note>
          <note>
            Försäljning av Post Nord
          </note>
          <note type="speaker">
            Anf. 61 EVA-LENA JANSSON (S):
          </note>
          <note>
            Fru talman! Stockholms läns landsting har sålt en vårdcentral
            för 700 000 till några som sedan sålt den vidare och tjänat massor
            av miljoner. Nu försöker man få tillbaka den till landstinget,
            eller åtminstone få tillbaka pengarna.
          </note>
          <note>
            Vi äger en hel del saker tillsammans, sådant som alltså är statligt
            ägt. Det jag bekymrar mig över är det svar statsministern gav
            Anders Åkesson, nämligen att han skulle kunna tänka sig att sälja
            vissa statliga bolag. Jag har tidigare frågat Peter Norman om
            han avser att avyttra statens ägande i Post Nord, som det numera
            heter. Näringsministern öppnade i radions lördagsintervju upp
            för möjligheten att sälja Post Nord, den svenskägda delen.
          </note>
          <note>
            Eftersom regeringspartiet Moderaterna inte verkar vara särskilt
            bra på försäljningar är min fråga: Har regeringen för avsikt att
            sälja Post Nord under den innevarande mandatperioden?
          </note>
          <note type="speaker">
            Anf. 62 Statsminister FREDRIK REINFELDT (M):
          </note>
          <note>
            Fru talman! Menar Eva-Lena Jansson att det alltså var fel att
            sälja Vasakronan? Ska svenska staten återköpa Vin &amp; Sprit? Var
            det således felaktigt? Man kan inte påstå att vi inte sköter försäljningar
            utan att hänvisa till det vi har sålt. Dessutom har vi använt
            pengarna till att sänka våra skulder. Det tycker jag är försvaret
            inför svenska folket. Resten av världen bygger upp sina skulder.
            Vi minskar våra skulder, Eva-Lena Jansson. Det leder till lägre
            räntor och bättre förutsättningar för investeringar i Sverige.
          </note>
          <note>
            Det var fel att äga spritfabriker. Det är rätt att betala av
            på sina skulder. Vi har berättat för riksdagen att vi har en del
            övriga planer som vi skulle kunna tänka oss, men då har vi huvudsakligen
            talat om ägandet i banker och i Telia Sonera.
          </note>
          <note>
            Vi har ett besked från Sveriges riksdag att vi nu ska avstå från
            försäljningar under en tid, vilket vi respekterar.
          </note>
          <note>
            Regeringsbildandet i Europa
          </note>
          <note type="speaker">
            Anf. 63 CARL B HAMILTON (FP):
          </note>
          <note>
            Fru talman! Det har hittills mest varit frågor om inrikespolitik,
            men jag skulle vilja ställa en europeisk fråga.
          </note>
          <note>
            Om man ser sig om i Europa ser man att, vilket statsministern,
            Anders Borg och andra brukar påpeka, de offentliga finanserna
            i många länder är väldigt dåliga. Det leder till dramatiska inskränkningar
            av välfärdssystem, till skattehöjningar och så vidare.
          </note>
          <note>
            Det finns också ett vidare problem, tycker jag, nämligen att
            Europa blir mer och mer svårstyrt. Vi ser regeringar falla i det
            ena landet efter det andra. Nu kan man säga att dåliga regeringar
            ska falla och ersättas av andra, men parlamenten blir också mer
            och mer splittrade. Det blir allt svårare i många länder att forma
            regeringar.
          </note>
          <note>
            Det vi ser är en karta där problemen är större än på många, många
            år samtidigt som möjligheterna för goda krafter och parlamentariska
            majoriteter att bildas i dessa länder minskar. Jag skulle gärna
            vilja höra statsministerns reflexion över denna europeiskt avgörande
            fråga. Har Europa en framtid? är den grundläggande frågan.
          </note>
          <note type="speaker">
            Anf. 64 Statsminister FREDRIK REINFELDT (M):
          </note>
          <note>
            Fru talman! Jag får verkligen hoppas att Europa har en framtid.
          </note>
          <note>
            Det är sant att vi sett regeringsskiften i snart sagt varje val
            som den senaste tiden hållits i Europa. Det är å andra sidan ofta
            en signal om att nya krafter får komma in och ta nya tag. I flera
            fall har det lett till att vi nu ser reformer och förändringar
            som vi har anledning att välkomna. Men vi ser även det fenomen
            som Carl B Hamilton nämner. Partier som ensamma försöker bära
            regeringsmakten men är i minoritetsställning i riksdagen får i
            en del fall problem. Nu senast var det Holland, och vi har också
            sett en del andra exempel på det.
          </note>
          <note>
            Det påminner oss om att inte försätta enskilda länder i svåra
            problem som man sedan via kraftfulla åtgärder måste stödja. Det
            är nämligen då det oftast är svårt att få ihop majoriteterna i
            riksdagen. Alla är med den dag man ska göra satsningar. Få anmäler
            sig när det är dags att spara eller rätta till stora underskott
            som uppstått. Därför har denna regerings strategi varit att inte
            föra ned Sverige i den skuldkrisen, i de underskott som andra
            sitter i, eftersom det ofta lägger grunden för den typen av problem
            som Carl B Hamilton frågade mig om.
          </note>
          <note>
            Arbetsmarknaden för personer med funktionsnedsättning
          </note>
          <note type="speaker">
            Anf. 65 GUSTAV NILSSON (M):
          </note>
          <note>
            Fru talman! Statsministern! Människor måste ges en chans att
            delta i arbetslivet utifrån sina möjligheter och förutsättningar.
            Vi vet att personer med funktionsnedsättning har svårare att hävda
            sig i konkurrensen på arbetsmarknaden. Det är därför viktigt att
            förändra attityder och se vad människor kan bidra med i stället
            för att ensidigt se problem och svårigheter. Vi ska inte börja
            med att se problemen utan se möjligheterna.
          </note>
          <note>
            Förutsättningarna för att få ett jobb måste förbättras för denna
            grupp, och det är därför viktigt att arbetsgivare anställer fler.
            I dagsläget är det de privata företagen som tar störst ansvar
            och anställer flest personer med funktionsnedsättning. Den offentliga
            sektorn stat, kommuner, landsting borde här kunna gå före. Många
            statliga myndigheter och bolag kan bli bättre.
          </note>
          <note>
            Min fråga till statsministern är: Vad kan man göra inom den statliga
            sektorn för att fler personer med funktionsnedsättning ska få
            jobb?
          </note>
          <note type="speaker">
            Anf. 66 Statsminister FREDRIK REINFELDT (M):
          </note>
          <note>
            Fru talman! Jag vill instämma i den beskrivningen och skulle
            till och med kunna bredda den. Ibland beskrivs det, vilket någon
            påpekade tidigare, som att Sverige skulle ha massarbetslöshet.
            Det tror jag inte är en korrekt beskrivning. Bland etniskt födda
            svenskar i åldrarna 2064 år har vi mycket låg arbetslöshet. Däremot
            har vi strukturellt hög arbetslöshet när det gäller unga, utrikes
            födda och den grupp som Gustav Nilsson frågar om, nämligen funktionshindrade.
          </note>
          <note>
            Jag har precis samma bild av verkligheten. De mycket kraftfulla
            stöd som vi ger till arbetsgivare i flera fall tar vi helt bort
            kostnaden; det är till och med fråga om att de får stöd, bidrag,
            för att ta in människor som står långt från arbetsmarknaden går
            i realiteten till privata företag, och, skulle jag vilja lägga
            till, väldigt ofta till små företag. Det är där det finns ingångar.
            Det är väsentligt svårare i stora företag och i de offentliga
            verksamheterna. Låt mig bara konstatera att så ser det ut.
          </note>
          <note>
            Jag har begränsat inflytande över de exakta anställningsbesluten
            på den offentliga sidan, men jag tycker att det är tänkvärt att
            visa upp hjältarna som anställer och komma ihåg att andra har
            en hel del kvar att lära.
          </note>
          <note type="speaker">
            Anf. 67 TREDJE VICE TALMANNEN:
          </note>
          <note>
            Med detta är statsministerns frågestund avslutad. Jag ber att
            få tacka statsministern för i dag.
          </note>
          <note>
            Ajournering
          </note>
          <note>
            Kammaren beslutade kl. 14.48 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            9 § Bordläggningsdebatt med anledning av prop. 2011/12:144
          </note>
          <note>
            Anmäldes
          </note>
          <note type="speaker">
            Anf. 68 IBRAHIM BAYLAN (S):
          </note>
          <note>
            Herr talman! Läget för det svenska utbildningsväsendet är allvarligt.
            Vi dras år efter år med allt sämre resultat. Allt fler elever
            lämnar grundskolan utan behörighet till ett nationellt program.
            Förra året var det ca 13 500 unga tjejer och killar företrädesvis
            killar som inte nådde upp till kunskapsmålet och därmed inte kunde
            göra egna val på gymnasieskolan. Vi ser att avhoppen från gymnasieskolan
            fortsätter. Trots heroiska insatser från lärare och skolledare
            på många skolor går det åt fel håll.
          </note>
          <note>
            Vi har i dag en utbildningsminister som har suttit i snart sex
            år. Jag tror att det är det längsta en skolminister har suttit
            sedan 70-talet. Han har använt tiden åt att genomföra ett stort
            antal reformer som har haft som riktlinje att titta bakåt. Man
            har blickat lite nostalgiskt bakåt och låtit det bestämma hur
            det ska se ut i framtiden.
          </note>
          <note>
            Efter dessa sex år går ett antal reformer nu att utvärdera. Fiasko
            läggs till fiasko. Det första fiaskot är lärlingsutbildningen
            som startade på försök 2008. När man utvärderade den visade det
            sig att det var 50 procents avhopp i den första årskullen hälften
            fullföljde inte utbildningen.
          </note>
          <note>
            Det andra fiaskot är den gymnasiereform som utbildningsministern
            så hett har efterlängtat. Inriktningen har varit att en del av
            gymnasieutbildningarna ska avlövas på kunskap och kompetens kunskapskraven
            har sänkts. På en del andra utbildningar har det varit tvärtom.
            Nu ser vi resultatet. Det har aldrig i modern tid varit så få
            som har valt de yrkesförberedande programmen i gymnasieskolan.
            Den reform som skulle leda till att man skulle höja statusen och
            attraktionskraften hos gymnasieskolans yrkesutbildningar har lett
            till motsatsen.
          </note>
          <note>
            Det tredje fiaskot är det som vi i dag ska debattera, nämligen
            lärarlegitimationen. Bakgrunden är att den dåvarande S-regeringen
            2006 tillsatte en utredning för att ta fram ett förslag till lärarlegitimation
            eftersom vi såg att det kunde vara en värdefull reform för att
            utveckla läraryrket och ge läraryrket en skjuts när det gällde
            status och se till att vi i förlängningen fick bättre kvalitet
            på undervisningen genom att professionalisera läraryrket ytterligare.
          </note>
          <note>
            Det är mot den bakgrunden som vi i grund och botten värnar den
            här reformen. Vi tror på den. Vi vill ha den. Det är ett tydligt
            besked till den som funderar på hur reformen kommer att fortlöpa
            vid ett eventuellt regeringsskifte. Som den har hanterats har
            det i stället för den kvalitetshöjning och statushöjning som vi
            såg fram mot utbrett sig en osäkerhet. Det riskerar att i sin
            tur leda till en statussänkning i stället för en statushöjning.
          </note>
          <note>
            Herr talman! Våren 2006 tillsattes som sagt den här utredningen.
            Med den proposition som i dag lämnas till riksdagen kommer den
            här reformen inte att börja gälla förrän den 1 december 2013.
            Det är sju år. Vanligtvis säger man att den som väntar på något
            gott , men i det här fallet tror jag att väntetiden inte har varit
            så god.
          </note>
          <note>
            Risken med den klantighet som jag tycker att regeringen har skött
            den här reformen med är ju att det sprider en osäkerhet vad gäller
            den svenska skolan. Det handlar naturligtvis inte bara om att
            inneha en legitimation. Det handlar om en massa centrala delar
            av det svenska skolsystemet, inte minst det grundläggande skolsystemet.
            Det handlar om betygssättningen. Det handlar om vem som får anställas
            och inte anställas i svensk skola. Det är alltså en väldigt central
            reform, och den har hanterats på ett sätt som visar på en oduglighet
            som jag inte trodde var möjlig.
          </note>
          <note>
            Nu försenas den. Jag tycker att det är bra att det nu ges ett
            besked. Den försenas med drygt ett och ett halvt år.
          </note>
          <note>
            Risken är helt uppenbar, herr talman, att mycket av det tempo
            som drevs upp när man fick klart för sig att det här skulle börja
            gälla den 1 juli 2012 går förlorat. Därför är det värdefullt att
            statsrådet Björklund här i talarstolen lämnar ett besked om hur
            han har tänkt sig tempot efter 2012, inte bara i det som handlar
            om legitimationsutfärdandet utan också i det som handlar om kompetensutveckling,
            fortbildning och komplettering ute i verksamheten. Risken är stor
            nu när det blir ännu större tidsutdräkt att huvudmännen och staten
            skyller ifrån sig, och däremellan hamnar den enskilde läraren
            som får ta ett eget ansvar för fortbildning och ett eget ansvar
            för komplettering för att inte hamna i kläm när det handlar om
            utfärdande av lärarlegitimationen.
          </note>
          <note>
            Herr talman! Vi har alltså en väldigt central reform som har
            skötts på ett, tycker jag, klandervärt sätt. Vems är ansvaret
            då? Ja, vi har vid ett flertal tillfällen hört statsrådet Jan
            Björklund skylla på Skolverket. Men det är inte så att Skolverket
            jobbar på eget uppdrag. Skolverket i Sverige är regeringens myndighet
            och lyder under Utbildningsdepartementet. Man har jobbat utifrån
            en reform som Jan Björklund har varit med och konstruerat och
            som regeringen har ställt sig bakom och föreslagit riksdagen.
            Det är alltså inte Skolverkets konstruktion. Man kan väl nu i
            efterhand konstatera att det är själva konstruktionen som har
            gjort att det har blivit oerhört mycket strul.
          </note>
          <note>
            Det som förvånade mig stort när beskedet kom i mars var att regeringen,
            som det såg ut, skulle skjuta upp reformen på obestämd tid. Det
            var mot den bakgrunden som vi för att kunna ställa oss bakom propositionen
            krävde att man lämnade ett tydligt besked om när den börjar gälla.
            Finns det någonting som är oerhört skadligt i en stor verksamhet,
            och i en liten verksamhet, är det när det är osäkerhet, när besked
            inte lämnas, när så stora frågor hamnar i luften och helt enkelt
            inte bollas ned. Det var mot den bakgrunden som vi krävde ett
            besked för att kunna ställa oss bakom reformen.
          </note>
          <note>
            Då har jag några frågor till Jan Björklund. För att vi ska kunna
            ställa oss bakom propositionen vill vi veta: Är det detta som
            gäller? Kommer det ytterligare strul, och om det gör det, hur
            ser alternativplanen ut? Det får inte hända igen att vi några
            månader före själva genomförandet av reformen hamnar i det läget
            att det skjuts upp eller i ett läge där ytterligare osäkerhet
            uppstår. Det är en värdefull reform, som redan har skadats av
            det sätt som regeringen och dess myndigheter har hanterat den
            på. Därför är vi väldigt måna om att statsrådet här i talarstolen
            beskriver vad han gör för bedömning och beskriver varför han tror
            att just detta kommer att hålla.
          </note>
          <note>
            Slutligen, herr talman! Det svenska skolsystemet har under de
            senaste sex åren varit föremål för ett gigantiskt borgerligt experiment.
            Ett stort antal reformer har sjösatts, och en del bra saker. Men
            mycket har handlat om tyckanden från utbildningsministerns sida.
            Det är en linje som har drivits under många år och som ofta har
            haft något nostalgiskt tillbakablickande över sig. Resultaten,
            när de nu börjar trilla in, visar att saker kan gå åt fel håll.
            Jag har beskrivit de fiaskon som jag tycker att vi ser som resultat
            av regeringens politik.
          </note>
          <note>
            Därför ska jag avsluta med att säga att jag hoppas innerligt,
            Jan Björklund, att det här inte blir ett långvarigt fiasko utan
            att vi med dagens proposition kan lägga dessa klantigheter bakom
            oss så att den här reformen får den avsedda effekten, nämligen
            att utveckla läraryrket i Sverige för att i förlängningen se till
            att barn och ungdomar möter en undervisning av hög kvalitet. Jag
            tror att det är den absolut viktigaste nyckeln till att kunna
            vända de vikande resultaten i svensk skola.
          </note>
          <note>
            Mot den bakgrunden, herr talman, ser jag fram emot att Jan Björklund
            svarar på en del av de här frågorna, och så återkommer vi i replikskiftet.
          </note>
          <note type="speaker">
            Anf. 69 MARGARETA PÅLSSON (M):
          </note>
          <note>
            Herr talman! Det är ju tråkigt när man längtar efter utbildningsministern
            att få Pålsson i talarstolen, men vi följer talarlistan. Så är
            det, och så blir det.
          </note>
          <note>
            Redan 2005 kunde man på DN Debatt en dag läsa en debattartikel
            av Fredrik Reinfeldt, Sten Tolgfors, Eva-Lis Preisz och Metta
            Fjelkner där de skrev om vikten av att auktorisera lärare. Det
            var det vi trodde att vi ville då det kan ju vara lite flytande
            skillnad mellan auktorisation och legitimation men med mer kunskap
            ändrade vi oss senare. Artikeln rubricerades Vi satsar över en
            miljard på att höja lärarnas kompetens. Det var 2005, med en annan
            minister vid rodret. Vi pratade i artikeln om vikten av forskning,
            vi pratade om vikten av karriärvägar för lärare och vi pratade,
            som sagt, om att vi ville ha en auktorisation.
          </note>
          <note>
            Huvudbudskapet var lika tydligt då som det är nu: Välutbildade
            behöriga lärare är en förutsättning för en bra skola. När vi vann
            valet 2006 och tog över ansvaret för en skola med fallande resultat,
            med bristande ordning i klassrummet och med en lärarkår som hade
            förlorat mycket av sin tidigare status såg vi behovet av omfattande
            reformer, som vi har gjort för att komma till rätta med problemen.
            Men störst fokus har hela tiden legat på lärarna.
          </note>
          <note>
            Jag som inte tillhör de yngre i riksdagen har varit med om en
            helt annan tid, med en helt annan status för lärarkåren, när välutbildade
            människor tyckte att det var ett mycket bra yrke att bli lärare.
            När jag sökte till läraryrket och utbildningen var jag inte välutbildad,
            men jag hade väldigt bra betyg en sådan där duktig flicka, som
            jag var på den tiden. Det var hög och stor konkurrens om platserna.
            Det var bara de bästa studenterna som kom in på lärarutbildningen
            vid den tiden. Sedan dess har det tyvärr hela tiden varit en fallande
            status på lärarna.
          </note>
          <note>
            Nu har regeringen genomfört de största satsningarna i modern
            tid för att stärka lärarnas roll både i klassrummen och ute på
            arbetsmarknaden. Vi har genomfört Lärarlyftet I, och vi är nu
            på Lärarlyftet II. Vi har en valsatsning. Vi har forskarskolor
            för att stärka forskningsanknytningen till läraryrket. Vi har
            en karriärutvecklingsreform som kommer att följas av mer. Vi har
            en ny lärarutbildning som glädjande nog har mött fler ansökningar
            denna vår än tidigare. Det är nu möjligt att återigen bli lektor.
          </note>
          <note>
            Men den kanske viktigaste reformen för att höja läraryrkets status
            är just lärarlegitimationen som ska träda i kraft den 1 december
            2013. Med den förskjutningen av ikraftträdandet får Skolverket
            möjlighet att utfärda lärarlegitimationerna på ett rättssäkert
            och tryggt sätt.
          </note>
          <note>
            När Skolverket kom med en hemställan till Utbildningsdepartementet
            om att senarelägga tidpunkten för ikraftträdandet valde regeringen
            att agera ansvarsfullt och drog i bromsen. Allting annat hade
            varit oansvarigt. Och anledningen har vi hört flera gånger.
          </note>
          <note>
            Det var svårare än beräknat att fastställa behörigheten hos dem
            som ansökt. Det fanns ingen människa i Sverige som hade en överblick
            över dessa olika examina som de olika lärarutbildningsanstalterna
            har utfärdat under årens lopp.
          </note>
          <note>
            Sedan var Skolverket tvunget att köpa ett helt nytt it-system,
            för det fanns inget it-system som passade denna typ av ärenden.
            Det fungerade inte som det var tänkt. Jag förstår att det naturligtvis
            var utbildningsministerns fel. Han borde ha haft kompetensen att
            göra något åt it-systemet. Man skulle kunna tro det när man hör
            debatten.
          </note>
          <note>
            Regeringen har lyssnat till Skolverket genom hela processen och
            gett myndigheten det stöd och den tid den behöver. Och vi måste
            komma ihåg att de skärpta behörighetskraven gäller fortfarande.
            Det innebär att lärarna ska ha utbildning för det ämne, de skolor
            och den årskurs som hon eller han undervisar i. Och det viktigaste
            är att införandet av lärarlegitimationen sker på ett korrekt och
            rättssäkert sätt. Därför är det faktiskt positivt att regeringen
            har uppskjutit ikraftträdandet, precis som Skolverket rekommenderade
            regeringen att göra. Denna reform är alldeles för viktig för att
            stressas igenom.
          </note>
          <note>
            Vi hörde Ibrahim Baylan tala om fiasko. Ja, Ibrahim Baylan är
            kanske inte den rätte att ta ordet fiasko i sin mun, för under
            hans tid fanns det flera stora saker som jag också kan benämna
            som fiasko. Vi minns en skollag som gång på gång blev uppskjuten
            för att den inte fick majoritet i kammaren, både under Ibrahim
            Baylans tid och under andras tid. Det har varit ett antal ministrar.
            Vi minns nationella prov som inte kunde sättas på plats.
          </note>
          <note>
            Att det har varit en experimentlusta hos regeringen med dessa
            skolreformer nej, verkligen inte. Stora och viktiga reformer har
            beslutats och genomförs nu.
          </note>
          <note>
            Man må säga att vår utbildningsminister blickar tillbaka, men
            i så fall är han inte ensam om detta i denna kammare just nu.
            Det finns någon mer som blickar tillbaka hela tiden.
          </note>
          <note>
            Herr talman! Jag yrkar naturligtvis bifall till propositionen.
          </note>
          <note type="speaker">
            Anf. 70 IBRAHIM BAYLAN (S) replik:
          </note>
          <note>
            Herr talman! När man lyssnar på Moderaternas skolpolitiska talesperson
            får man intrycket att det här har varit höjden av hantering. Då
            är min första fråga till Margareta Pålsson: Är du nöjd med hur
            denna, som du själv benämner den, oerhört centrala reform för
            läraryrkets utveckling har hanterats?
          </note>
          <note type="speaker">
            Anf. 71 MARGARETA PÅLSSON (M) replik:
          </note>
          <note>
            Herr talman! Jag är inte nöjd på något sätt, men jag inser att
            det är förhållanden som ingen människa kan råda över.
          </note>
          <note>
            Som jag sade tidigare finns det ingen, eller fanns åtminstone
            ingen, som hade någon överblick över dessa examina som har funnits
            under en lång tid av år på landets alla lärarutbildningar. Det
            fanns inte heller någon som hade byggt ett sådant it-system som
            behövdes. När landets 180 000 lärare skulle skicka in sina ansökningar
            fanns det ingen möjlighet att förutse att de skulle komma ofullständiga
            och att de skulle komma i ett kuvert i stället för via mejlen.
          </note>
          <note>
            Nej, jag är inte nöjd, men jag förstår att ingen kunde förutse
            hur det skulle bli. I Sverige har det aldrig genomförts en sådan
            reform.
          </note>
          <note type="speaker">
            Anf. 72 IBRAHIM BAYLAN (S) replik:
          </note>
          <note>
            Herr talman! Det är klart att det här är en stor reform, men
            utformningen av den ansvarar regeringen för. Att man har valt
            den här reformen och dess innehåll på just detta vis har naturligtvis
            bidragit till många av de bekymmer och, som jag benämnde, klantigheter
            som vi kan se.
          </note>
          <note>
            Herr talman! Margareta Pålsson säger att det här får man inte
            stressa fram. Det är sju år sedan den statliga utredningen tillsattes
            sju år! Det är svårt att se att reformen har stressats fram, utan
            det är helt uppenbart att det har hattats fram och tillbaka, och
            jag hoppas innerligt att det inte hattas mer.
          </note>
          <note>
            Nu har jag bara ytterligare en fråga till Margareta Pålsson.
            Som största regeringsparti har ni naturligtvis väldigt mycket
            att säga till om, men just skol- och utbildningspolitiken har
            ju lagts ut på Folkpartiet. Och vi har som sagt redan sett resultaten
            av ett antal av de reformer som genomförts. Gymnasiereformen är
            ett exempel.
          </note>
          <note>
            Utbildningsministern själv har tillstått att det här kanske inte
            riktigt blev tillräckligt bra och har i stället lagt fram förslag
            på att ytterligare dra ned kunskapskraven och korta utbildningarna.
            Är det en uppfattning som Moderata samlingspartiet står bakom?
            Är det så att när man nu ska åtgärda ett fiasko som jag kallar
            det, ett misslyckande, att det ska ske genom att ytterligare korta
            ned utbildningarna och ytterligare dra ned kunskapskraven? Är
            det en uppfattning och en politik som Moderata samlingspartiet
            ställer sig bakom?
          </note>
          <note type="speaker">
            Anf. 73 MARGARETA PÅLSSON (M) replik:
          </note>
          <note>
            Herr talman! Det är inget tvivel om vem som är ansvarig för lärarlegitimationsreformen.
            Det är regeringen i sin helhet. Och det är klart att vi önskar
            att vi hade gjort på ett annat sätt. Det är ju alltid lätt att
            säga när man har svaret och lösningen.
          </note>
          <note>
            Ja, vi borde kanske ha haft någon annan leverantör av it-system.
            Jag vet inte. Jag kan inte den frågan. Vi borde kanske, vi borde
            kanske, men nu visste vi inte. Vi hade ingen erfarenhet att luta
            oss emot. Därför gjorde Skolverket som Skolverket gjorde. Men
            ansvaret ligger hos regeringen; det är ingen tvekan om det.
          </note>
          <note>
            Att sedan utredningen tillsattes redan för sju år sedan är länge
            sedan, men den levererades ju inte för sju år sedan. Vi fick också
            ändra lite på direktiven. Det var ju ett annat statsråd som hade
            tillsatt utredningen, och den var inte riktigt som vi ville ha
            den.
          </note>
          <note>
            Sedan tycker jag att det är magstarkt, herr talman, när Ibrahim
            Baylan talar om gymnasiereformen som ett fiasko. Gymnasiereformen
            har nu varit i gång sedan augusti i fjol. Det är inte ett år.
            Det är ännu ingen som ens en gång har gått ut en årskurs i den
            nya gymnasieskolan. Hur kan någon kalla det ett fiasko? Vi får
            väl göra en utvärdering och låta det gå en längre tid innan vi
            över huvud taget kan bedöma gymnasiereformen.
          </note>
          <note>
            Det vi såg under de socialdemokratiska regeringarna var hur alldeles
            för många elever lämnade gymnasieskolan utan något färdigt, utan
            fullständiga betyg och utan framtidsutsikter. Vårt stora mål var
            då, och är nu, att alla skulle klara sin gymnasieexamen. Därför
            var vi tvungna att sjösätta en helt ny gymnasieskola, och jag
            tror fortfarande att den är bra.
          </note>
          <note type="speaker">
            Anf. 74 GUSTAV FRIDOLIN (MP):
          </note>
          <note>
            Herr talman, utbildningsministern! Jag tror att det börjar bli
            dags att reda ut ett missförstånd. I skoldebatten, inte minst
            här i huset, talar man då och då om Jan Björklunds skola. Men
            det finns ingen Jan Björklunds skola, och det har aldrig funnits
            någon Göran Perssons skola. Det finns bara den skola som varje
            dag skapas av kompetenta lärare i mötet med elever.
          </note>
          <note>
            Som politiker skapar man inte skolan. Men gör vi vårt jobb rätt
            ger vi de bästa förutsättningarna för landets alla kompetenta
            och kunniga lärare som brinner för sitt jobb att möta varje elev
            och ge dem de bästa möjligheterna att nå kunskapsmålen och förverkliga
            sina drömmar.
          </note>
          <note>
            I den här typen av debatter finns det alltid en stor risk att
            verkligheten målas i svart och vitt. Men den är sällan så enkel.
            Jag tror inte på att svartmåla svensk skola, och jag tror inte
            på att svartmåla Jan Björklunds gärning. En del av de reformer
            som regeringen har föreslagit har Miljöpartiet stött. En av dem
            är lärarlegitimationen. Alla elever har rätt att bli mötta av
            behöriga lärare.
          </note>
          <note>
            Det är dock denna reform som regeringen nu ber oss om att få
            skjuta upp. Utbildningsministern har misslyckats med att få den
            att bli verklighet. Jag är tyvärr inte förvånad. Det här är fjärde
            gången som Jan Björklund kommer till riksdagen och ber om att
            få ändra i den skollag som vi antog för bara två år sedan. Ända
            sedan lärarlegitimationsreformen presenterades har lärarfacken,
            skolans huvudmän och rektorer över hela landet frågat sig: Hur
            ska vi kunna göra verklighet av detta när vi samtidigt får mindre
            resurser och dessutom ska hantera ett regn av nya snabba utspel
            från utbildningsministern?
          </note>
          <note>
            Efter beskedet att legitimationen måste skjutas upp radade Lärarförbundets
            ordförande Eva-Lis Sirén och jag i en debattartikel upp fem av
            de stora reformer som regeringen förväntar sig att landets lärare
            och rektorer ska göra verklighet av utan en sammanhållen plan
            och utan finansiering. Det handlar om flera grundläggande stora
            saker i svensk skola som ska förändras.
          </note>
          <note>
            För det första: kunskapsuppföljningen. I mars 2007 lade utbildningsministern
            fram ett förslag om införande av nationella prov i årskurs 3 och
            betygsliknande omdömen från första klass. Lärarfacken påpekade
            att detta bara kunde landa väl om man samtidigt fick förutsättningar
            för kompetensutveckling. Inget pappersarbete i världen är viktigare
            än lärarens möte med eleven, och reformer som genomförs utan att
            lärarna får rätt verktyg för att hantera dem riskerar att öka
            den administrativa arbetsbördan för lärarna.
          </note>
          <note>
            För det andra: betygen. I december 2008 lanserade regeringen
            en ny betygsskala. Regeringen lovade att reformen skulle kompletteras
            med omfattande kompetensutveckling, inte minst eftersom det för
            många av landets lärare skulle vara första gången de satte betyg.
            Men än i dag finns otillräckliga resurser för en sådan kompetensutveckling,
            och likvärdigheten i betygssystemet hotas.
          </note>
          <note>
            Ändå är utbildningsministern inte nöjd. Jag har förstått att
            han i 50-årspresent önskade sig betyg i ännu lägre åldrar.
          </note>
          <note>
            För det tredje: gymnasiereformen. Våren 2009 presenterades regeringens
            förslag till ny gymnasieskola, Gy 2011. Det har lett till att
            färre än på mycket länge, kanske färre än någonsin tidigare, söker
            sig till de yrkesförberedande programmen.
          </note>
          <note>
            Enligt Sveriges Kommuner och Landsting, SKL, är reformen grovt
            underfinansierad. Bara i år förväntas kommunerna spara nästan
            700 miljoner. Vi får redan rapporter från gymnasieskolor runt
            om i landet där man tvingas till varsel och uppsägningar av lärare.
          </note>
          <note>
            Den så kallade lärlingsutbildningen som infördes för att minska
            avhoppen drevs igenom i en sådan hast att kvaliteten är så låg
            att hälften av dem som har påbörjat den verkar hoppa av. Ändå
            har Jan Björklund redan, mindre än ett år efter att den nya gymnasieskolan
            blivit verklighet, börjat tala om att införa ytterligare en ny
            gymnasieskola, den här gången med ett- till tvååriga utbildningar
            helt utan teoretiska ämnen. Svenskt Näringsliv och LO har frågat
            sig vilken arbetsmarknad som kan vänta dem som genomgår en sådan
            utbildning.
          </note>
          <note>
            Är det inte att ge upp om elever om man tar bort de svåra ämnena
            i stället för att ge dem det stöd de behöver för att nå kunskapsmålen
            i de ämnen som krävs för att kunna komma vidare och få ett jobb?
          </note>
          <note>
            För det fjärde: lärarutbildningen. Den nya lärarutbildningen
            och lärarlegitimationen hänger såklart ihop. Men det är lite som
            att utbildningsministern har glömt den ena reformen när han har
            presenterat den andra.
          </note>
          <note>
            Efter avslutad lärarutbildning måste varje nyutexaminerad lärare
            gå ett introduktionsår för att få sin legitimation och möjlighet
            till tillsvidareanställning. Men staten har inte tagit ansvar
            för att det finns platser på introduktionsåret. I dag står tusentals
            nyutexaminerade lärare utan en plats på ett introduktionsår.
          </note>
          <note>
            Jag vet inte om Jan Björklund förstår allvaret i detta. Vi har
            runt om i landet tomma platser på lärarutbildningarna och ändå
            klarar inte staten att ge en möjlighet för dem som genomgått utbildningen
            att ta det sista avgörande steget mot legitimationen och en start
            på sitt yrkesliv.
          </note>
          <note>
            För det femte: kompetensutvecklingen. I fjol presenterade utbildningsministern
            Lärarlyftet II som regeringens stora satsning på kompetensutveckling
            för lärare. Tidigare lärarlyft har varit mycket bra.
          </note>
          <note>
            Den största investeringen i det gröna budgetförslag som presenterades
            tidigare i dag, jämte jobb- och klimatsatsningarna, är möjligheten
            för landets alla lärare till en god kompetens- och löneutveckling.
          </note>
          <note>
            Men förutsättningarna i Lärarlyftet II har försämrats kraftigt
            jämfört med tidigare lärarlyft. Regeringen ger ett så lågt bidrag
            till skolhuvudmännen att det för en lärare som till exempel läser
            en termin historia inte blir mer än 15 000 kronor. Det är inte
            tillräckligt för att ha en vikarie ens i två veckor, än mindre
            en hel termin.
          </note>
          <note>
            Antingen kommer huvudmännen att behöva ta resurser från undervisningen
            för att genomföra Lärarlyftet II eller så tvingas lärarna betala
            själva för sin nödvändiga fortbildning.
          </note>
          <note>
            Sammantaget beskrev Eva-Lis Sirén från Lärarförbundet och jag
            Jan Björklunds skolpolitik som något som riskerar att bli ett
            lapptäcke utan sömmar.
          </note>
          <note>
            Det är elever och lärare som får betala priset när Jan Björklund
            är mer intresserad av att ett snyggt utspel syns bra i tidningen
            i morgon än att de som ska genomföra reformen, lärare och rektorer
            i landet, får de verktyg som krävs.
          </note>
          <note>
            Herr talman! Nu tvingas vi skjuta upp lärarlegitimationsreformen.
            Först ville regeringen göra det på obestämd tid. Miljöpartiet
            gjorde klart att vi inte kan gå med på det. Det är inte ansvarsfullt
            att förmå lärare att fortbilda sig, ofta för egna pengar, för
            att få möjlighet till legitimation och sedan ändra förutsättningarna
            helt och skjuta upp reformen så att vi inte ens vet om den kommer
            att bli verklighet.
          </note>
          <note>
            Nu säger man att reformen ska bli verklighet den 1 december 2013.
            Ska vi och landets lärare kunna lita på att det blir sanning måste
            vi se en tydlig plan för legitimationen och de andra reformer
            som hör ihop ska bindas samman och finansieras för Sveriges alla
            skolor.
          </note>
          <note>
            För regeringen kan det inte finnas ett bättre tillfälle än nu
            när man tvingas komma till riksdagen och erkänna sitt misslyckande
            att ge upp prestigen och erkänna att nya reformer kräver nya resurser.
          </note>
          <note>
            Utan pengar och förankrade planer stjäl också de bästa reformer
            tid från lärarens möte med eleven och resurser från undervisningen.
            Den administrativa bördan för lärarna ökas, och vi får ännu större
            klasser och lärarlöner som fortsätter halka efter.
          </note>
          <note>
            I morgon presenterar vi i Miljöpartiet vår följdmotion med förslag
            på hur vi tar ansvar för skolan och legitimationsreformen. Det
            förslag som vi kommer att försöka samla en riksdagsmajoritet bakom
            utgår från tre grundläggande principer: Alla Sveriges elever förtjänar
            behöriga lärare, alla Sveriges skolor förtjänar resurser att ge
            varje elev en ärlig chans och alla Sveriges lärare förtjänar tid
            med varje elev.
          </note>
          <note>
            I detta anförande instämde Ann-Louise Hansson, Jan Lindholm och
            Agneta Luttropp (alla MP).
          </note>
          <note type="speaker">
            Anf. 75 ROGER HADDAD (FP):
          </note>
          <note>
            Herr talman! Det är obegripligt att Sverige under många år i
            lag indirekt tillåtit att våra elever i skolan har undervisats
            av lärare som är obehöriga i den meningen att de saknar en lärarexamen,
            inte har ämnesbehörighet eller inte är utbildade att undervisa
            för ett visst stadium. Från Folkpartiets sida har vi länge fokuserat
            på lärarens roll och hur vi kan förbättra yrkets status och attraktivitet.
            Våra förslag om en ny lärarutbildning och en lärarlegitimation
            är viktiga delar i detta arbete.
          </note>
          <note>
            Jag vill påminna, herr talman, om regeringsbeslutet den 14 november
            2006. Det var mycket tydligare och skarpare än dåvarande statsrådet
            Baylans beslut i direktiv 2006:31. Utredaren skulle analysera
            och bedöma om det finns behov av att införa ett system med auktorisation
            för lärare. Utredaren skulle också utreda om det skulle vara statligt
            samordnat eller om det skulle organiseras på ett helt annat sätt.
          </note>
          <note>
            Herr talman! Det är hög tid att lärarna får sin yrkeslegitimation,
            och det är angeläget att reformens planerade genomförande fullt
            ut till den 1 juli 2015 ligger fast med kraven att lärarlegitimation
            ska innehas för att få fast anställning, undervisa i ämnet och
            kunna sätta betyg. Legitimation ska också kunna dras in.
          </note>
          <note>
            Kartläggningen av lärarnas kompetens är viktig för den kommande
            reformen med lärarlegitimationen. Oberoende av denna senareläggning
            av ikraftträdandet till den 1 december 2013 måste huvudmännen
            ta sitt ansvar och ta reda på de lokala förutsättningarna och
            behoven. Lite orolig blev jag när Sveriges Kommuner och Landsting
            snabbt välkomnade beskedet att skjuta på reformen. Detta kan förstås
            tolkas på olika sätt, men indikerar att lärarnas arbetsgivare
            egentligen inte fullt ut är så entusiastiska i denna reform. Regeringen
            har också genom Lärarlyftet kompletterat kommunernas satsningar.
          </note>
          <note>
            Herr talman! Sveriges lärare vill ha en lärarlegitimation. Samhället
            behöver uppvärdera lärarnas insatser, och därför är de nya behörighetskraven
            centrala för att höja skolans resultat. Den aktivitet som Socialdemokraterna
            och inte minst Miljöpartiet har visat i denna fråga är intressant.
            De utspel vi har tagit del av i medierna, anmälan till konstitutionsutskottet
            och begäran om information i utbildningsutskottet kan ge bilden
            av att riksdagen inte har fått information om Skolverkets implementeringsarbete.
          </note>
          <note>
            Herr talman! Utbildningsutskottet har i hanteringen av denna
            fråga hela tiden fått den information man har begärt indirekt
            och direkt av Skolverket. Skolverkets generaldirektör har också
            vid två tillfällen informerat hela utbildningsutskottet om de
            problem man har identifierat. Regeringen har också vid sammanträde
            med utskottet, senast i dag, tydligt gett klara besked om hanteringen.
            Jag anser att Skolverket har ett ansvar att genomföra och snabbt
            signalera till sin uppdragsgivare när man får problem. Det har
            man gjort. Regeringen har ett ansvar att underlätta förutsättningarna,
            till exempel ekonomiskt, så att Skolverket kan genomföra sitt
            uppdrag och vara tydligt gentemot lärarkåren om övergångsbestämmelser
            etcetera. Det ansvaret har också regeringen tagit.
          </note>
          <note>
            Beslutet, herr talman, att införa lärarlegitimationen fattades
            i denna kammare den 2 mars 2011. När man lyssnade på debatten
            gick den ena företrädaren efter den andra upp och välkomnade regeringens
            initiativ. Utifrån ambitionen att vilja vara lärarlegitimationens
            främste försvarare och påskyndare är det på sin plats att påminna
            om voteringen den 2 mars 2011. Till min förvåning röstade till
            slut Vänsterpartiet nej, och Miljöpartiet valde inte, som Socialdemokraterna,
            att rösta på enskilda punkter i lärarlegitimationsförslaget utan
            hänvisade till yrkande 1 i betänkandet, nämligen avslag på hela
            propositionen om lärarlegitimation, för att sedan i slutvoteringen
            lägga ned sina miljöpartistiska röster.
          </note>
          <note>
            Från Folkpartiets sida har vi trots de bekymmer som har uppstått
            under vägen aldrig avvikit från vårt politiska mål, politiska
            syfte och starka politiska stöd för denna viktiga skolreform.
            Frågan är hur de rödgröna, i synnerhet Vänsterpartiet och Miljöpartiet,
            kommer att rösta när ärendet kommer tillbaka till kammaren, denna
            gång med ändringen att lagen ska träda i kraft den 1 december
            2013.
          </note>
          <note>
            Herr talman! Det är olyckligt att vi har hamnat i denna situation,
            men detta är en stor och viktig skolreform, och det är positivt
            att regeringen har tillskjutit extra medel. Man har ökat anslaget
            till 76 miljoner till myndigheten Skolverket för en bättre hantering
            utifrån de skäl som har angivits tidigare när det gäller antalet
            ansökningar och så vidare.
          </note>
          <note>
            Jag hoppas att det finns ett brett stöd. Jag noterar att det
            påstås finnas ett brett stöd, men det räcker inte att stå och
            säga saker och ting i talarstolen och sedan rösta emot eller lägga
            ned sina röster. Det är inte trovärdigt eller seriöst.
          </note>
          <note type="speaker">
            Anf. 76 ANNIKA ECLUND (KD):
          </note>
          <note>
            Herr talman! Den 2 mars förra året stod jag här i min första
            utskottsdebatt och utropade: Äntligen! Äntligen kom lärarlegitimationen
            att bli en verklighet. Det är en mycket välkommen reform för att
            öka kvaliteten i den svenska skolan. Ingen skulle komma på tanken
            att prova ut ett par glasögon hos någon annan än en legitimerad
            optiker eller våga operera bort blindtarmen hos någon annan än
            en legitimerad läkare. Men tills nu har vi skickat det värdefullaste
            vi har, nämligen våra barn, till en skola som vi inte vet om den
            har pedagogiskt utbildad personal eller inte.
          </note>
          <note>
            Även om samtliga lärare har lärarexamen garanterar det ändå inte
            att de är behöriga i de ämnen de undervisar i. Det är inte ovanligt
            att en utbildad lågstadielärare undervisar i matematik på högstadiet
            eller att en lärare lär barn att läsa utan utbildning i läsinlärning.
            Det säger sig självt att resultaten blir därefter.
          </note>
          <note>
            Situationen jag beskriver har hittills varit vanligare än man
            tror, och huvudmän och rektorer har faktiskt ganska dålig koll
            på vad personalen har för bakgrund. Detta visar på hur viktigt
            det var att reformen med lärarlegitimationen roddes i land den
            2 mars förra året.
          </note>
          <note>
            Herr talman! Legitimationen innebär en auktorisering av läraryrket
            och klargör att en lärares arbete är ett myndighetsutövande eftersom
            endast legitimerade lärare kommer att få sätta betyg. Legitimationen
            är samtidigt en kvalitetsgaranti eftersom legitimationen kan återkallas
            för lärare som inte sköter sitt uppdrag. Grov oskicklighet i yrkesutövningen
            eller grovt brott ska leda till indragen legitimation. Detta innebär
            en trygghet för alla som jobbar inom skolan. I bästa fall är också
            lärarlegitimationen ett första steg i en bättre löneutveckling
            för lärarna.
          </note>
          <note>
            Herr talman! Efter att ha jobbat i skolan under åtskilliga år
            där jag med egna ögon sett hur man i princip har plockat in vem
            som helst att undervisa i skolan och dessutom få befogenheten
            att sätta betyg, är det med förväntan jag går till postlådan varje
            dag för att se om jag har fått bekräftelsen på den långa utbildningstid
            jag och många med mig har bakom oss. Den kommer att höja min och
            mina kollegers status, den kommer att göra att fler vill bli lärare
            och den kommer att garantera att våra barn och ungdomar får undervisning
            av professionella människor. Det är en trygghet för eleverna och
            för deras föräldrar att de vet att det bara är behöriga lärare
            som utövar yrket.
          </note>
          <note>
            Herr talman! Lärarlegitimationen är en mycket välkommen reform.
            Men nu beskrivs det på sina håll att lärarlegitimationen har blivit
            ett fiasko, vilket inte stämmer. Skolverket har kalkylerat sitt
            uppdrag och upptäckt komplexiteten. Bland annat har man upptäckt
            att en stor andel av ansökningarna har kommit in i pappersform,
            som vi tidigare har hört, och måste skannas in. Många ansökningar
            är ofullständiga och måste kompletteras. Det finns oklarheter
            i tjänstgöringsintygen. Man vet faktiskt inte riktigt vad olika
            kurser står för och vad de ger för behörighet. Det digitala stödet
            har brister.
          </note>
          <note>
            Herr talman! Det handlar alltså inte om bristen på resurser.
            Det handlar om komplexiteten i hanteringen av uppdraget och att
            det var större än beräknat. Uppdraget kommer att slutföras, men
            det kommer att ta längre tid än vad som först var beräknat.
          </note>
          <note>
            Att kvalitetssäkra läraryrket med en lärarlegitimation är ett
            mycket viktigt steg, och det är viktigt att det blir rätt vilket
            jag och mitt parti känner stor tilltro till.
          </note>
          <note type="speaker">
            Anf. 77 Utbildningsminister JAN BJÖRKLUND (FP):
          </note>
          <note>
            Herr talman! Detta läsår 2011/12 är det största reformåret i
            svensk utbildningshistoria. Man får gå tillbaka till 1842 års
            folkskolereform för att hitta en motsvarande reformagenda som
            den som nu genomförs.
          </note>
          <note>
            Ibrahim Baylan inledde sitt anförande med att säga att detta
            går för långsamt. Jag tror att upplevelsen ute i skolväsendet
            i grova drag är den motsatta, om det finns någon upplevelse, nämligen
            att det går väldigt fort. I alla fall om man jämför med perioden
            före 2006 får man nog säga att det händer en del. Då hände det
            nämligen ingenting. Det var tolv förlorade år för svensk skola
            som föregick 2006. Det var inga reformer, problemen tornade upp
            sig, resultaten sänktes, och läraryrkets status sänktes. Ingenting
            gjordes. Som nämndes tidigare fanns det ett färdigt skollagsförslag
            år efter år som det inte fanns någon regering som orkade baxa
            fram till lagstiftning. Jag tänker inte här i talarstolen exercera
            vem som var ansvarig för det. Men lite självkritik kan finnas
            från några av debattörerna.
          </note>
          <note>
            De reformer som nu genomförs är bland annat en ny skollagstiftning,
            nya läroplaner för alla skolformer, nya betygssystem, ny gymnasieskola,
            lärarlegitimation, ny lärarutbildning och en lång rad andra reformer.
          </note>
          <note>
            Varför genomförs de först 2011, 2012 och 2013, och varför genomfördes
            de inte redan för några år sedan? Det är en viktig fråga. Ett
            viktigt svar på den frågan är att en del delreformer genomfördes
            tidigt meritpoäng, antagningssystem och annat men många av dessa
            reformers bärande delar hänger ihop.
          </note>
          <note>
            När man genomför ett legitimationssystem måste det anpassas till
            den nya lärarutbildningen. Den nya lärarutbildningen måste anpassas
            till de nya läroplanerna. Vilka ämnen ska vi ha? Vad ska målen
            vara? Hur ska det integreras? Betygssystemet anpassas till läroplanerna
            och så vidare. Reformerna genomförs alltså gemensamt. Tar man
            ut en reform som påverkar de andra och genomför den tidigt låser
            det upp övriga reformer på ett sätt som riksdagen inte skulle
            ha tyckt var önskvärt. De hänger ihop. Det var därför som det
            var viktigt att genomföra dem i grova drag vid samma tidpunkt
            så att man kan överväga dem samlat.
          </note>
          <note>
            Hade det varit så att jag när jag blev skolminister 2006 och
            klev in på kontoret på Utbildningsdepartementet hade kunnat dra
            ut byrålådorna där och hittat mängder av färdiga reformförslag
            hade reformerna genomförts fortare. Sanningen var att när jag
            öppnade första lådan var den helt tom, och när jag öppnade andra
            lådan var den helt tom. Gissa vad som fanns i tredje lådan? Den
            var helt tom. Jag vände på skrivbordsunderlägget, men inte ens
            där fanns det några förslag till reformer. Det fanns inga förslag
            på vad man skulle göra åt de sjunkande resultaten i svensk skola.
            Det var sanningen när jag klev in på Utbildningsdepartementet
            på Ibrahim Baylans tjänsterum.
          </note>
          <note>
            Vi har fått utreda dessa reformer från grunden när vi trädde
            till. Den som tycker att det går för långsamt ska ha klart för
            sig att vi har gjort detta från grunden. Det gäller i stort sett
            alla dessa reformer.
          </note>
          <note>
            Lärarna är skolans viktigaste resurs. Det är elevernas viktigaste
            resurs. Ingenting är tillnärmelsevis så viktigt i skolan som lärarna
            och lärarnas kompetens. Det är naturligtvis därför som det är
            så bekymmersamt att läraryrkets attraktionskraft i Sverige är
            så låg som den är. Riksdagen vet, och även svenska folket vet
            vid det här laget, att söktrycket, i grova drag, till lärarutbildningarna
            är alldeles för lågt en sökande per plats. Det innebär att man
            i grova drag måste anta alla som söker till lärarutbildningen,
            egentligen oavsett lämplighet.
          </note>
          <note>
            Vi genomför nu en lång rad reformer på detta område för att öka
            läraryrkets attraktionskraft. En ny lärarutbildning är central.
            Den har just genomförts. Det är högre krav för att komma in, högre
            krav för att ta examen och högre krav i själva utbildningen. Det
            är större fokus på ämneskunskaper. En lärare som ska undervisa
            i historia ska själv vara kunnig i historia. Det är bara då som
            man får respekt från sina elever. Den som inte kan sitt ämne blir
            bunden till läroboken, har torftiga lektioner och klarar inte
            av att diskutera med eleverna i klassrummet.
          </note>
          <note>
            När Ibrahim Baylan räknade upp alla fiaskon som han påstod ägde
            rum märkte jag att han inte nämnde att den nya lärarutbildningen
            var ett fiasko, vilket han gjorde förra veckan. Jag tror att det
            beror på att det under de dagar som har gått sedan förra veckan
            har kommit siffror som visar att söktrycket till lärarutbildningen
            går upp med 20 procent i år. Det sker visserligen från en mycket
            låg nivå en rekordlåg nivå. Söktrycket har sjunkit under 1520
            år, men det går nu upp med 20 procent. Det räcker inte. Det måste
            gå upp mycket mer. Detta gällde alltså lärarutbildningen.
          </note>
          <note>
            Vi har också aviserat en karriärutvecklingsreform. Jag tror att
            den är mycket viktig. Att det finns karriärmöjligheter och utvecklingsmöjligheter
            handlar om att delvis också locka de allra mest ambitiösa studenterna
            in på lärarutbildningen. Det handlar om att yrkesskickliga lärare
            ska känna att det finns utvecklingsmöjligheter i jobbet som lärare
            så att de inte behöver välja bort läraryrket eller byta till något
            annat. Det handlar också om att öka statusen på yrket. Vi kommer
            senare i år att återkomma med förslag till riksdagen om hur denna
            reform ska utformas.
          </note>
          <note>
            Precis som Margareta Pålsson nämnde har vi genomfört den största
            fortbildningsinsatsen av svensk lärarkår någonsin. Det var vid
            kommunaliseringen som lärarfortbildningen slogs sönder fullständigt.
            Kommunerna har inte tagit ansvar för fortbildningen. Det var därför
            som vi i Alliansen gemensamt aviserade Lärarlyftet redan inför
            valet 2006 och nu har genomfört det. Miljard efter miljard har
            plöjts in för en uppgift som egentligen kan sägas vara den kommunala
            huvudmannens ansvar. Fortbildning av personal är arbetsgivarens
            ansvar. Men vi går in och tar över det därför att kommunerna inte
            skötte det.
          </note>
          <note>
            Det vore oansvarigt av oss som rikspolitiker att nu föra långtgående
            diskussioner om anställningsvillkor. Det pågår diskussioner på
            arbetsmarknaden om anställningsvillkoren. Men jag uppfattar ändå
            att vi gemensamt kan konstatera att anställningsvillkor naturligtvis
            spelar roll för läraryrkets attraktionskraft. Sedan måste parterna
            dra slutsatser av detta. Det är inte jag som har bestämt att kommunerna
            ska vara huvudman. Men nu är det så, och parterna måste själva
            ta sitt ansvar och dra slutsatser av detta. Men så mycket kan
            jag säga som att anställningsvillkor naturligtvis spelar roll
            för yrkets attraktionskraft.
          </note>
          <note>
            Jag ska återkomma till lärarlegitimationerna.
          </note>
          <note>
            Ytterligare en punkt som jag vill nämna när det gäller läraryrket
            och som jag tycker att vi alla ska vara självkritiska till alla
            har anledning att vara självkritiska, och jag är det också är
            att innehållet i yrket gradvis har förskjutits till mer och mer
            uppgifter som inte har direkt med undervisning att göra. Det har
            blivit mer och mer byråkrati, som vi kan kalla det. Vi är alla
            ansvariga för detta. Mer och mer saker ska dokumenteras i skolan,
            och det är lärarna som ska göra det.
          </note>
          <note>
            Målstyrning innebär att beslut som tidigare fattades av myndigheter
            är processer som ska skötas av lärarna på skolan. Detta leder
            till att det blir mer och mer sammanträden, konferenser och dokument.
            Olika regeringar har infört olika system för kunskapsuppföljning
            genom åren. Det innebär att lärarna har fått mer och mer att göra
            som inte har direkt med undervisning att göra. Vi ska vara självkritiska
            och reflektera noggrant gemensamt om vi kan minska bördan för
            lärarna på dessa områden för att öka fokus på undervisning.
          </note>
          <note>
            Vi ska så småningom återkomma också från regeringen. Jag tycker
            att vi gemensamt kan reflektera och fundera över detta. Varje
            enskilt beslut som har ökat byråkratin för lärarna har haft goda
            skäl. Men sammantaget har det blivit för mycket.
          </note>
          <note>
            Herr talman! Lärarlegitimationen är en central del. Varför har
            det i grunden blivit så att vi måste skjuta upp införandet av
            lärarlegitimationen? Det finns skäl som Skolverket har redovisat.
            I grunden beror det på att det inte har funnits någon koll på
            lärarkårens behörighet under de senaste 20 åren. Det är detta
            som det i grunden beror på. Naturligtvis visste vi alla att det
            var dålig koll på behörigheten. Den som undervisar i matte på
            mellanstadiet ska vara utbildad i matte på mellanstadienivå. Det
            är därför som legitimationen införs.
          </note>
          <note>
            Men när man nu ska gå tillbaka och gå igenom den svenska lärarkårens
            behörighet tar det mycket längre tid än vad någon hade föreställt
            sig därför att det har varit så kaotiskt med behörighet i skolan.
            Ingen har haft koll på vad lärarna har varit behöriga i och vilken
            utbildning som de har haft genom årtiondena.
          </note>
          <note>
            Jag skulle våga säga att sedan kommunaliseringen 1990 har begreppet
            behörighet blivit mindre och mindre viktigt för arbetsgivare och
            huvudmän. Det är det som är huvudorsaken. Alla har insett att
            det har varit så här. Men att det var så illa som det nu är har
            ingen insett och att det tar så mycket längre tid att reda ut
            vad lärare är behöriga i. Det är grundorsaken till att vi nu står
            här och måste skjuta upp införandet av den något. Det är så oklart
            vad lärare är behöriga i.
          </note>
          <note>
            Det centrala datumet för lärarlegitimationen är inte det som
            nu skjuts upp. Det centrala datumet är den 1 juli 2015. Det är
            då reformen ska vara slutförd. Detta datum ligger fast.
          </note>
          <note>
            Det handlar om att från och med det datumet är det reformens
            sista steg. Då ska lärare vara legitimerade för att få sätta betyg.
          </note>
          <note>
            När det gäller datumet den 1 juli i år och att man ska vara legitimerad
            för att få fast anställning måste det skjutas drygt ett år framåt.
          </note>
          <note>
            Ibrahim Baylan, ytterst är regeringen ansvarig. Jag sade det
            också tidigare i dag i utbildningsutskottet när du ställde samma
            fråga som här. Självklart är regeringen ansvarig. Självklart är
            jag ansvarig för de reformer som genomförs.
          </note>
          <note>
            Samtidigt är det så att varken jag eller regeringen har några
            andra underlag att gå på än de som våra expertmyndigheter förser
            oss med. Det underlag vi fick den 1 juli i fjol från Skolverket
            var att tidsplanen håller och att pengarna räcker.
          </note>
          <note>
            Men det visade sig vara felbedömningar. Då måste vi rätta till.
            Skolverket begärde mer pengar och fick det. De har fått de pengar
            som begärts. De begär också mer tid. Då måste de få det. Det finns
            inget annat underlag att gå på, menar jag, än det underlag som
            de expertmyndigheter som har ansvaret ger oss. Men naturligtvis
            skulle jag ha önskat att det här hade bedömts rätt från början.
          </note>
          <note>
            Jag försöker inte skylla ifrån mig. Det är regeringens ansvar,
            men något problematiserat förstår var och en att vi i en sådan
            här fråga inte har något annat underlag än det vi förses med.
          </note>
          <note>
            Herr talman! Avslutningsvis: Både Ibrahim Baylan och Gustav Fridolin
            går in på gymnasiereformen. Jag tycker att det är viktigt att
            säga att min bedömning är att gymnasiereformen är på väg att bli
            en framgång. Ni hänger upp er på att en del elever på de yrkestekniska
            programmen sökt över till det nya teknikprogrammet. Det är ingen
            nackdel, utan det är en stor fördel.
          </note>
          <note>
            17 procent av eleverna väljer tekniksektorn. Så var det också
            tidigare. Fortfarande är det alltså 17 procent, men det är nu
            något fler som väljer det mer teoretiskt inriktade teknikprogrammet
            i stället för de yrkestekniska programmen. Det beror på att vi
            nu har aviserat en gymnasieingenjörsreform. Detta är något som
            applåderas av svensk industri, vill jag säga, så det här är inget
            problem.
          </note>
          <note>
            Utmaningen finns, skulle jag säga, inom vård- och omsorgsprogrammet.
            I ett par årtionden har det varit ett problem att det lockar för
            få jämfört med hur mycket personal som behövs inom sektorn. Det
            behöver vi titta igenom.
          </note>
          <note>
            Ert enda alternativ till vår gymnasieskola är att alla ungdomar
            ska bli högskolebehöriga. Ni verkar inte förstå problemet att
            ungdomar hoppar av därför att de är trötta på skolan. Att dessutom
            läsa in högskolebehörighet fungerar inte i verkligheten.
          </note>
          <note>
            Herr talman! Jag nämnde gymnasiereformen därför att oppositionen
            gjorde det i sina inlägg. Men ämnet för dagen är lärarlegitimationsreformen.
            Min bedömning är att den i hög grad kommer att bidra till att
            läraryrkets attraktionskraft stärks och till att skolans resultat
            därigenom på sikt höjs.
          </note>
          <note>
            I detta anförande instämde Roger Haddad, Nina Lundström och Anna
            Steele (alla FP) samt Annika Eclund (KD).
          </note>
          <note type="speaker">
            Anf. 78 IBRAHIM BAYLAN (S) replik:
          </note>
          <note>
            Herr talman! Jag hoppas innerligt att det vi de senaste sex sju
            åren sett inte upprepas i svensk skola. En ny regering börjar
            med att sätta stopp för alla föregående regeringars reformer för
            att sedan själv göra samma sak. Ni sätter stopp för en gymnasiereform
            för att komma tillbaka med en ny. Gy 2007 byts ut mot Gy 2011.
            Ni sätter stopp för en lärlingsutbildning för att komma med en
            ny lärlingsutbildning 2008. I praktiken tar ni delar av den skollag
            som låg till grund för att komma med det några år senare.
          </note>
          <note>
            Den här typen av stopp och nytt, stopp och nytt kan vi inte kosta
            på oss alltför många gånger, Jan Björklund! Det är många reformer
            på en väldigt kort tid många stopp och många reformer.
          </note>
          <note>
            Jag tror att svensk skola i dag skulle må allra bäst av ansvarsfulla
            politiker som är beredda att sträcka ut handen. Även om man inte
            alltid får exakt som man vill får man visa viss ödmjukhet och
            konstatera: Ja, kanske är det så att vi för att kunna få en långsiktighet
            i den här politiken får sätta oss ned och resonera i frågor där
            vi ändå ligger nära varandra.
          </note>
          <note>
            Men så har det inte varit. Väldigt många av de här reformerna
            har skötts när ni var i majoritetsställning. Ni har sjösatt dem
            helt på eget bevåg. Resultaten av ett antal av dem ser vi; det
            är helt uppenbart.
          </note>
          <note>
            Jag redogjorde för gymnasieskolans yrkesutbildningar. Om målet
            var att fler skulle läsa där för att de skulle bli bättre och
            det skulle bli mer statusfyllt och resultatet är att vi aldrig
            haft så få där, hur kan det då vara en succé, en framgång?
          </note>
          <note>
            Och om en lärlingsutbildning som skulle förhindra avhopp leder
            till 50 procents avhopp, på vilket sätt är den en succé?
          </note>
          <note>
            Vidare har vi en lärarlegitimation som skulle leda till en höjning
            av läraryrkets status som i stället sköts på ett sådant sätt att
            det blir stora tveksamheter kring när detta börjar gälla och det
            blir svårt för lärarkåren att se vad det blir. Det hela blir flytande.
            Det blir ett slirande som jag inte tror gynnar den här reformen.
          </note>
          <note type="speaker">
            Anf. 79 Utbildningsminister JAN BJÖRKLUND (FP) replik:
          </note>
          <note>
            Herr talman! Förra perioden när Ibrahim Baylan sysslade med andra
            frågor gjorde jag ett par försök att bjuda in oppositionen. Men
            vitsen för skolväsendets del med att få en blocköverskridande
            överenskommelse är att man vet att reformen ligger fast om det
            skulle bli ett regeringsskifte. Sanningen är att det då inte räcker
            att bli överens med Ibrahim Baylan. Det finns ju två partier till
            i oppositionen som också förväntar sig att i så fall vara med
            i den regeringen. Gustav Fridolin nickar här.
          </note>
          <note>
            När jag bjöd in de tre rödgröna partierna till överläggningar
            om betygen fick jag tre helt olika svar. Vänsterpartiet sade:
            Vi vill gärna ha en blocköverskridande överenskommelse om betygen
            om den innebär att vi avskaffar betygen.
          </note>
          <note>
            Allvarligt talat: Jag är helt beredd att diskutera blocköverskridande
            överenskommelser. Men då måste de ha en sådan trovärdighet att
            de ligger fast om det skulle bli ett regeringsskifte.
          </note>
          <note>
            Inte ens om lärarlegitimationen röstade ni lika, som här har
            redovisats. Ni är helt oense om lärarlegitimationen. Vänsterpartiet
            är helt emot. De vill inte ha en lärarlegitimation. De säger:
            Varför ska man höja statusen på akademikeryrken? Det är statusen
            på andra yrken som ska höjas.
          </note>
          <note>
            Ni har helt olika inställning. Jag uppfattar ändå att vi i dag
            är överens om grunddragen i lärarlegitimationsreformen, även om
            vi inte var det för ett antal år sedan, så det är bra.
          </note>
          <note>
            Jag har aldrig påstått att gymnasiereformen kommer att leda till
            att fler ska läsa på yrkesutbildningar. Det har aldrig varit syftet
            med reformen. Syftet har varit att fler ska ha förmåga att gå
            färdigt yrkesutbildningar när lite olika utgångar ges. Alla måste
            inte läsa in högskolebehörighet.
          </note>
          <note>
            Att en grupp elever som är de allra mest skoltrötta normalt hoppar
            nästan alla av väljer lärlingsutbildning är självklart inte heller
            något som kommer att passa alla. Men mer än hälften har fullföljt
            sin utbildning. Många gjorde inte det i den tidigare skolan. Det
            är sanningen!
          </note>
          <note type="speaker">
            Anf. 80 IBRAHIM BAYLAN (S) replik:
          </note>
          <note>
            Herr talman! Det är oerhört förvånande att höra att utbildningsministern
            är nöjd med att hälften av eleverna på en utbildning hoppar av
            mycket märkligt!
          </note>
          <note>
            Många av de här reformerna har gjorts i syfte att, som ni brukar
            säga, höja statusen och attraktionskraften hos yrkesutbildningarna.
            Man skulle avlöva dessa på kunskapskraven. Med lärlingsutbildningen
            är det på samma sätt. Resultaten ser vi. Dessa går det inte att
            springa ifrån. Och detta kallas för succé!
          </note>
          <note>
            Här erbjöd jag ändå en öppning, en dialog. Vad får jag då till
            svar? Ja, svaret blir något slags spelteorier om Vänsterpartiet,
            Miljöpartiet och Socialdemokraterna. Jan Björklund ansvarar för
            en verksamhet där miljoner människor berörs antingen direkt eller
            indirekt föräldrar, elever och lärare från förskolan ända till
            vuxenutbildning och folkhögskolor och till universitet och högskolor.
          </note>
          <note>
            Jan Björklund, du ägnar dig åt spelteorier när jag säger att
            vi här skulle behöva sätta oss ned och resonera. Ta till exempel
            lärarutvecklingsreformen. Inser du att du sitter i en minoritetsregering
            och att det ställer helt andra krav? Inser du att den svenska
            skolan på ett antal punkter kanske skulle behöva nämnda typ av
            långsiktiga beslut?
          </note>
          <note>
            Ja, vi kan träta om frågor där vi står väldigt långt ifrån varandra.
            Till exempel när det gäller gymnasieskolan kan vi ha olika uppfattningar
            eller lägga fram olika förslag. Men det finns också ett tryck
            här. Också du borde känna det ansvaret. Nu är vi så illa ute i
            den svenska skolan.
          </note>
          <note>
            Resultaten har inte under de senaste åren varit så dåliga som
            nu, så även du borde kunna ta dig i kragen och släppa prestigen
            och konstatera att det finns några saker som kanske skulle behöva
            blocköverskridande överenskommelser. I stället skyller du ifrån
            dig om varför du inte vill sätta dig ned för att hitta långsiktiga
            lösningar för den svenska skolan genom att säga: Ni, Vänsterpartiet
            och Miljöpartiet är inte överens.
          </note>
          <note>
            Det finns säkerligen en massa frågor där också ni i den borgerliga
            alliansen inte är överens. Men det betyder inte att vi inte är
            beredda att resonera antingen med partier eller med hela koalitionen.
          </note>
          <note type="speaker">
            Anf. 81 Utbildningsminister JAN BJÖRKLUND (FP) replik:
          </note>
          <note>
            Herr talman! Det är klart att jag inte är nöjd med att över 40
            procent inte fullföljer lärlingsutbildningen. Man måste noga fundera
            på hur fler ska fullfölja och gå ut en yrkesutbildning i gymnasieskolan.
            Men man ska ha klart för sig att det gäller en elevgrupp många
            där men kanske inte alla som förut över huvud taget inte fullföljde
            gymnasieskolan.
          </note>
          <note>
            Nu är det i alla fall mer än hälften av denna elevgrupp som gör
            det. Men många av dessa elever är jättetrötta på skolan. Hur vi
            än lägger upp det kommer denna grupp att innebära utmaningar för
            skolväsendet.
          </note>
          <note>
            Jag tror som sagt att de reformer vi har gjort går i rätt riktning.
            Men de räcker inte. Vi måste göra mer med yrkesutbildningar. Det
            är bättre att någon till exempel fullföljer en kortare yrkeskurs
            och får ett slags yrkeskunskapsbevis än att man tvingas in på
            en lång utbildning som leder till högskolebehörighet och hoppar
            av den efter ett tag.
          </note>
          <note>
            Jag uppskattar att Socialdemokraterna trots allt sedan Ibrahim
            Baylan var skolminister före 2006 har ändrat riktning. Under den
            tid som Baylan har varit borta från utbildningspolitiken har Socialdemokraterna
            gått i mycket positiv riktning. Jag uppfattar att även Baylan
            har gjort det i skolfrågor. Numera kan ni tänka er betyg från
            årskurs 6 och så vidare sådant som var tabu förra gången när Baylan
            var ansvarig. Jag uppfattar verkligen att ni har gått i en riktning
            åt vårt håll, och jag tycker att det är bra. Det betyder också
            att den skolpolitiska klyfta som har funnits mellan Socialdemokraterna
            och Alliansen är mindre i dag, och jag uppskattar det.
          </note>
          <note>
            Jag såg en intervju, och du sade inte att du skulle riva upp
            allt vad vi har gjort. Ni går inte till val på det. Därmed har
            vi en rätt bred blocköverskridande enighet, och det tycker jag
            är bra. Det betyder att reformerna blir kvar även om Baylan skulle
            komma tillbaka till det jobb jag har. Jag tycker att det är bra,
            och jag uppskattar det. När det finns möjligheter och skäl för
            det är jag fullt beredd att lyssna på oppositionen i olika sakfrågor
            för att se vilka ytterligare beslut vi kan enas om för framtiden.
          </note>
          <note>
            Jag uppskattar den utsträckta handen. Vi ska naturligtvis ta
            den när det anses motiverat.
          </note>
          <note type="speaker">
            Anf. 82 GUSTAV FRIDOLIN (MP) replik:
          </note>
          <note>
            Herr talman! Detta är en debatt som handlar om otryggheten i
            svensk skola den otrygghet som uppstår när man sjösätter stora
            reformer utan att betala för dem och utan att samordna dem på
            ett sätt som gör att man tvingas komma tillbaka till riksdagen
            och be om att få skjuta upp en av dessa centrala reformer. Det
            är för övrigt just denna reform som man har hänvisat till i många
            av de frågor som har ställts till Jan Björklund.
          </note>
          <note>
            Jag noterar att när Jan Björklund får frågan om ifall det inte
            skulle finnas anledning att söka breda överenskommelser som skapar
            trygghet för den svenska skolan avfärdar han det med att han behöver
            tala med flera personer. Det är lite märkligt, men ändå kanske
            inte så märkligt när man förstår att det ibland kan vara lite
            jobbigt att allt oftare få mothugg också från dem som man bildar
            regering med.
          </note>
          <note>
            Herr talman! När Jan Björklund tillträdde som skolminister hade
            han en statssekreterare och ett antal tjänstemän runt sig. Sedan
            dess har Jan Björklunds arbetsuppgifter blivit fler och ansvaret
            större. I dag har han två statssekreterare och ungefär dubbelt
            så många politiska tjänstemän runt sig. För oss politiker och
            i de flesta andra jobb är det självklart att när vi får fler arbetsuppgifter
            får vi också fler verktyg för att kunna genomföra dessa arbetsuppgifter
            på ett sätt som gör att vi kan känna att vi har gjort ett bra
            jobb när vi kommer hem.
          </note>
          <note>
            Varför fungerar det inte så för lärare? Varför kan man lasta
            fler och fler arbetsuppgifter på lärare utan att de någonsin får
            vare sig höjd lön eller fler resurser och verktyg för att genomföra
            dessa arbetsuppgifter?
          </note>
          <note>
            Vi kräver att den lärarlegitimationsreform som nu skjuts upp
            kopplas till en tydlig plan och en tydlig finansiering av såväl
            den som de reformer som är kopplade till den. På så sätt vet man
            att alla de lärare runt om i landet som ska göra verklighet av
            ansatserna också får verktyg att göra det.
          </note>
          <note type="speaker">
            Anf. 83 Utbildningsminister JAN BJÖRKLUND (FP) replik:
          </note>
          <note>
            Herr talman! Som jag sade i mitt inlägg tycker jag att detta
            med arbetsuppgifter för lärarna är någonting som vi gemensamt
            ska reflektera över. Det är bra att Gustav Fridolin tar upp det.
          </note>
          <note>
            Jag tycker att vi utöver undervisningen och det som omedelbart
            hör ihop med den att förbereda lektioner och så vidare har lastat
            på lärarna nya uppgifter. Det har skett i hög grad under en 20-årsperiod,
            skulle jag vilja säga. Det hänger till stor del ihop med mål-
            och resultatstyrning, som infördes på 90-talet. Man skulle konstruera
            läroplaner på den enskilda skolan. Det var mycket av lokal planering.
            Det skulle ske gemensamt, vilket ledde till mycket sammanträden,
            möten och konferenser för lärarna. Dokument ska produceras och
            redovisas för myndigheter, offentligt och allt vad det är. Detta
            är en del.
          </note>
          <note>
            En annan del, som gäller hela välfärdssektorn, är att vi har
            ökade rättigheter för individen. Det är mycket positivt. Jag tror
            att vi alla, eller många av oss, har varit pådrivande i detta.
            Men det leder till ett behov av ökad dokumentation i skolan av
            det ena och det andra som lärarna till sist förväntas göra för
            att man i efterhand ska kunna reda ut vad som gjordes i det ena
            och det andra läget.
          </note>
          <note>
            En tredje del är ökade krav på kunskapsuppföljning, vilket är
            helt riktigt. Många av oss, också jag själv, har varit pådrivande
            i detta. Det ska dokumenteras på olika sätt och så vidare.
          </note>
          <note>
            Jag tycker att vi självkritiskt ska fundera över om vi kan lätta
            denna börda på något sätt. Har det blivit för mycket av allting?
            Varje grej för sig har varit motiverad, men sammantaget har det
            blivit för mycket av dokumentationstryck. Vi kan kalla det för
            byråkratiska arbetsuppgifter om vi använder ordet lite slarvigt
            som har lagts på lärarna. Jag tycker att vi självkritiskt ska
            fundera över om vi kan minska detta.
          </note>
          <note type="speaker">
            Anf. 84 GUSTAV FRIDOLIN (MP) replik:
          </note>
          <note>
            Herr talman! Jag både reflekterar och funderar gärna med utbildningsministern.
            Men ibland måste man göra någonting av de där reflexionerna också.
          </note>
          <note>
            Vi hörde utbildningsministern säga att detta är det största reformåret
            för svensk skola i modern tid. Hur behandlar man då dem som ska
            genomföra reformerna i verkligheten? I praktiken utsätter man
            dem för en nedskärning. I år ska den svenska gymnasieskolan spara
            nästan 700 miljoner kronor. Vi får rapporter om vad det innebär
            ute på skolorna i form av varsel och uppsägningar. Vi får rapporter
            om vad det innebär genom att man inte klarar av att höja lärarlönerna
            eller göra de satsningar som behövs för att varje barn ska få
            en ärlig chans.
          </note>
          <note>
            Regeringen genomför stora förändringar men försämrar villkoren
            för dem som ska göra verklighet av förändringarna. Man tar bort
            verktyg från lärare när klasserna blir större och lönerna halkar
            efter.
          </note>
          <note>
            I veckan som gått har regeringen presenterat sin ekonomiska vårproposition.
            Jag letade i den efter någonting annat än en reflexion eller fundering
            om lärares arbetsuppgifter. Jag letade efter ett löfte om att
            man nu ska inse detta och lätta på prestigen när man behöver skjuta
            upp en av de viktigaste reformerna för svensk skola och inse att
            nya reformer kräver nya resurser. Men tyvärr, herr talman, hittade
            jag inget sådant löfte. Jag såg i stället att den nedskärning
            som kritiserats av såväl lärarfack som skolans huvudmän ligger
            kvar och att reformerna och förändringarna ska genomföras i svensk
            skola med mindre resurser.
          </note>
          <note>
            Min fråga till utbildningsministern kvarstår: Varför är det så
            att när utbildningsministern får nya arbetsuppgifter och förändringar
            i sitt jobb får han mer resurser och fler verktyg att genomföra
            dem medan lärare ska klara nya arbetsuppgifter med mindre resurser?
          </note>
          <note type="speaker">
            Anf. 85 Utbildningsminister JAN BJÖRKLUND (FP) replik:
          </note>
          <note>
            Herr talman! Jag tycker att det är bra att Miljöpartiet ägnar
            sig mer åt utbildningsfrågor än förut. Jag uppskattar det. Ni
            gör frågan en otjänst genom att reducera allting till en resursfråga.
            Det är inte så. Resurser är absolut inte oviktiga, men allting
            är inte resursfrågor.
          </note>
          <note>
            Vi kan ta de tre storstadskommunerna Stockholm, Göteborg och
            Malmö och jämföra dem. Det borgerligt styrda Stockholm satsar
            betydligt mer per elev på sin skola. De satsar mer eftersom det
            är en större kommun, men de satsar också mer per elev än vad rödgrönt
            styrda Göteborg och Malmö gör.
          </note>
          <note>
            Jag tycker att det är bra, men jag vill ändå inte stå och skälla
            på Göteborg och Malmö och säga: Satsa mer! Satsa mer! Det handlar
            också om andra frågor. Gustav Fridolin kan väl tala med sina kommunalpolitiker
            i Göteborg och Malmö så att de satsar lite mer på skolan om det
            nu är så viktigt för er, i stället för att stå här och prata.
            Det är en sak att satsa i opposition. Satsa där ni har makten!
            Satsa där ni har ansvar och där det gör skillnad!
          </note>
          <note>
            Det är viktigt med resurser på skolan, men det är inte den enda
            frågan. Det är klart att man får med sig fackliga aktörer och
            alla möjliga andra om man talar om mer pengar; det förstår jag
            också. Det är hur lätt som helst. Men det handlar också om systemförändrande
            reformer för att öka kunskapsresultat, för att öka statusen på
            läraryrket och så vidare. En del kostar pengar, men det är också
            en fråga om mycket annat. Vi har ökat satsningarna på skolan med
            lärarlyft och allt vad det är, men många av de reformer vi gör
            nu är inte av ekonomisk karaktär. Det är systemförändrande reformer
            för att bygga en kunskapsskola för framtiden.
          </note>
          <note>
            Det kommer att ge resultat. Det kommer att ta tid, men det kommer
            att ge resultat. Allt handlar inte om resurser.
          </note>
          <note type="speaker">
            Anf. 86 EMIL KÄLLSTRÖM (C):
          </note>
          <note>
            Herr talman! Ska Sverige ha en skola i världsklass är lärarna
            en av de viktigare, om inte den viktigaste, pusselbiten. Sverige
            måste stärka lärarnas roll och status och generellt höja attraktiviteten
            i läraryrket. Alliansregeringen har tagit och tar en rad bra steg
            på detta område, men vi har mycket kvar att göra.
          </note>
          <note>
            Vi kan alla bakgrunden. De svenska elevernas kunskapsresultat
            har sjunkit i undersökning efter undersökning. Det är stora skillnader
            i resultaten mellan elever med olika bakgrund. På grund av de
            stora eftersläpningarna på det här området det kan ju ta decennier
            innan man ser resultatet av en reform måste också anledningen
            till att skolresultaten sjunker vara att vi har haft en på många
            punkter felaktig skolpolitik sedan lång tid tillbaka.
          </note>
          <note>
            Ett av problemen är så klart att den svenska skolan har en hög
            andel obehöriga lärare. Läsåret 2010/11 hade 85,9 procent av lärarna
            i den svenska grundskolan pedagogisk högskoleexamen. Ska vi förbereda
            barnen för att konkurrera på en global marknad är det inte acceptabelt
            att 14 procent av lärarna inte är behöriga.
          </note>
          <note>
            En reform som bidrar till att läraryrket blir mer attraktivt
            är ju lärarlegitimationen. Som det ser ut nu kommer vi att få
            brist på lärare i framtiden. Enligt en rapport från Lärarförbundet
            kommer det att saknas mer än 43 000 nya lärare, och de kommer
            att behövas redan 2020. Vi måste öka läraryrkets attraktionskraft
            så att vi får en större chans att ge barnen en bra utbildning
            även i framtiden. Bland annat därför behövs lärarlegitimationen.
          </note>
          <note>
            Regeringen är inte heller ensam om att vilja stärka läraryrket
            som profession. Denna strävan och lärarlegitimationen som ett
            av medlen välkomnas av både Lärarförbundet och Lärarnas Riksförbund,
            och de har kämpat i 20 år. Nu har regeringen infört den här reformen.
          </note>
          <note>
            Vi kan konstatera att implementeringen av den här reformen inte
            har gått på räls. Det har tagit för lång tid. Det har varit mer
            komplicerat än väntat att validera alla våra lärares olika examina
            och bakgrund. Nu är det klokt med ett omtag så att saker får ta
            den tid de tar. Det är viktigt för Centerpartiet att det får ta
            den tid det tar. Det är viktigt att vi låter lärarlegitimationen
            komma på plats och att det sker ordentligt på en gång. Då är det
            också rätt att följa Skolverkets rekommendationer att ta ett omtag
            och ta lite längre tid på oss.
          </note>
          <note>
            I dag på eftermiddagen har några av oss deltagit i ett seminarium
            om programmet Teach for America. Det får eventuellt en svensk
            efterföljare i ett Teach for Sweden-program där toppstudenter
            från våra lärosäten efter avslutad examen väljer läraryrket för
            att göra en insats och få värdefulla erfarenheter. Det här är
            ett exempel på hur vi kan tänka innovativt kring framtidens lärarförsörjning.
            Men för att vi ska kunna göra det är det också viktigt att den
            viktiga reformen med lärarlegitimationen kommer på plats. Det
            är väldigt bra att det här får ta den tid det tar så att det blir
            bra på en gång.
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 87 RICHARD JOMSHOF (SD):
          </note>
          <note>
            Herr talman! När vi debatterade lärarlegitimationen i denna kammare
            för drygt ett år sedan, i mars i fjol, konstaterade jag att Sverigedemokraterna
            i grund i botten är mycket positiva till den här reformen. Jag
            framförde också en del farhågor. Att vi står här i dag är ett
            tydligt bevis på att dessa farhågor faktiskt har besannats och
            att regeringen tyvärr har överskattat den egna möjligheten att
            genomföra denna reform.
          </note>
          <note>
            Nu vill man flytta fram tidpunkten för införandet. Det har jag
            inga som helst problem med. Det är bättre att reformen genomförs
            bra och senare än nu och med betydligt sämre resultat. Men jag
            menar att när man nu skjuter fram reformen bör man också titta
            på de brister som förslaget innehåller.
          </note>
          <note>
            Det är av väldigt stor vikt att staten tar sitt ansvar och skjuter
            till de medel som behövs för att både denna och övriga reformer
            ska genomföras smärtfritt. Denna underfinansiering är ett hot
            mot reformen, och den är också ett hot mot en rad andra reformer,
            till exempel gymnasiereformen som annars var mycket välkommen.
            Jag tycker att det var en mycket bra reform, kanske den bästa
            reformen hittills, men underfinansieringen är ett enormt problem.
          </note>
          <note>
            Vidare, vilket jag påpekade i en följdmotion förra året, ska
            inget som helst undantag från kravet på legitimation tillåtas.
            En lärarlegitimation med en rad olika undantag riskerar att bli
            ett slag i luften i stället för det den är tänkt att vara, nämligen
            ett av många redskap avsedda för att förbättra och utveckla svensk
            skola.
          </note>
          <note>
            Dessutom är det fel att låta lärare i yrkesämnen och i modersmål
            få sätta betyg även när det saknas legitimation. För ett år sedan
            framförde jag att jag har förståelse för att det under en övergångsperiod
            kan vara svårt att hitta legitimerade lärare, till exempel yrkeslärare
            och modersmålslärare, och att det därför också kan behövas undantag
            under en övergångsperiod. Men nu när man väljer att skjuta upp
            reformen menar jag att regeringen har en möjlighet, om viljan
            finns, att rätta till de problem som reformen innehåller och som
            jag har anfört här. Jag tycker inte att det är seriöst att bygga
            in undantag i det nya systemet. Det är ett hot mot en likvärdig
            och rättvis skola. Om man har otur skulle det också kunna innebära
            att reformen blir ganska tandlös. Det inte är fler bakslag reformen
            behöver.
          </note>
          <note>
            Jag har ont om tid, men jag vill komma med några snabba reflexioner
            från dagens debatt. Jag håller med om att man kan anklaga regeringen
            för mycket. Det kan man göra. Det finns mycket som skulle ha kunnat
            göras bättre. Det gäller till exempel tilltron till att vissa
            enskilda reformer kommer att lösa alla problem.
          </note>
          <note>
            Men den kursändring som regeringen har genomfört i den svenska
            skolan är i stora drag mycket bra. Det har jag sagt förr, och
            det står jag fast vid. Den är välkommen. Det står jag för.
          </note>
          <note>
            Jag tycker faktiskt att det är lite hårresande när Ibrahim Baylan
            försöker påskina att skolans misslyckande skulle ha börjat 2006.
            Så enkelt är det inte. Ingen ska inbilla mig att det var då det
            började och att allt var perfekt innan dess. Så är det inte. Jag
            vill påminna om att det var Socialdemokraterna som drev igenom
            kommunalisering. Kommunaliseringen är det absolut största fiaskot
            som vi över huvud taget kan hitta i svensk skolhistoria. Där har
            vi huvudanledningen till att det ser ut som det gör i svensk skola,
            det vill säga att den är alltmer splittrad och segregerad.
          </note>
          <note>
            Socialdemokraterna bär också ett ansvar för att skolan har blivit
            mer otrygg och våldsam och för att resultaten har sjunkit. Socialdemokraterna
            bär ett mycket tungt ansvar för våra växande utanförskapsområden
            där allt fler elever tvingas lämna skolan med ofullständiga betyg
            och många gånger går rakt ut i ett permanent utanförskap. Det
            kan vi inte komma ifrån. Jag tycker inte att Socialdemokraterna
            ska smita undan sitt ansvar.
          </note>
          <note>
            Det här var ett kort anförande. Jag har egentligen betydligt
            mer att säga. Jag tackar för ordet och kommer att återkomma i
            en följdmotion.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 april
          </note>
          <note>
            Monica Green
          </note>
          <note>
            Marie Nordén
          </note>
          <note>
            Peter Persson
          </note>
          <note>
            Amineh Kakabaveh
          </note>
          <note>
            Bodil Ceballos
          </note>
          <note>
            Bodil Ceballos
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 maj.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 25 april
          </note>
          <note>
            Esabelle Dingizian
          </note>
          <note>
            den 26 april
          </note>
          <note>
            Thoralf Alfsson
          </note>
          <note>
            Johan Löfstrand
          </note>
          <note>
            Elin Lundgren
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 maj.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 26 april
          </note>
          <note>
            Mats Pertoft
          </note>
          <note>
            Christina Oskarsson
          </note>
          <note>
            Peter Persson
          </note>
          <note>
            Christina Oskarsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 maj.
          </note>
          <note>
            14 § Kammaren åtskildes kl. 17.27.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
