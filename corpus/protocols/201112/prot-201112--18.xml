<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--18</head>
          <docDate when="2011-10-18 00:00:00">2011-10-18 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:18
          </note>
          <note>
            Tisdagen den 18 oktober
          </note>
          <note>
            Kl. 13:00 - 15:38
          </note>
          <note>
            1 § Justering av protokoll
          </note>
          <note>
            Justerades protokollen för den 10, 11 och 12 oktober.
          </note>
          <note>
            2 § Avsägelse
          </note>
          <note>
            Talmannen meddelade att Christina Karlsson (S) avsagt sig uppdraget
            som ledamot i skatteutskottet från och med den 19 oktober.
          </note>
          <note>
            Kammaren biföll denna avsägelse.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Talmannen meddelade
          </note>
          <note>
            att onsdagen den 19 oktober skulle beslut i FiU17 fattas direkt
            efter debattens slut. Om det under debatten skulle yrkas på annat
            än utskottets förslag till beslut skulle dock votering äga rum
            kl. 16.00 som tidigare aviserats och
          </note>
          <note>
            att tisdagen den 25 oktober kl. 13.00 skulle en aktuell debatt
            om den ekonomiska situationen i euroområdet och i övriga Europa
            äga rum.
          </note>
          <note>
            4 § Meddelande om frågestund
          </note>
          <note>
            Talmannen meddelade att vid frågestunden torsdagen den 20 oktober
            kl. 14.00 skulle följande statsråd närvara:
          </note>
          <note>
            Socialminister Göran Hägglund (KD), statsrådet Maria Larsson
            (KD), statsrådet Ewa Björling (M), statsrådet Stefan Attefall
            (KD) och statsrådet Ulf Kristersson (M).
          </note>
          <note>
            5 § Anmälan om inkomna uppteckningar från EU-nämndssammanträde
          </note>
          <note>
            Talmannen anmälde att uppteckningar från EU-nämndens sammanträde
            fredagen den 30 september inkommit.
          </note>
          <note>
            6 § Anmälan om inkommen granskningsrapport från Riksrevisionen
          </note>
          <note>
            Talmannen anmälde att följande granskningsrapport inkommit från
            Riksrevisionen:
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Svar på interpellation 2011/12:21 om praktisk arbetslivsorientering
            som en levande del i elevers utbildning
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <note>
            Herr talman! Esabelle Dingizian har frågat mig dels om jag avser
            att ta några initiativ för att stimulera samverkan mellan skolan
            och näringslivet/arbetsmarknaden, dels om jag avser att vidta
            några åtgärder för att förändra lagstiftningen på området.
          </note>
          <note>
            Det är viktigt att samverkan mellan skolan och arbetslivet fungerar.
            Det är bland annat mot denna bakgrund som regeringen har valt
            att reformera gymnasieskolan. Ett av de centrala syftena med den
            nya gymnasieskolan, som startade hösten 2011, är att elever som
            går ett yrkesprogram ska få en utbildning av hög kvalitet och
            därmed en bra start i yrkeslivet. Eleverna kan efter ett yrkesprogram
            få en yrkesexamen.
          </note>
          <note>
            Regeringen har vidare gett Statens skolverk i uppdrag att inrätta
            nationella programråd för varje yrkesprogram som bland annat kommer
            att ha till uppgift att analysera kvaliteten i det arbetsplatsförlagda
            lärandet. Det finns också reglerat i gymnasieförordningen att
            det för yrkesprogrammen ska finnas ett eller flera lokala programråd
            för samverkan mellan skolan och arbetslivet.
          </note>
          <note>
            Regeringens strategi om entreprenörskap i utbildningssystemet
            innehåller ett flertal åtgärder som syftar till att förstärka
            samarbetet mellan skolan och arbetslivet. Ett särskilt statsbidrag
            för att främja entreprenörskap inom utbildningsområdet betalas
            ut under åren 20102015.
          </note>
          <note>
            I budgetpropositionen för 2012 aviserar regeringen ett nytt initiativ
            när det gäller samverkan med arbetsmarknaden. Regeringen avser
            att i samverkan med representanter för näringslivet ta initiativ
            till en satsning där ungdomar ges möjlighet till praktik inom
            tekniksektorn. Satsningens inriktning bör utformas i nära dialog
            med berörda aktörer. Regeringen beräknar att 20 miljoner kronor
            avsätts under 2013 och att 40 miljoner kronor avsätts per år 2014
            och 2015.
          </note>
          <note>
            När det gäller frågan om lagstiftning anser jag att läroplanen
            är tydlig: Rektorn ansvarar för att samverkan med skolor och arbetslivet
            utanför skolan utvecklas så att eleverna får konkreta erfarenheter
            av betydelse för deras val av fortsatt utbildning och yrkesinriktning.
            Att återgå till den ordning som gällde före 1994, där staten talade
            om exakt hur samverkan med arbetslivet skulle se ut, är inte rätt
            väg att gå. Det är bara på den lokala nivån som kunskapen finns
            om vilka behov varje enskild elev har på detta område.
          </note>
          <note>
            I stället vill jag lyfta fram den roll som studie- och yrkesvägledarna
            har i skolan. I den nya skollagen gjordes ett förtydligande som
            är av vikt för eleverna inför deras framtida yrkesval, nämligen
            ett tydligare krav på studie- och yrkesvägledning. Skollagen anger
            att alla elever i alla skolformer ska ha tillgång till studie-
            och yrkesvägledning och att den som ger detta ska ha en utbildning
            avsedd för sådan verksamhet. Mot denna bakgrund avser jag för
            närvarande inte att ta initiativ till ytterligare lagstiftning
            gällande praktisk arbetslivsorientering i skolan.
          </note>
          <note type="speaker">
            Anf. 2 ESABELLE DINGIZIAN (MP):
          </note>
          <note>
            Herr talman! Jag tackar ministern för svaret, som dess värre
            förbryllar mig något. Jag hoppas verkligen att utbildningsministern
            delar min bild av den dystra utvecklingen vad gäller barns och
            ungdomars utveckling i skolan och arbetslivet.
          </note>
          <note>
            Det svar jag får av ministern tyder på att han verkar vara ganska
            nöjd med de insatser som alliansregeringen har gjort hittills
            eller planerar att göra. Det oroar mig ännu mer. Jag tycker att
            det är viktigt att vi än en gång försöker beskriva den bild som
            vi har i verkligheten. Andelen elever som uppnått behörighet till
            de nationella programmen 2010 var 88,2 procent, den lägsta andelen
            sedan 1998. Andelen elever som slutar direkt efter grundskolan
            eller hoppar av gymnasiet har ökat och uppgår nu till en femtedel
            av varje årskull. Det är vanligare att unga får ekonomiskt bistånd
            jämfört med befolkningen i stort, främst för att de saknar arbete.
            Andelen är bland 1819-åringar 8 procent, bland 2024-åringar 10
            procent.
          </note>
          <note>
            Skolministern nämner reformeringen av gymnasieskolan inklusive
            yrkesexamen, programråd och entreprenörskap. Dessa satsningar
            är väldigt bra, tycker vi, men helt otillräckliga. Vi behöver
            satsningar som når alla unga redan i grundskolan. I vår gröna
            budget föreslår vi 80 miljoner årligen för att underlätta samverkan.
            Med vårt förslag kan kommuner och enskilda skolor söka pengar
            för att bygga upp strukturer, naturligtvis utifrån de lokala förutsättningarna,
            för att underlätta för skolorna och företagen att mötas. Detta
            ger andra effekter i form av bättre praktik, sommarjobb och extrajobb.
            Framför allt får ungdomar arbetslivserfarenhet.
          </note>
          <note>
            Ministern förklarar att han inte tänker ta några fler initiativ
            för att stärka samverkan. Någon lagstiftning om prao är det inte
            tal om. Så synd om ungdomarna! säger jag. Jan Björklund svarar
            att han inte vill återgå till den ordning som gällde före 1994.
            Nej, det är ingen som vill det. Men ungdomsarbetslösheten har
            utvecklats väldigt negativt sedan mitten av 1990-talet. Vi behöver
            göra mer.
          </note>
          <note>
            Jan Björklund gör helt fel. Hans alliansregering väntar med åtgärder
            till dess att ungdomarna har misslyckats. Det är fel ordning.
            Om vi vill underlätta för unga att ta steget in på arbetsmarknaden
            efter avslutad utbildning gäller det att börja tidigt med kontakterna.
            Att låta alla ungdomar redan i årskurs 8 få kontakt med arbetslivet
            på olika sätt motiverar och stärker ungdomarnas självkänsla. Det
            finns forskning som visar att prao har stor betydelse för den
            sociala utvecklingen och den personliga mognaden. Det ger stöd
            för inlärning och kunskap om arbetslivet och gör det lättare att
            göra rätt studieval.
          </note>
          <note>
            Dess värre väljer många kommuner att prioritera bort praon helt
            och hållet. På många håll fungerar praon väldigt dåligt på grund
            av bristande engagemang och handling. Det är olyckligt att det
            är på det viset, för detta drabbar främst de ungdomar vars föräldrar
            har låg anknytning till arbetsmarknaden.
          </note>
          <note>
            Ser inte ministern fördelen med att ge unga möjlighet att tidigt
            få kontakt med arbetslivet?
          </note>
          <note type="speaker">
            Anf. 3 ROGER HADDAD (FP):
          </note>
          <note>
            Herr talman! Jag vill tacka Esabelle Dingizian för interpellationen.
            Kopplingen mellan skola och arbetsliv är en viktig fråga. Anledningen
            till att jag valde att anmäla mig till debatten är att det blir
            otydligt vad Miljöpartiet egentligen tycker i denna fråga.
          </note>
          <note>
            Det är synd att Dingizian inte erkänner de brister som fanns
            i den gamla gymnasieskolan. Ingenting säger Esabelle Dingizian
            om detta. Det finns en orsak till att regeringen och riksdagen
            har fattat beslut om den nya gymnasieskolan. Den största kritiken
            riktades just mot att det var för lite relevans och koppling mellan
            utbildning och arbetsliv. På 90-talet, när den första stora gymnasiereformen
            genomfördes, höll man arbetslivet utanför gymnasieskolan. Detta
            skulle den professionella lärarkåren sköta själv. I efterhand
            har vi sett att det inte räckt.
          </note>
          <note>
            Jag har fått tag i en debattartikel som är undertecknad av Mikaela
            Valtersson och Peter Eriksson, två tidigare toppolitiker i MP.
            Där framgår att man i första förhandlingen om skollagen med den
            dåvarande socialdemokratiska regeringen tog avstånd från mer centralstyrning
            och detaljreglering och slogs för ökad frihet för varje lokal
            rektor och lärare att individanpassa skolan på lokal nivå. Detta
            skulle inte regleras i den nationella skollagstiftningen.
          </note>
          <note>
            Det är precis detta som Esabelle Dingizian i dag verkar efterfråga,
            utan att tala om och erkänna att den nya gymnasieskolan faktiskt
            kommer att bidra till bättre kontakt, inte minst genom lärlingsutbildningarna
            och yrkesutbildningarna. Eller menar Esabelle Dingizian och Miljöpartiet
            att det med den nya gymnasieskolan, som Folkpartiet och regeringen
            nu inför, blir mindre kontakter med näringslivet? Var det bättre
            förr?
          </note>
          <note>
            Herr talman! Avslutningsvis vänder jag mig till statsrådet Björklund.
            När det gäller kvaliteten i det arbetsplatsförlagda lärandet vill
            jag nämna att Skolinspektionen nyligen har kommit med en kritisk
            rapport där man har granskat detta. Jag tycker att den nya Skolinspektionen
            är bra. Det ligger i trovärdigheten att upprätthålla en kvalitativt
            god gymnasieskola att man också följer Skolinspektionens rekommendationer.
            Jag vill gärna ha en kommentar från utbildningsministern om just
            Skolinspektionen och att man där har upptäckt att det fortfarande
            förekommer att lärlingselever inte får komma ut i praktik. Jag
            vill gärna ha en kommentar om detta.
          </note>
          <note type="speaker">
            Anf. 4 Utbildningsminister JAN BJÖRKLUND (FP):
          </note>
          <note>
            Herr talman! Interpellanten påstår att jag skulle vara nöjd.
            Det kan hända att det har förbigått interpellanten att vi just
            nu reformerar hela den svenska utbildningspolitiken för att vi
            är gravt missnöjda med hur det fungerar. Det vi är missnöjda med
            är de reformer som Miljöpartiet har legat bakom. Att alla ska
            bli högskolebehöriga på gymnasieskolan har ju varit en kärnmodell,
            och är det fortfarande i den motion som Miljöpartiet har väckt
            i höst. Alla ska tvingas bli högskolebehöriga, även yrkeselever.
          </note>
          <note>
            Ingenting har skapat en så stor utslagning i det svenska skolväsendet
            som tanken att alla måste bli högskolebehöriga. Alla ungdomar
            vill inte bli akademiker, och ett samhälle fungerar inte om alla
            är akademiker. Vi måste också ha yrkesutbildningar. Tro inte att
            det kan ersättas med en veckas prao på högstadiet! Det fungerar
            inte så.
          </note>
          <note>
            Det är ett stort misslyckande i den svenska skolpolitiken att
            så många ungdomar slås ut. Det beror inte på bristen på prao.
            Det beror på ett feltänk att man ska skapa jämlikhet genom att
            stöpa alla i samma form. Dess värre har Miljöpartiet anslutit
            sig till den tanken, som ju Socialdemokraterna stod för. Det är
            därför vi nu gör om hela den svenska gymnasieskolan.
          </note>
          <note>
            Precis som Roger Haddad är jag förvånad över Miljöpartiets inställning.
            Varje månad besvarar jag interpellationer från Miljöpartiet där
            man pekar på något problem i svensk skola. Så kräver Miljöpartiet
            att jag ska lagstifta mer. Varför har ni då kommunaliserat den
            svenska skolan? Varför ska jag lösa alla de här problemen?
          </note>
          <note>
            Jag är för att vi ska återförstatliga skolan. Det säger jag varje
            gång jag har tillfälle. Då kan staten styra mer. Men så fort ett
            problem uppdagas ropar ni på att jag ska lagstifta. Men varför
            är ni då för en kommunal skola? Varför ska inte kommunerna ta
            ansvar för detta?
          </note>
          <note>
            Interpellanten hänvisar sedan till 80 miljoner i Miljöpartiets
            budget. Det tråkiga är att ni finansierar detta genom att kraftigt
            höja skatterna på att anställa ungdomar i Sverige. Arbetsgivaravgifterna
            ska höjas med 16 miljarder för dem som anställer ungdomar. Det
            kommer att slå ut ungdomar och öka ungdomsarbetslösheten.
          </note>
          <note>
            Det problem som interpellanten pekar på finns, och det är just
            på grund av vår insikt om att detta problem finns som vi nu lämnar
            den miljöpartistiska gymnasieskolan.
          </note>
          <note type="speaker">
            Anf. 5 ESABELLE DINGIZIAN (MP):
          </note>
          <note>
            Herr talman! Tack, ministern! Jag förstår att ministern vill
            göra något åt detta, och jag förstår också att den nya gymnasieskolan
            och grundskolan kommer att bidra. Men vi har inte råd att vänta
            nio år. Vi har ju ungdomar som i dag går i skolan först har gått
            flera år i den så kallat sämre skolan. Med ministerns logik kommer
            det alltså att ta nio år innan vi får ungdomar som så att säga
            klarar sig bra.
          </note>
          <note>
            Miljöpartiet talar inte om att förstatliga. Vårt förslag om att
            prao ska vara obligatoriskt handlar inte om att skolan ska förstatligas
            utan just om att det ska vara en rättighet för ungdomar att få
            prao.
          </note>
          <note>
            I dag finns det ungdomar som inte ens börjar gymnasiet. Vi talar
            nu om en gymnasieskola som är yrkesinriktad och enklare än den
            som var, men vi måste få ungdomarna att komma dit. Det finns ett
            helt gäng som inte ens når gymnasieskolan.
          </note>
          <note>
            Skolministern talar om studie- och yrkesvägledning. Jättebra!
            Vi tycker att det är bra och föreslår förstärkningar där. Problemet
            är att ministern inte vill erkänna att det finns problem. Jag
            tittar på statistiken från 2003 och 2011. Den ser precis likadan
            ut när det gäller andelen studie- och yrkesvägledare. Den var
            0,17 per 100 elever, och i dag är den 0,19. Andelen studie- och
            yrkesvägledare med kompetens för sitt uppdrag var 60 procent år
            2003. I dag är den 64 procent. Det innebär att 34 procent av ungdomarna
            möter en studie- och yrkesvägledare som inte ens har en utbildning.
            Hur ska ungdomar kunna klara sig i denna djungel innan de möter
            gymnasieskolan?
          </note>
          <note>
            Dess värre hör vi redan nu att avhopp från den nya gymnasieskolan
            har kommit. Ungdomar i den nya gymnasieskolan med behörighet och
            som har sökt till nationella program detta är för övrigt en fråga
            jag har ställt skriftligen till ministern hoppar av. Vart ska
            de ta vägen raka vägen till Arbetsförmedlingen? De får ju inte
            komma in i de nya fem programmen. Utvecklingen kan inte förändras
            från den ena dagen till den andra bara för att vi får en ny gymnasieskola.
            Det finns strukturer därute som behöver förändras.
          </note>
          <note>
            Under hela våren har jag besökt olika skolor och sett hur det
            ser ut på riktigt. Det är enkelt att stå här och prata och säga
            att det hela hur som helst ska lösas ute i skolorna när man inte
            ens kan skicka mer pengar.
          </note>
          <note>
            Vi behöver också tala om det som interpellationen handlar om
            i stället för att tala om skatteökningar. Det behövs inte mer
            pengar för att lagstifta om prao.
          </note>
          <note type="speaker">
            Anf. 6 ROGER HADDAD (FP):
          </note>
          <note>
            Herr talman! Jag är fortfarande intresserad av hur Esabelle Dingizian
            kunde komma fram till jag hörde det tydligt i anförandet att hon
            är orolig för de reformer som regeringen genomför.
          </note>
          <note>
            Miljöpartiet talar gärna om ungdomsarbetslösheten, men ni erkänner
            inte att den gymnasieskola som ni förespråkade ända fram till
            valrörelsen 2006, och precis som utbildningsminister Jan Björklund
            här förtydligar är ni fortfarande för principen att alla ska bli
            högskolebehöriga.
          </note>
          <note>
            Nu har vi två tre tydliga inriktningar på gymnasiet. Detta kommer
            i mycket att påverka hur lärarkåren och eleverna lägger upp undervisningen
            i grundskolan. Förut hade vi tyvärr en treämnesskola, för det
            räckte med matematik, svenska och engelska för att komma in på
            vilket nationellt program som helst.
          </note>
          <note>
            I min hemkommun Västerås bidrog Socialdemokraterna, Vänsterpartiet
            och Miljöpartiet till att ta bort dessa tre ämneskrav, så att
            man kunde komma in på gymnasiet med 0 poäng. Det är detta som
            är förklaringen till avhoppen, och det är också en viktig förklaring
            till den höga ungdomsarbetslösheten.
          </note>
          <note>
            Min fråga kvarstår. Esabelle Dingizian efterfrågar viktiga saker,
            nämligen mer koppling till arbetslivet och mer aktualitet och
            relevans i utbildningssystemet. Blir det mindre praktiska inslag,
            karaktärsämnen och yrkesämnen med regeringens och Alliansens gymnasiereform?
            Var det bättre förr, Esabelle Dingizian? Jag skulle uppskatta
            ett ärligt svar.
          </note>
          <note type="speaker">
            Anf. 7 Utbildningsminister JAN BJÖRKLUND (FP):
          </note>
          <note>
            Herr talman! Det är bara en liten sak som jag inte får ihop som
            jag skulle önska att interpellanten svarade på. Vi delar uppfattningen
            att det finns problem med att många ungdomar hoppar av. Kan inte
            interpellanten svara på hur det blir bättre om vi ställer kravet
            på dem att de ska bli högskolebehöriga?
          </note>
          <note type="speaker">
            Anf. 8 ESABELLE DINGIZIAN (MP):
          </note>
          <note>
            Herr talman! Jag vill uppmärksamma ministern på att jag i första
            hand talar om ungdomar som går i grundskolan och inte i gymnasieskolan.
            Prao är i grundskolan.
          </note>
          <note>
            Jag skulle önska att ungdomarna stannade kvar i gymnasieskolan.
            Det är vad de inte gör. De hoppar ju av innan. Det är vad som
            skapar den stora arbetslösheten. Det är ungdomar som inte ens
            har gymnasieutbildning.
          </note>
          <note>
            Det här vet ministern mycket väl om. Det handlar inte om alla
            ungdomar. Det handlar om ungdomar som inte fullföljer gymnasieskolan.
            Det jag talar om att man på lokal nivå förbättrar samverkan om
            dessa ungdomar eftersom det stärker deras självkänsla.
          </note>
          <note>
            Jag kan berätta att jag har varit i S:t Ilians Skola i Roger
            Haddads egen hemkommun. Det är en fantastisk skola där man verkligen
            vet hur man gör. Där kan man se att det handlar om hantverk.
          </note>
          <note>
            Det handlar inte om att staten på något sätt ska tala hur det
            ska vara. Men det ska vara en rättighet för ungdomarna att träffa
            arbetsgivare.
          </note>
          <note>
            Jag ska tala om för ministern att jag har träffat en arbetsgivare
            som jag frågade: Skulle du vilja komma till en skola och berätta
            hur det är med ditt företag? Ja. Varför gör du inte det? Det är
            ingen som frågar efter det, säger företagaren.
          </note>
          <note>
            Företagen är villiga att ta emot. Det är skolorna som inte har
            öppnat i tillräcklig grad för företagen och skolorna att hitta
            varandra.
          </note>
          <note>
            Jag förstår inte att skolministern inte riktigt vill tala om
            det jag vill tala om utan börjar tala om en gymnasieskola som
            är förberedande för högskolan. Det är inte vad jag talar om.
          </note>
          <note>
            Jag vill gärna backa lite och tala om att få alla ungdomar att
            klara grundskolan. Det är den situationen vi har i dag.
          </note>
          <note type="speaker">
            Anf. 9 Utbildningsminister JAN BJÖRKLUND (FP):
          </note>
          <note>
            Herr talman! Vi har nu 11 000 lärlingar. Det är en framgång.
            Det är elever som förmodligen annars skulle ha hoppat av skolan.
            Nu får de chansen att gå färdigt en lärlingsutbildning. Detta
            är Miljöpartiet emot, eller åtminstone vill man ha lärlingar där
            man tvingar dem att bli högskolebehöriga. Det är precis det som
            har varit problemet förut. Det var därför de hoppade av.
          </note>
          <note>
            Interpellanten är starkt engagerad, och jag uppskattar det engagemanget,
            för elever med svårigheter. Men på vilket sätt underlättar vi
            för dem om vi kräver att de ska bli högskolebehöriga? Det är därför
            att det kravet har funnits som de hoppat av.
          </note>
          <note>
            Det kommer även i den nya gymnasieskolan att finnas elever som
            är så skoltrötta att de inte heller mäktar med de nya yrkesutbildningarna.
            Men färre behöver hoppa av när det inte blir samma akademiska
            krav på utbildningarna. Det är hela idén.
          </note>
          <note>
            Om någon månad ska riksdagen rösta om gymnasiereformen på nytt.
            Jag såg att det finns förslag i Miljöpartiets motion. Vi får väl
            se hur interpellanten röstar. Men om interpellanten då röstar
            för att kräva av alla avhoppare att de ska bli högskolebehöriga,
            kom sedan inte till mig och säg att jag ska fixa detta. Det är
            totalt fel tänkt. Det går inte.
          </note>
          <note>
            Det finns en stor grupp elever som har det svårt i skolan. Vi
            hjälper inte dem genom att säga att de ska tvingas läsa in akademisk
            behörighet. Det är inte så att tre års lärlingsstudier kan ersättas
            med en veckas prao i årskurs 9. Det är vad interpellanten är ute
            efter här. Det kan inte ersättas av detta. Det är sanningen.
          </note>
          <note>
            När det gäller om det är ökade krav på centralstyrning ska jag
            läsa Miljöpartiets motioner och se vilka krav på ökad centralstyrning
            det finns. Det skulle i så fall vara ett trendbrott. Jag brukar
            alltid få kritik av Miljöpartiet för att jag styr för mycket i
            utbildningspolitiken.
          </note>
          <note>
            Sanningen är att dessa elever behöver en något annan skolgång
            på gymnasieskolan. Det räcker inte att bara säga att de ska bli
            akademiskt behöriga. Det är vad Miljöpartiet vill återinföra.
            Det är vad som har skapat en så våldsam utslagning för dessa ungdomar.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2011/12:30 om ålfiskestoppet på västkusten
          </note>
          <note type="speaker">
            Anf. 10 Landsbygdsminister ESKIL ERLANDSSON (C):
          </note>
          <note>
            Herr talman! Roland Utbult har frågat mig om jag är beredd att
            medverka till att ålfiskarna på västkusten omgående får återuppta
            sitt ålfiske tills ersättningsmöjligheter föreligger.
          </note>
          <note>
            Som svar på Roland Utbults fråga, herr talman, vill jag kort
            beskriva min syn på fiskeripolitiken i allmänhet och ålfisket
            i synnerhet. Min vision är att vi ska bruka utan att förbruka,
            det vill säga att vi ska kunna fiska och äta fisk men inte på
            ett sätt som förbrukar resursen. Jag vill se en levande skärgård
            och ett lönsamt yrkesfiske, både nu och i framtiden.
          </note>
          <note>
            Förutsättningen för att i framtiden ha ett fiske är att vi anpassar
            fisket till resursen. All forskning visar otvetydigt att ålfiskebeståndet
            på västkusten är allvarligt hotat, och om inga åtgärder vidtas
            för att möjliggöra ålens långa vandring från sina uppväxtområden
            i Europas sötvatten till lekområdena i Sargassohavet riskerar
            ålen att utrotas. Miljögifter och dammbyggen för vattenkraftverk
            har påverkat ålens reproduktionsmöjligheter, men den främsta orsaken
            till det minskade ålbeståndet är fisket efter ål.
          </note>
          <note>
            Ålfisket måste därför anpassas till den situation vi har nu,
            så att vi kan ge ålbeståndet en chans att återhämta sig och därmed
            på sikt återigen bli en resurs att nyttja hållbart. Det beslut
            om ålfiskestopp som Roland Utbult refererar till är en del av
            EU:s fiskeripolitik, och det ska påpekas att det i många medlemsländer
            i EU genomförs åtgärder för att säkra ålfiskebeståndet i EU:s
            vatten.
          </note>
          <note>
            Med detta sagt vill jag säga att jag har förståelse för de personer
            som förlorat delar av sina försörjningsmöjligheter till följd
            av ålfiskestoppet och önskar ersättning för detta. Fiskeripolitiken
            är utformad för att främja ett hållbart fiske och en ökad lönsamhet
            för fiskerisektorn. Min ambition är alltså att åstadkomma ett
            hållbart fiske, och ett fortsatt alltför stort fiske efter en
            hotad art som ål ingår inte i detta.
          </note>
          <note>
            I Sverige är det myndigheterna som ansvarar för förvaltningen
            av våra fiskebestånd, men jag följer frågan noga. Det är viktigt
            att vi kan vidta åtgärder för att vi ska få hållbara bestånd och
            kunna föra en ansvarsfull politik på det här området en politik
            som innebär att kommande generationer kan bruka de naturresurser
            som vi alltför länge tagit för givna.
          </note>
          <note type="speaker">
            Anf. 11 ROLAND UTBULT (KD):
          </note>
          <note>
            Herr talman! Tack, landsbygdsministern! Jag har stor respekt
            för ministerns kunskaper och engagemang på området och även för
            uttrycket att det är viktigt att bruka utan att förbruka. Jag
            tror på att resonemanget som ni nu för ska kunna leda till en
            bra slutsats.
          </note>
          <note>
            En viktig fråga är vems synpunkter man ska ta till vara. Jag
            har varit i kontakt med många fiskare. Jag har mina rötter i Bohuslän.
            Vi har varit fiskare i vår släkt i flera hundra år, så jag känner
            det folket väl. Jag vet också de har stor kunskap om vad det egentligen
            handlar om.
          </note>
          <note>
            Vad jag hör är ofta att det är forskarnas synpunkter som hela
            tiden ska styra arbetet. Jag menar att det nu är dags att ta till
            vara yrkesfiskarnas kunskaper och erfarenheter på ett helt nytt
            sätt. Jag hoppas att landsbygdsministern vill medverka till det.
          </note>
          <note>
            Nu gäller det frågan om ålfiskestoppet på västkusten. Det handlar
            om 80 ålfiskare som inte får fiska sin ål sedan den 14 september.
            Det är tvärstopp för allt fiske för deras del framöver.
          </note>
          <note>
            Regeringen och Fiskeriverket beslutade 2008 om fortsatt fiske
            med vissa begränsningar. Det var ålfiskarna helt med på. Men mitt
            upp i detta beslutar Fiskeriverket att införa ett förbud mot fiske
            av gulål eller västkustål, om man så vill kalla det. Dessutom
            utlovas ersättning från den europeiska fiskefonden för de ålfiskare
            som inte skulle kunna få sin inkomst från ålfisket.
          </note>
          <note>
            Det som nu händer är att det inte finns några pengar för att
            ersätta dessa personer. De har inget fiske. De har redskap som
            kostar pengar. De får inte fiska, men de får ingen ersättning
            för förlorad inkomst.
          </note>
          <note>
            Man kan tycka att 80 ålfiskare är som en droppe i Sargassohavet,
            men jag tror inte att fiskarna är så intresserade av att man ska
            tycka synd om dem. Det är inte den känsla jag har av yrkesfiskare.
            Men detta handlar om personer, även om det bara är 8090 personer.
            Det handlar om familjer, men det handlar också om det som jag
            vet att landbygdsministern värnar mycket: kulturen och den levande
            skärgården. Vi är helt överens om att detta måste bestå, och då
            måste dessa yrkesfiskare och ålfiskare också få fortsätta sitt
            arbete.
          </note>
          <note>
            Förfarandet med den glasål, alltså ålyngel, som i dag forslas
            från Frankrike till England med flyg i containrar till Helsingborg
            har dömts ut av Naturvårdsverket. Ålynglens inre radar hamnar
            ur funktion när de forslas på detta sätt. De hittar helt enkelt
            inte tillbaka till Sargassohavet.
          </note>
          <note>
            Det är mycket pengar som läggs på forslandet av dessa ålyngel,
            denna glasål, för att inplantera dem i Sverige. Jag menar att
            dessa pengar borde läggas på ålfiskarna i Sverige, inte minst
            på fiskarna på västkusten så att de får möjlighet att hantera
            denna västkustål. En del av den kan då sättas ut och forslas med
            trap-and-transport som det heter, det vill säga med lastbilar,
            över de hinder som finns på grund av kraftverken. I Sverige finns
            det egentligen inte några vandringsleder upp till insjöarna. Man
            borde lägga pengarna på att öka den verksamheten.
          </note>
          <note type="speaker">
            Anf. 12 Landsbygdsminister ESKIL ERLANDSSON (C):
          </note>
          <note>
            Herr talman! Låt mig först tacka för interpellationen. Jag tycker
            att detta är synnerligen intressanta frågeställningar att diskutera
            av skälet att jag är intresserad av utveckling vad gäller vår
            svenska landsbygd. Den inkluderar ju i all synnerhet skärgården
            med den kultur, den tradition och så vidare som finns i dessa
            områden.
          </note>
          <note>
            Låt mig, herr talman, ytterligare en gång påtala och påpeka att
            enligt alla de vetenskapliga undersökningar som görs och den vetenskap
            som finns på området är ålen en akut hotad art. Det är skälet
            till att ålen numera finns på den nationella Artdatabankens röda
            lista.
          </note>
          <note>
            Detta kräver, som jag ser det, att vi vidtar åtgärder för att
            förhindra att arten rent av utrotas. Vi ska i stället inrikta
            oss på att vidta åtgärder så att vi kan få bort den rödlistning
            som i dag gäller för arten ål.
          </note>
          <note>
            Kan jag då som statsråd, herr talman, bygga mina ställningstaganden
            på någonting annat än vad vetenskapen säger? Nej, enligt min uppfattning
            måste jag i allra högsta grad förlita mig på det vetenskapliga
            underlag som presenteras i det här fallet från Artdatabanken.
            Jag vet att mycken kunskap finns hos till exempel yrkesfiskarna
            och deras organisation SFR. Men i de ställningstaganden som görs
            måste jag förlita mig på den vetenskapliga grund som finns tillgänglig
            vid beslutstillfället. Så är gjort i detta fall.
          </note>
          <note>
            Är det då så att vi i Sverige är ensamma om att vidta åtgärder
            för att få tillbaka ålen i de europeiska vattnen? Nej, det är
            vi inte. I stort alla medlemsländer i Europeiska unionen har vidtagit
            eller kommer att vidta åtgärder för att få tillbaka beståndet
            i den storlek som vi vill ha det så att vi kan nyttja det på det
            sätt som vi traditionellt har nyttjat denna fiskart.
          </note>
          <note>
            Är det då möjligt att lämna något löfte om ersättning till de
            fiskare som nu momentant blir utan ersättning? Jag använder ordet
            momentant därför att målet är att vi ska få tillbaka arten på
            de nivåer som möjliggör ett uthålligt fiske av arten i framtiden,
            som jag har sagt flera gånger.
          </note>
          <note>
            Jag vet, som jag också tidigare har sagt, att man på Fiskeriverket
            har tittat noga på möjligheten att ge kompensation till drabbade
            fiskare, i det här fallet västkustfiskare. Vad detta ställningstagande
            utmynnade i kan jag inte referera, och det är inte heller min
            uppgift.
          </note>
          <note>
            Däremot kan jag tillägga något som gäller den möjlighet som också
            har nämnts i sammanhanget, men ännu så länge inte i den här debatten,
            nämligen att utnyttja den så kallade Europeiska fiskerifonden.
            Den enda möjligheten för ålfiskare att få ett avgångsvederlag
            från denna fond är att deras fartyg skrotas. I Sverige har fonden
            använts för att vi ska få ett mindre fångsttryck på torsken. Det
            innebär att vi har använt fondens medel för att skrota ut torskfiskefartyg.
            Denna möjlighet har så här långt inte varit möjlig att utnyttja
            för ålfiskefartygen. Det innebär att det så här långt inte är
            möjligt att utnyttja Europeiska fiskerifonden.
          </note>
          <note type="speaker">
            Anf. 13 ROLAND UTBULT (KD):
          </note>
          <note>
            Herr talman! Jag tackar landsbygdsministern. Jag skönjer i alla
            fall ett visst hopp för dessa 8090 fiskare på västkusten och för
            att de ska kunna få en ersättning. Jag förstår att landsbygdsministern
            inte kan utlova detta så här på rak arm, men vi hoppas och tror
            höll jag på att säga att detta ska bli möjligt. Det är oerhört
            viktigt att vi får det till stånd.
          </note>
          <note>
            Frågan är vad man lyssnar på. Landsbygdsministern lyssnar på
            vetenskapen och forskarna och säger också att han är intresserad
            av att lyssna på yrkesfiskarna. De har en djup kunskap. De har
            också lite annan syn än vad forskarna har. Man kanske ska gå till
            botten för att se vad dessa forskare har gjort för att komma fram
            till att det inte finns någon ål i Västerhavet. Det finns en bristfällig
            bevisföring där, menar jag och många av de ålfiskare som jag har
            talat med. Även Ålfiskekommitténs ordförande Mats Ingemarsson
            har samma syn. Här står yrkesfiskarna lite grann mot forskarna,
            och det är inte så ovanligt. Jag tycker nu att det är dags att
            föra in yrkesfiskarna i kunskapsinhämtningen på ett nytt sätt,
            som inte har gjorts tidigare.
          </note>
          <note>
            Ålfiskestoppet är inte i sig givet av EU. Man säger att man ska
            få ned fisket, men när det gäller själva stoppet är det upp till
            varje land att forma politiken för hur man vill minska fisket
            av ål. Men vi i Sverige ska ju alltid vara lite av Bror Duktig.
            När vi minskar måtten för att fånga ål med sju centimeter minskar
            danskarna sina ålar med fem millimeter. De hindrar dessutom bara
            fritidsfiskare från att fiska ål. 90 procent av den ål som danskarna
            fiskar är förvaltad av svenskar i svenska vatten. Man kan verkligen
            fråga sig om vi ska ha så strikta regler att det gynnar våra grannar
            i Danmark. De kan alltså fiska denna ål i stort sett fritt i Öresund
            trots att den kommer från Sverige och är förvaltad här.
          </note>
          <note>
            Jag vill tacka landsbygdsministern för debatten. Jag hyser hopp
            tillsammans med ålfiskare, Ålfiskekommittén och andra som ser
            detta som viktigt för kusten. Vi ska ha en levande kustbygd och
            en levande kultur även på kusten, och då är det viktigt att vi
            får till ett ålfiske som sätts i gång momentant för att använda
            landsbygdsministerns uttryck. Jag skulle vilja se att man i alla
            fall får fiska till dess att ersättningsmöjligheterna är utredda
            och man vet att det finns möjlighet för dessa ålfiskare att få
            sin inkomst. Det är inte rätt och inte rättfärdigt att människor,
            även om det bara handlar om 8090 personer på västkusten, ska stå
            utan inkomst med dyra redskap och utan möjlighet att fånga sin
            ål som de menar fortfarande finns där den så kallade västkustålen.
          </note>
          <note>
            Vi har en del problem när det gäller vandringslederna från västkusten
            till insjöarna. Det är kraftverken som har byggt ut sin verksamhet.
            Jag skulle vilja att vi minskar möjligheten att hämta glasål,
            det vill säga yngel, från Frankrike och England och i stället
            ökar möjligheten för yrkesfiskarna på västkusten att transportera
            ål från västkusten till insjöarna för ett levande fiske.
          </note>
          <note type="speaker">
            Anf. 14 Landsbygdsminister ESKIL ERLANDSSON (C):
          </note>
          <note>
            Herr talman! Låt mig återigen konstatera att det är komplicerat
            att beskriva ålens alla livsstadier. Om det ska göras är det dessutom
            en myndighetsuppgift, och i det här fallet åvilar den uppgiften
            den nyinrättade Havs- och vattenmyndigheten. Det är myndigheterna
            som, utifrån sin kunskap, har bedömt att vi måste vidta de åtgärder
            som nu är vidtagna. Skälet till det är att vi vill rädda och bygga
            upp beståndet av den utrotningshotade ålen i våra vatten så att
            vi kan ha ett hållbart fiske på vårt ålbestånd.
          </note>
          <note>
            Den här uppgiften fullgör man på lite olika sätt. Ett sätt är
            att vidta habitatförbättringar, till exempel bygga bort vandringshinder
            som kan finnas i samband med utbyggnad av vattenkraftverk.
          </note>
          <note>
            Är alla medlemsstater skyldiga att ha en ålförvaltningsplan?
            Svaret på den frågan är ja. Jag hade gärna sett att den ålförvaltningsplan
            som alla i Europeiska unionen är skyldiga att ha hade varit gemensam,
            men nu är den inte det. Av det skälet skiljer sig saker och ting
            åt lite grann, men min inställning, och den gäller i det här fallet
            och generellt, är att det alltid är bäst om vi har gemensamma
            mål och ramar för vad som ska göras eller inte göras om förhållandena
            är likartade i Europeiska unionen, annars uppstår sådana situationer
            som den Roland Utbult beskrev i sitt tidigare inlägg.
          </note>
          <note>
            Låt mig gå över till det som egentligen är huvudfrågan, nämligen
            ersättning för uteblivna fiskemöjligheter. Den enda möjligheten
            för en ålfiskare att få vederlag från den europeiska fiskerifonden
            för en utebliven fångstmöjlighet är, som det är utformat i dag,
            att fartyg skrotas. Den här möjligheten som jag nämnde i mitt
            tidigare inlägg har utnyttjats i Sverige för att minska trycket
            på torskfisket. Regeringen har alltså inte prioriterat sådana
            åtgärder för ålfisket. Det beror på att vi har bedömt att överkapaciteten
            i ålfiskeflottan har varit betydligt större och ett större och
            allvarligare problem i sammanhanget. Det är alltså skälet till
            att ålfiskarna inte har kunnat erbjudas skrotningsbidrag tillsammans
            med ett avgångsvederlag i samband med att man, som i torskfallet,
            har tvingats upphöra med sitt fångstarbete.
          </note>
          <note>
            Är det möjligt att erbjuda ersättningar på något annat sätt?
            Min bedömning är att svaret på den frågan är nej eftersom det
            då blir en statsstödsfråga. I Europeiska unionen är vi mycket
            noga med att undvika att ha speciella, nationella statsstöd. De
            prövas utomordentligt noggrant. I övrigt måste jag upprepa vad
            jag sade tidigare, nämligen att jag vet att Fiskeriverket har
            tittat på möjligheten att kompensera fiskarna i den här frågan.
            Vad utfallet av den diskussionen har blivit har jag ingen kännedom
            om.
          </note>
          <note type="speaker">
            Anf. 15 ROLAND UTBULT (KD):
          </note>
          <note>
            Herr talman! Jag vill egentligen bara tacka landsbygdsministern
            för svaret. Jag hoppas att departementet kan bistå den nya myndigheten
            HaV. Jag hör i alla fall ryktesvägen att man är bekymrad över
            att 8090 ålfiskare står på bar backe utan att kunna komma ut på
            havet.
          </note>
          <note>
            Jag har stort hopp om att landsbygdsministern ska kunna vara
            en pådrivande kraft. Även om han inte kan utöva något direkt ministerstyre
            är det viktigt med ett fungerande fiske för de här personerna.
            Det är viktigt för Bohuslän och för västkusten att vi har en levande
            kultur och en levande landsbygd.
          </note>
          <note>
            Jag ställde frågan om ersättning. Jag tycker att jag har fått
            svar. Även om frågan inte är löst sätter jag mitt hopp till att
            den nya HaV-myndigheten också tar sig an den här frågan eftersom
            det gamla Fiskeriverket genom sin generaldirektör utlovade att
            man skulle få ersättning. Det var faktiskt så. Man lovade möjligen
            för mycket. Nu är det viktigt att den nya HaV-myndigheten i Göteborg
            tar sig an den här frågan. Jag är tacksam för de svar som jag
            har fått av landsbygdsministern här i dag.
          </note>
          <note type="speaker">
            Anf. 16 Landsbygdsminister ESKIL ERLANDSSON (C):
          </note>
          <note>
            Herr talman! Det internationella havsforskningsrådets, med förkortningen
            Ices, bedömning är att beståndet av den europeiska ålen befinner
            sig utanför vad man i sammanhanget kallar för säkra biologiska
            gränser och att det nuvarande fisket inte är hållbart. Ices har
            så sent som i fjol rekommenderat att det utan dröjsmål utarbetas
            en återhämtningsplan för hela beståndet av den europeiska ålen
            och att exploatering och annan mänsklig verksamhet som kan påverka
            fisket eller beståndet minskar så mycket som möjligt så att beståndet
            kan återhämta sig. Jag måste instämma i denna bedömning och rekommendation
            från Ices. Jag vill nämligen att vi ska bruka naturens resurser
            utan att förbruka dem så att vi kan ha den fisk på våra bord som
            vi traditionellt har haft här i landet och i andra delar av Europa.
            Då måste vi vidta åtgärder som gör att bestånden kan återuppbyggas.
            Parallellt med detta hoppas jag att drabbade yrkesutövare kan
            hitta en övergångslösning till dess att beståndet är fiskbart
            igen.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2011/12:27 om auktioneringsintäkter
          </note>
          <note type="speaker">
            Anf. 17 Finansminister ANDERS BORG (M):
          </note>
          <note>
            Herr talman! Jens Holm har frågat miljöministern om hon kommer
            att leva upp till EU-direktivet och se till att minst 50 procent
            av intäkterna från auktioneringen av utsläppsrätterna går direkt
            till klimatåtgärder. Arbetet inom regeringen är så fördelat att
            det är jag som ska svara på interpellationen.
          </note>
          <note>
            Låt mig inledningsvis klargöra att Sverige under nuvarande period
            i handelssystemet delat ut sina utsläppsrätter till industrin
            utan kostnad. Efter 2012 blir det norm att sälja utsläppsrätterna.
            För svensk del räknar vi med att ca 1,3 miljarder kronor kommer
            in på budgetens inkomstsida årligen från och med 2013.
          </note>
          <note>
            Enligt EU:s utsläppshandelsdirektiv bör 50 procent av intäkterna
            från auktioneringen av utsläppsrätterna, eller ett ekonomiskt
            värde motsvarande dessa inkomster, gå till klimatåtgärder på nationell
            eller internationell nivå.
          </note>
          <note>
            Klimatåtgärder som åsyftas i direktivet är till exempel åtgärder
            för utsläppsminskningar, satsningar på klimatforskning och förnybar
            energi men också klimatåtgärder i utvecklingsländer.
          </note>
          <note>
            En grundläggande princip för regeringen är att inte öronmärka
            intäkter till statsbudgeten till specifika ändamål. Vi anser vidare
            att utgiftssidan inte ska bestämmas av enskilda inkomstkällor
            utan bedömas utifrån nationella prioriteringar.
          </note>
          <note>
            Men den principen påverkar inte regeringens höga ambitionsnivå
            på klimatområdet. Exempelvis avsätter regeringen under perioden
            20102012 totalt 8 miljarder kronor till klimatåtgärder i utvecklingsländer.
          </note>
          <note>
            Därutöver gör regeringen ett antal klimatrelaterade satsningar
            på nationell nivå, inom exempelvis energieffektivisering och energiforskning.
          </note>
          <note>
            Vi kommer givetvis också att rapportera om våra åtgärder och
            intäkter i enlighet med direktivet.
          </note>
          <note type="speaker">
            Anf. 18 JENS HOLM (V):
          </note>
          <note>
            Herr talman! Tack så mycket, finansministern, för svaret på min
            interpellation!
          </note>
          <note>
            Vi är nog rätt överens om att klimatförändringarna är mer långtgående
            än vad man tidigare har befarat. FN kom med sin vetenskapliga
            slutrapport 2007. Efter den har det kommit ett antal andra skarpa
            rapporter som talar om havsnivåhöjning, ökenutbredning i fattiga
            länder och snabbare temperaturhöjning än vad man tidigare har
            trott.
          </note>
          <note>
            Hade vi här befunnit oss i något av de fattiga länderna i världen
            hade frågor som avskogning, ökenutbredning, det faktum att vi
            kan odla mindre mat därför att det blir allt hetare och svårare
            att odla, havsnivåhöjning med översvämningar och i slutändan svält
            och direkta krig varit ett faktum. Nu är vi privilegierade och
            befinner oss i Sverige, på den norra delen av halvklotet, och
            än så länge har vi inte drabbats så allvarligt av klimatförändringarna.
          </note>
          <note>
            Inte desto mindre är det viktigare än någonsin att Sverige och
            den rika världen tar sitt ansvar. Jag hävdar att det är främst
            två saker vi ska göra. Vi måste ta tag i våra utsläpp och se till
            att minska dem kraftigt. Det andra vi ska göra är att föra över
            ekonomiska resurser till dem som drabbas av vår livsstil. Vi ska
            föra över resurser till de fattiga länderna. Det är också fastslaget
            i klimatkonventionen, och det är någonting som Sverige står bakom
            att vi ska göra.
          </note>
          <note>
            Jag vill påminna om att finansministern nu till helgen åker ned
            till Bryssel och träffar de andra finansministrarna och där ska
            diskutera hur många tiotals, hundratals eller kanske till och
            med tusentals miljarder kronor som man ska gå in och stötta de
            europeiska bankerna med. Men då det handlar om frågan om klimatfinansiering
            och om att hitta pengar till de allra fattigaste, till dem som
            drabbas av våra utsläpp, går det väldigt mycket trögare.
          </note>
          <note>
            EU har ett handelsdirektiv för utsläppsrätter. Jag satt själv
            i EU-parlamentet tidigare och var med och förhandlade om det handelsdirektivet.
            En av de stora landvinningarna i de förhandlingarna var att vi
            lyckades få fram ett krav på att minst 50 procent av de intäkter
            som kommer in från auktioneringen av de utsläppsrätterna ska gå
            till klimatåtgärder. De ska gå till nya klimatåtgärder, antingen
            här på hemmaplan eller som någon form av klimatfinanisering till
            den fattiga delen av världen.
          </note>
          <note>
            När man tittar på regeringens budget, s. 31 fotnot 4, kan man
            se klart och tydligt att regeringen erkänner att det kommer att
            komma in drygt 1 miljard kronor, precis som finansministern har
            konstaterat, i form av auktioneringen av utsläppsrätter. Men de
            pengarna går bara direkt in i statsbudgeten. Det är helt i strid
            med EU-direktivet, för de här pengarna ska ju öronmärkas till
            klimatåtgärder.
          </note>
          <note>
            Därför vill jag fråga finansministern om det verkligen är på
            det viset att ni inte tänker se till att åtminstone hälften av
            de 1,3 miljarderna går till klimatåtgärder.
          </note>
          <note>
            Finansministern säger att vi inte öronmärker pengar i Sverige.
            Men jag vill påminna om att vi på andra områden faktiskt kan öronmärka.
            Vi säger att 1 procent av bruttonationalinkomsten ska öronmärkas
            för biståndet. Vi är också eniga med andra länder i världen om
            att 2 procent av avgiften för handeln med så kallade CDM-krediter
            ska gå direkt till den internationella anpassningsfonden för klimatarbete.
          </note>
          <note>
            Jag vet att Tyskland har börjat öronmärka pengar för klimatarbete,
            så varför kan inte vi göra det här? Det är ett svek mot dem som
            lider på grund av våra utsläpp annars.
          </note>
          <note type="speaker">
            Anf. 19 Finansminister ANDERS BORG (M):
          </note>
          <note>
            Herr talman! Självklart är klimatförändringarna en avgörande
            utmaning för hela vårt globala samhälle, för i-länder, utvecklingsländer,
            södra halvklotet och norra halvklotet. Det är ett gemensamt problem
            som vi bara kan lösa med gemensamma tag.
          </note>
          <note>
            I grund och botten måste vi göra internationella insatser. Det
            är effektivt, och det är moraliskt riktigt därför att det hjälper
            länder att utvecklas. Den utgångspunkten delar vi.
          </note>
          <note>
            Vi ska också använda effektiva styrmedel, där handelssystemet
            står ut som ett av de bäst fungerande.
          </note>
          <note>
            Låt oss då konstatera att direktivtexten, som vi från Finansdepartementets
            sida naturligtvis har varit med och förhandlat fram, är väldigt
            tydlig. Där framgår med all önskvärd tydlighet att det står bör
            användas, inte ska användas. Skälet till att vi enades om det
            i Europeiska rådet och i de råd som fattar dessa beslut var just
            att det inte fanns en öronmärkning, därför att Sverige och en
            bred majoritet av EU:s medlemsländer inte ville ha det på det
            sättet. Det är alldeles tydligt att det sätt som vi redovisar
            detta på är i enlighet med direktivet, precis så som det är formulerat.
          </note>
          <note>
            Sverige gör mycket stora satsningar. Det handlar om över 3 miljarder
            till utvecklingsländer. Det handlar om 700 miljoner till energieffektivisering.
            Det handlar om 1,3 miljarder till energiforskning. Allt detta
            är naturligtvis åtgärder som bidrar till att vi förbättrar klimatet,
            helt i enlighet med detta direktiv.
          </note>
          <note>
            Som vanligt är Sverige det absolut ledande landet i Europa på
            klimatområdet. Vi gör bredast insatser, vi är alltid pådrivande,
            vi har mest ekonomiska styrmedel och vi gör bredast satsningar
            och investeringar för att säkra hållbarhet.
          </note>
          <note>
            Ett slående exempel på det, som jag noterade i underlagen för
            detta, är hur det nu ser ut med den förnybara energin och på vindkraftssidan.
            Sverige ökade 2010 sin vindkraftskapacitet med 40 procent, att
            jämföra med 9 procent i Danmark och 6 procent i Tyskland. Sverige
            har alltså flyttat fram positionerna kraftigt med förnybar energi,
            bland annat tack vare de effektiva styrmedel vi har. Det är koldioxidskatter,
            handelssystemet, gröna certifikat samt olika forsknings- och investeringsstöd
            som gör att Sverige är och förblir ett av de ledande länderna
            på förnybar energi i Europa.
          </note>
          <note>
            Sedan ska vi naturligtvis också göra bredare internationella
            insatser på klimatområdet. Vi vet att inte minst Gunilla Carlsson
            har gjort det via de olika samarbetsorgan som vi har, inte minst
            världsbanksarbetet, där Sverige är starkt pådrivande och en mycket
            betydande finansiär för att klara klimatfrågan också i utvecklingsländer.
          </note>
          <note type="speaker">
            Anf. 20 JENS HOLM (V):
          </note>
          <note>
            Herr talman! Det här var ett intressant svar från finansministern.
            Nu förstår inte jag riktigt vad den svenska regeringens linje
            i den här frågan verkligen är.
          </note>
          <note>
            EU-direktivet slår fast att minst hälften av intäkterna ska användas
            till klimatåtgärder. Finansministern slingrar sig och säger att
            det står bör. Ja, det är sant det står bör. Men då kan väl finansministern
            berätta här och nu: Tänker finansministern använda 1,3 miljarder
            kronor, eller åtminstone 50 procent av dessa pengar som kommer
            direkt från handelssystemet, till nya klimatåtgärder? Det är precis
            det som frågan handlar om. Sedan kan man göra det till en semantisk
            diskussion om bör och ska.
          </note>
          <note>
            Jag vill veta om regeringen tänker avsätta dessa pengar till
            klimatåtgärder. Ni gör inte det nu. Nu går de här pengarna direkt
            in i statsbudgeten, bland annat för att man ska finansiera en
            sänkning av restaurangmomsen och andra i mitt tycke tokiga saker
            som regeringen håller på med.
          </note>
          <note>
            Vad är det annars för vits med att vi har EU-direktiv som slår
            fast att vi har ett handelssystem med syftet att minska utsläppen
            men också dra in resurser som ska användas till klimatarbete?
            Sedan ska det komma frifräsare som tar de här pengarna, nallar
            på dem och ger dem till höginkomsttagare som ska käka ute på restaurang
            och andra saker. Då är det väl ingen vits med att vi har gemensamma
            regler.
          </note>
          <note>
            Jag vill veta nu: Kommer Anders Borg att använda åtminstone 50
            procent av de 1,3 miljarderna till nya klimatåtgärder?
          </note>
          <note>
            Finansministern tar också upp att Sverige vidtar internationella
            åtgärder. Det är sant det gör ni i regeringen. Det stora problemet
            med det ni gör är att ni tar pengar från den redan befintliga
            biståndsbudgeten. Det kan vara malariabekämpning, kampen för rent
            vatten, skolbyggen, demokratiutveckling och andra saker som får
            stryka på foten då ni vidtar de här åtgärderna. Vi står bakom
            internationella överenskommelser som talar om att det ska vara
            nya och additionella medel när man går in med klimatbistånd. Man
            ska inte ta det från det redan befintliga biståndet.
          </note>
          <note>
            Sedan blir det lite lustigt när finansministern pratar om förnybar
            energi, då alla vet att vi är förbisprungna av en mängd länder
            i världen, inte minst Danmark och Tyskland som är just de två
            länder som finansministern tar upp. Varför är det så att utvecklare
            av solenergi och solceller får flytta till Tyskland när de vill
            kommersialisera sina produkter? Här i Sverige finns det ingen
            marknad för det. Vi har ingen solenergimarknad alls i Sverige,
            för vi har ingen politik för det.
          </note>
          <note>
            Det är ganska intressant att ni i den regering som nu styr gick
            ut i valet för ett år sedan och i ert så kallade jobbmanifest,
            alltså de borgerliga partiernas valmanifest, lovade nya stödsystem
            för solenergin i Sverige. Ett år senare håller ni nu på att avveckla
            dem. Vad är det för politik för förnybar energi?
          </note>
          <note type="speaker">
            Anf. 21 Finansminister ANDERS BORG (M):
          </note>
          <note>
            Herr talman! EU-direktivet är glasklart, entydigt, oomkullrunkeligt
            och oomtolkbart: Minst 50 procent av inkomsterna från auktioneringen
            av utsläppsrättigheter, eller ett ekonomiskt värde motsvarande
            dessa inkomster, bör jag upprepar bör användas för ett eller flera
            av följande syften.
          </note>
          <note>
            Det är helt entydigt hur kompromissen ser ut. Det fanns aldrig
            en majoritet av EU:s länder som ville skriva skall utan de ville
            skriva bör just därför att redovisningen ska göras på det sätt
            som jag har gjort. Det faktum att vi gör insatser i utvecklingsländer
            på över 3 miljarder, energiforskning på över 1 miljard och energieffektivisering
            på 700 miljoner innebär att Sverige för varje bokstavsläsning
            av detta direktiv uppfyller det med råge mångfalt om.
          </note>
          <note>
            Låt mig vara tydlig. Det går en skiljelinje mellan hur jag ser
            på finanspolitik och hur Jens Holm ser på finanspolitik. Jens
            Holm vill dra isär vårt budgetramverk. Jens Holm vill förändra
            våra budgeteringsregler. Jens Holm vill inte ha ordning och reda
            i offentliga finanser. Då är öronmärkning en självklarhet på den
            agendan. Det var så vi tidigare skapade oordningen i de svenska
            offentliga finanserna, det vill säga när vi öronmärkte skatter
            till specifika fonder som vi förde ut i de offentliga budgetarna.
            Det var så det i stor utsträckning såg ut i slutet av 80-talet
            i Sverige. Vi fick kämpa i tio år för att komma i ordning med
            den saken. Vi ska inte tillbaka till öronmärkning. Öronmärkning
            ska man alltid avstå från, och där man hittar den bör man alltid
            försöka avveckla den.
          </note>
          <note>
            Däremot är det självklart att vi ska jobba med klimatfrågorna.
            Koldioxidskatt, gröna certifikat och handelssystem är självklara
            delar av den goda klimatpolitik som Sverige har. Lusten från vänsterpartierna
            att svartmåla Sverige är för mig fullständigt frapperande. Jag
            deltar i Världsbanksmötena år ut och år in, och jag hör hur diskussionerna
            går. Norden och Baltikum är de enskilt största bidragsgivarna
            till exempel för den hjälputskrivelse som gjordes för Afrikas
            horn. Möjligtvis är amerikanerna i närheten.
          </note>
          <note>
            Så här är det alltid. Det är alltid Sverige, Norge och Danmark
            som går i bräschen och satsar bredast på att hjälpa till i utvecklingsfrågorna.
          </note>
          <note>
            Ska det vara så? Självklart ska vi ta ett ansvar för att hjälpa
            människor i nöd. Självklart ska vi vara stolta över att vårt bistånd
            är mer omfattande än i andra länder. Det är bra. Att försöka skapa
            en bild av att Sverige spelar bort viktiga biståndssatsningar
            medan andra länder kliver fram och tar ett stort ansvar är inte
            med verkligheten överensstämmande. När andra länder talar om vad
            de gör visar det sig alltid att vi i Norden och Baltikum gör mer.
            Vi följer regelverken bättre, vi har större satsningar och vi
            har inte samma krav på att pengar ska föras tillbaka till våra
            egna fördelar. Den beskrivningen av det svenska biståndet finns
            inte. Vi har ett bra bistånd, och det är jag stolt över.
          </note>
          <note>
            Låt oss också ta frågan om vindkraften. Sedan regeringen tillträdde
            2006 har vindkraften ökat med 260 procent i Sverige, i Danmark
            med 19 och i Tyskland med 32. Det är bra att Sverige ägnar sig
            åt snabb utbyggnad av vindkraftssektorn. Senast i dag läste jag
            en stor artikel i Dagens Industri om att den förnybara energin
            är en framtidsbransch som växer explosivt. Det är bra. Vi ska
            uppmuntra till att förena effektiv ekonomi med bra klimatinvesteringar,
            till exempel vindkraften. Ge inte bilden av att Sverige är sämst,
            ligger sist och inte gör vad vi ska. Vi är alltid noggranna i
            klimat- och biståndsfrågor.
          </note>
          <note type="speaker">
            Anf. 22 JENS HOLM (V):
          </note>
          <note>
            Herr talman! Vi talar om EU:s utsläppshandelsdirektiv, som förnyades
            i början av 2009 då kraven på bland annat klimatfinansiering skrevs
            in.
          </note>
          <note>
            Vad är det för vits med att ha ett direktiv som säger att minst
            50 procent av intäkterna från handelssystemet ska gå till nya
            klimatåtgärder? Vad är det för vits med det? Nu håller finansministern
            på att göra detta till en semantisk fråga. Jag känner till massvis
            med lagtexter där det står bör och man skulle ha velat ha ett
            skall . Inte desto mindre står det så i direktivet.
          </note>
          <note>
            Kommer man att använda minst 50 procent, finansministern, av
            dessa 1,3 miljarder kronor, som dessutom successivt kommer att
            växa och bli mer och mer i takt med att koldioxidpriset förhoppningsvis
            går upp? Kommer man att se till att minst 50 procent av intäkterna
            går till nya klimatåtgärder? Vi får inte höra någonting alls från
            finansministern. Det är oroväckande. Framför allt är det ett stort
            svek mot alla de hundratals miljoner människor runt om i den fattiga
            delen av världen som drabbas av våra utsläpp.
          </note>
          <note>
            På vilket sätt ska annars de fattiga länderna hjälpas? Finansministern
            åker i väg till helgen, och ni kommer att diskutera miljardbelopp
            till de europeiska bankerna men ni kan inte ta fram några nya
            pengar till dem som drabbas av våra utsläpp.
          </note>
          <note>
            Finansministern säger att det görs så mycket på det internationella
            planet. Ja, det är därför att vi har ett relativt högt bistånd.
            Men ni nallar från biståndet. Ni tar från malariabekämpning, från
            rätten till rent vatten och från demokratiutveckling. Jag vet
            inte exakt vilka områden som drabbas, men det är biståndspotten
            totalt sett som drabbas när ni säger att ni vidtar klimatåtgärder.
            Ni tillför inga nya resurser. Det är riktigt dåligt. Sverige borde
            kunna bättre än så.
          </note>
          <note type="speaker">
            Anf. 23 Finansminister ANDERS BORG (M):
          </note>
          <note>
            Herr talman! Jag kan inte acceptera att Jens Holm i varje inlägg
            använder ordet skall när direktivtexten är bör . Jag har läst
            upp direktivtexten för att klargöra detta. Detta är en text framförhandlad
            av EU:s 27 medlemsstater. Det finns inte en finansminister i Europa
            som säger sig vara för en öronmärkning. Varenda finansminister
            i Europa håller med om att man inte gör öronmärkningar. Öronmärkningar
            strider mot grundläggande budgetprinciper för offentliga finanser
            i ett väl fungerande land. Vi ska inte ha nettosnurr vid sidan
            om budgeten. Bruttoredovisning är utgångspunkten i all budgetering
            när det gäller offentliga finanser.
          </note>
          <note>
            Direktivtexten är entydig. Det står bör därför att vi är överens
            om bör . Därför kan jag också redovisa exakt hur vi uppfyller
            direktivet. Det handlar om de 3 ½ miljarder vi ger till utveckling,
            klimat och stöd. Det handlar om de 1,3 miljarder vi ger i energiforskning
            och 0,7 miljarder i energieffektivisering och en lång rad andra
            budgetposter. Sverige uppfyller med råge detta. Skälet är att
            beslutet är fattat i enlighet med den uppfattning vi hade, nämligen
            att det står bör .
          </note>
          <note>
            Jag kan inte förstå användningen av ord som svek om svensk energipolitik
            när vi sedan 2006, då regeringen tillträdde, har sett 260 procents
            ökning av vindkraften. Det är en enormt kraftig ökningstakt. Vi
            ser hur industrin och skogsindustrin förbereder ännu fler projekt
            på området därför att detta är en samhällsekonomiskt rimlig och
            klimatekonomiskt bra investering.
          </note>
          <note>
            Sedan hävdas det att vi nallar på biståndet. Det finns ett enprocentsmål
            av bni i Sverige. Den här regeringen har fört en framgångsrik
            tillväxtpolitik. Vi har haft högre tillväxt än praktiskt taget
            alla andra länder. Därför har biståndet vuxit. I nominella termer
            har vi mer än fördubblat biståndspengarna. Vi har gått från runt
            20 upp mot 40 miljarder i biståndspengar. Därmed kan Sverige i
            alla Idarundorna och i andra sammanhang alltid ställa sig upp
            bland de första och tillföra mer pengar. Jag är stolt över att
            Sverige försöker bära ett globalt solidariskt ansvar med en aktiv
            biståndspolitik.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2011/12:23 om Försvarsmaktens vindkraftsstopp
          </note>
          <note type="speaker">
            Anf. 24 Försvarsminister STEN TOLGFORS (M):
          </note>
          <note>
            Herr talman! Lise Nordin har frågat mig vad jag avser att göra
            för att Försvarsmakten ska följa regeringens instruktioner om
            att bidra till att nå den nationella planeringsramen för vindkraft.
            I interpellationen anför Lise Nordin bland annat att utvecklingen
            av vindkraften hotas av att Försvarsmakten infört ett vindkraftsförbud
            runt sina flygplatser.
          </note>
          <note>
            Regeringen har en ambitiös energipolitik när det gäller utvecklingen
            av förnybar elproduktion. Vindkraftsproduktionen har under de
            senaste tolv månaderna nått upp till drygt fem terawattimmar,
            vilket är en femdubbling jämfört med vindkraftsproduktionen 2006.
          </note>
          <note>
            Frågor om etablering av vindkraft prövas i enlighet med gällande
            lagstiftning, framför allt plan- och bygglagen (2010:900) och
            miljöbalken.
          </note>
          <note>
            Vid en vindkraftsprövning ska Försvarsmakten lämna det yttrande
            som behövs för att hänsyn ska tas till det intresse myndigheten
            ska bevaka riksintresset för totalförsvaret. Det är sedan prövningsmyndigheten
            kommunen eller länsstyrelsen som väger samman intressena och fattar
            beslut.
          </note>
          <note>
            Försvarsmakten har utrett frågan om vindkraftsutbyggnad vid militära
            flygplatser. Den 4 oktober 2010 beslutade Försvarsmakten om interna
            riktlinjer för hantering av remisser angående vindkraft inom militära
            flygplatsers influensområden. I beslutet redovisas i text och
            på kartor de områden så kallade stoppområden inom vilka Försvarsmakten
            anser att det av flygsäkerhetsskäl inte bör byggas vindkraftverk.
          </note>
          <note>
            Såsom en fristående statlig myndighet ansvarar Försvarsmakten
            för sin hantering av frågor om etablering av vindkraftverk i närheten
            av militära flygplatser. Försvarsmakten anser att vindkraftverk
            på olika sätt negativt kan påverka myndighetens verksamhet. Det
            kan vara störningar på radar- och signalspaning och på radiolänkstråk.
            Störningar av till exempel radarsystemen påverkar möjligheten
            att övervaka vårt luftrum. Övervakningen är nödvändig för att
            kunna förhindra kränkningar. Denna aspekt gäller främst i kustområdena.
          </note>
          <note>
            Enligt Försvarsmakten är huvudproblemet vid de militära flygplatserna
            ett annat. Av flygsäkerhetsskäl får det inte finnas höga objekt,
            till exempel telemaster och vindkraftverk, vid flygplatserna.
            Detta gäller både civila och militära flygplatser. Varje högt
            objekt vid en flygplats är ett hot mot flygsäkerheten.
          </note>
          <note>
            Försvarsmakten motiverar de så kallade stoppområdena i riktlinjerna
            i oktober 2010 med att inom dessa områden runt de militära flygplatserna
            finns för militär flygverksamhet specifika krav på hinderfrihet.
            Bland annat gäller att Försvarsmaktens piloter måste kunna flyga
            på mycket låga höjder. Piloten navigerar då från flygplanet och
            väjer själv för terrängformationer och höga objekt.
          </note>
          <note>
            När flera JAS 39 Gripen startar tillsammans så kallad radarkolonn
            ska piloterna direkt efter start låsa sin radar på det framförvarande
            flygplanet. Det finns då en risk att radarn av misstag i stället
            låser på till exempel ett vindkraftverk. Piloterna är medvetna
            om denna risk och ska alltid kontrollera att radarn verkligen
            låst på det framförvarande flygplanet. Detta är därför ingen för
            Försvarsmakten avgörande fråga mot etablering av vindkraftverk
            vid de militära flygplatserna.
          </note>
          <note>
            I december 2010 uppdrog regeringen åt Totalförsvarets forskningsinstitut,
            FOI, att i samråd med bland annat Försvarsmakten och Statens energimyndighet
            göra en internationell jämförelse av olika försvarsmakters, särskilt
            flygvapnets, verksamhet och vindkraftsutbyggnad vid militära flygplatser.
            I de fall FOI finner det lämpligt ska åtgärder föreslås för att
            underlätta vindkraftsutbyggnaden i Sverige samtidigt som Försvarsmakten
            kan utvecklas i enlighet med de mål och ekonomiska ramar som fastställts
            av riksdagen. Uppdraget ska redovisas senast den 30 november i
            år.
          </note>
          <note>
            I enlighet med sin instruktion förordning (2007:1266) med instruktion
            för Försvarsmakten redovisar Försvarsmakten varje år i årsredovisningen
            begärda uppgifter om bland annat myndighetens åtgärder för att
            bidra till att nå den nationella planeringsramen för vindkraft.
            Senast skedde detta i årsredovisningen för 2010, som lämnades
            till regeringen i februari i år.
          </note>
          <note>
            Regeringen har i sin tur lämnat en redovisning till riksdagen
            i budgetpropositionen för 2012 (prop. 2011/12:1, utgiftsområde
            6, s. 47 f.). Regeringen redovisar bland annat att Försvarsmakten
            har svarat på ett stort antal remisser från exploatörer och enskilda
            i vindkraftsärenden. Vid hinder mot landbaserad vindkraft försöker
            Försvarsmakten peka ut alternativa lokaliseringar där vindkraftverken
            inte stör försvarets verksamhet eller anläggningar.
          </note>
          <note type="speaker">
            Anf. 25 LISE NORDIN (MP):
          </note>
          <note>
            Herr talman! Jag tackar försvarsminister Sten Tolgfors för svaret
            på min interpellation.
          </note>
          <note>
            Sverige har under lång tid haft en mycket positiv utbyggnad av
            vindkraft, men vi ser i dag att Försvarsmakten är ett av de största
            hoten mot en fortsatt utbyggnad av den. Vi har sett att utbyggnadstakten
            avtagit och nu är ungefär hälften av vad den var för tio år sedan.
            Om utbyggnadstakten fortsätter att avta på samma sätt kommer Sverige
            att ha svårt att nå det planeringsmål om 30 terawattimmar som
            satts upp för vindkraften.
          </note>
          <note>
            Det beslut som Försvarsmakten fattat om att inte tillåta vindkraft
            inom en stor radie runt sina flygplatser har lett till att totalt
            10 procent av Sveriges yta i dag är undantagen från vindkraft.
            Det är en yta ungefär lika stor som hela Danmark, och vi vet alla
            att Danmark lyckats mycket väl med att bygga ut vindkraften.
          </note>
          <note>
            Vi ser att Försvarsmaktens beslut leder både till att man sätter
            ett moratorium för all ny vindkraft och till att man, trots löften
            om motsatsen, fortfarande överklagar redan byggda vindkraftverk
            i dessa områden. Ett marknadsvärde för vindkraft på totalt ca
            30 miljarder kronor är hotat av Försvarsmaktens vindkraftsstopp.
            Det innebär att ungefär 7 terawattimmar vindkraftsel är hotat.
            7 terawattimmar kan jämföras med de ungefär 5 terawattimmar vi
            har i dag. Mer än all den vindkraft vi redan har är alltså hotad
            av Försvarsmaktens vindkraftsstopp.
          </note>
          <note>
            I denna fråga har försvaret i det närmaste veto. I miljöbalken
            fastslås att Försvarsmaktens intressen ska gå före andra intressen
            vad gäller de konflikter som kan råda i dessa områden. Trots den
            viktiga position som Försvarsmakten har här har man inte kunnat
            ge en rimlig förklaring eller motivering till varför man säger
            stopp till vindkraft. Det har tidigare påståtts att det handlar
            om att radarsystemen i JAS Gripen inte kan flyga runt vindkraftverk,
            men ingenjörerna på Saab Aircraft, som byggt systemet, säger:
            Om det är så att Försvarsmakten ser det som ett problem finns
            det säkert en lösning på det, men vi har inte fått någon beställning
            om detta från Försvarsmakten. Det tycks alltså inte finnas någon
            förklaring i radarsystemet, utan det finns en enkel teknisk lösning
            om Försvarsmakten vore intresserad av en sådan kompromiss.
          </note>
          <note>
            Tidigare har försvarsministern och Försvarsmakten sagt att det
            primära uppdraget är att skydda landets säkerhet och därmed inte
            ansett sig behöva bry sig om de konsekvenser som den här situationen
            lett till för vindkraften. På grund av det har man inte följt
            sitt eget regelverk. I § 5 b i regelverket för Försvarsmakten
            står det tydligt att man årligen ska redovisa myndighetens medverkan
            i beredningen av ärenden rörande vind- och vågkraft samt de åtgärder
            myndigheten vidtagit för att bidra till att nå den nationella
            planeringsramen för vindkraft. När Försvarsmakten har ett uppdrag
            att bidra till att nå det nationella vindkraftsmålet är det allvarligt
            att man i stället i dag är ett av de absolut största hindren för
            den utbyggnaden.
          </note>
          <note>
            Jag undrar på vilket sätt försvarsministern anser att försvaret
            i dag hjälper, snarare än stjälper, vindkraftsutbyggnaden. Det
            är mycket oklart på vilket sätt Försvarsmakten lever upp till
            de tydliga instruktioner den fått om att bidra till utbyggnaden
            av vindkraft. Jag vill be Sten Tolgfors förtydliga på vilket sätt
            Försvarsmakten följer sina instruktioner och bidrar till att lösa
            den konflikt som uppstått mellan vindkraften och Försvarsmakten.
          </note>
          <note type="speaker">
            Anf. 26 STAFFAN DANIELSSON (C):
          </note>
          <note>
            Herr talman! Alliansen träffade en bra energiöverenskommelse
            under förra mandatperioden. Den ledde till ett likaledes bra riksdagsbeslut
            om en stor satsning på förnybar energi. Energi och förnybar energi
            är ju ett riksintresse för Sverige.
          </note>
          <note>
            Det är viktigt att alla myndigheter drar åt samma håll för att
            nå de höga målen för energi från till exempel förnybar vindkraft.
            Det är bra att Lise Nordin i sin interpellation lyfter fram regeringens
            instruktion till Försvarsmakten för att riksdagens vindkraftsmål
            ska kunna uppnås och bidra till detta. Samtidigt ska givetvis
            försvarets intressen väga tungt i olika slag av samhällsplanering,
            vilket också är inskrivet i miljöbalken; om olika riksintressen
            står mot varandra har försvarsintresset förtur av närmast vetokaraktär.
          </note>
          <note>
            Detta mycket starka mandat ger självfallet Försvarsmakten som
            myndighet ett särskilt ansvar för att ha ordentligt på fötterna
            och utnyttja denna särställning på ett omdömesgillt och ansvarsfullt
            sätt utan tvära kast. Givetvis ska flygsäkerheten komma i första
            rummet, men det känns märkligt att det skulle krävas ett förbud
            mot vindkraftverk på hela 10 procent av Sveriges yta. Det är,
            som Lise Nordin sade, en yta motsvarande hela Danmark.
          </note>
          <note>
            Den här frågan aktualiserades plötsligt den 1 april 2010 när
            Försvarsmakten lanserade fyramilsgränsen runt flygplatser, förbud
            mot nya vindkraftverk och kanske även rivning av många som redan
            uppförts, detta efter godkännande av försvaret. Jag ställde en
            interpellation till försvarsministern om det i november förra
            året, och vi hade en givande och bra debatt. Jag tror att den
            kan ha bidragit till att tankarna på rivning av tiotals eller
            hundratals vindkraftverk verkar ha lagts i malpåse, som väl är.
          </note>
          <note>
            Det är bra att Försvarsmakten i viss mån nyanserat sin fyrkantiga,
            plötsliga inställning till stoppområdet och börjat föra en mer
            konstruktiv dialog med enskilda, kommuner och andra som vill uppföra
            vindkraftverk. Det är också bra att regeringen genom förra näringsministern
            Maud Olofsson tillsatte en utredning, som försvarsministern hänvisar
            till, för att redovisa hur frågor om vindkraftverk och flygsäkerhet
            lösts i andra länder där utrymmena oftast är mycket mer begränsade
            än i Sverige. Det ska bli intressant att ta del av den; den kommer
            vad jag förstår den 30 november.
          </note>
          <note>
            När Försvarsmakten genom sitt miljöbalksveto motsätter sig nya
            vindkraftverk kan detta överklagas, vilket självfallet också kommer
            att ske, och då kommer ärendet snabbt till regeringen. Jag inser
            därför att försvarsministerns möjlighet att vara konkret i dessa
            frågor är mycket begränsad.
          </note>
          <note>
            Jag hoppas alltså att Försvarsmaktens tillnyktring i de här viktiga
            frågorna fortsätter och att det blir så få ärenden som möjligt
            som överklagas till regeringen, det vill säga att man hittar lösningar
            så att flyg och vindkraft kan samverka så mycket som möjligt.
          </note>
          <note>
            Självfallet utgår jag från att regeringen kommer att göra en
            klok avvägning mellan de två viktiga riksintressena försvaret
            och den förnybara energin när frågan överklagas till regeringen.
          </note>
          <note>
            Jag tycker att Lise Nordin har ställt en viktig interpellation.
            Tack för den, och tack, försvarsministern, för svaret!
          </note>
          <note type="speaker">
            Anf. 27 JENS HOLM (V):
          </note>
          <note>
            Herr talman! Jag tycker också att detta är en viktig debatt.
            Precis som Lise Nordin sade är det stor risk för att utbyggnaden
            av vindkraft i Sverige håller på att stanna upp.
          </note>
          <note>
            Vi har Försvarsmaktens plötsliga inspel i frågan, men vi har
            också en mängd andra problem. Numera finns det ett kommunalt veto
            som gör att mängder av vindkraftsparker stoppas. Det finns en
            uttagsskatt för dem som producerar kooperativ vindel. Regeringen
            höjer inte elcertifikaten och sätter därmed inte upp en större
            andel förnybar energi och vindkraft som målsättning.
          </note>
          <note>
            Men nu pratar vi om Försvarsmakten. Då skulle jag vilja fråga
            försvarsministern: Om man vid en militär anläggning måste ha en
            radie på 4 mil där det inte får finnas vindkraftsturbiner, hur
            ska då våra JAS-plan kunna flyga omkring i andra områdena runt
            omkring i världen där det finns höga byggnader och kanske vindkraftverk?
          </note>
          <note>
            Beslutet är inte bara ett hot mot vindkraften, utan det underminerar
            hela trovärdigheten för JAS-planen. Man kan ju inte förvänta sig
            att de hela tiden ska flyga över en platt fotbollsplan eller en
            åker. Så ser ju världen ut!
          </note>
          <note>
            Jag skulle vilja att försvarsministern, även om det pågår en
            utredning, säger någonting om hur det ser ut i andra länder. Det
            här känns som en apart, begränsad svensk fråga. Är det på det
            viset är det faktiskt bara att sätta ned foten och säga åt Försvarsmakten:
            Nu får ni gilla läget i det här landet bygger vi vindkraftverk!
          </note>
          <note>
            Avslutningsvis skulle jag vilja veta från försvarsministern:
            På vilket sätt verkar Försvarsmakten för att bidra till utvecklandet
            av förnybar energi? Nu känns det som att man bara motsätter sig
            allt hela tiden.
          </note>
          <note type="speaker">
            Anf. 28 Försvarsminister STEN TOLGFORS (M):
          </note>
          <note>
            Herr talman! Oj, vad enkel världen är när man bara behöver titta
            åt ett håll och inte se helheten!
          </note>
          <note>
            I interpellationen säger Lise Nordin att det är fråga om ett
            moratorium för ny vindkraft. Samtidigt säger hon nu i debatten
            att det är mycket positiv utbyggnad.
          </note>
          <note>
            Kanske är det så att fakta tvingade oppositionen att backa. 260
            procent sade Anders Borg i den förra debatten att vindkraftsutbyggnaden
            hade ökat med sedan den borgerliga regeringen kom till makten.
            Jag talade i interpellationssvaret om en femdubbling av effekten
            från vindkraft.
          </note>
          <note>
            Lise Nordin sade också att det saknas en tydlig motivering och
            argumenterar sedan för att det jag tar upp i mitt interpellationssvar
            fellåsning av radar inte är ett argument för Försvarsmakten, eftersom
            man är tränad att hantera det.
          </note>
          <note>
            Dessutom frågar Lise Nordin mig: På vilket sätt medverkar Försvarsmakten
            till att hantera de intressekonflikter som alla måste erkänna
            finns mellan höga byggnader och flygtrafik som åker på låg höjd?
            Men oppositionen ser inte ens att det finns en sådan intressekonflikt,
            utan man ska blicka åt bara det ena hållet och bortse från det
            andra.
          </note>
          <note>
            Tydliga riktlinjer om hur Försvarsmakten resonerar och om var
            hjälper både kommuner och privata intressenter när de gör sina
            val av var man vill lokalisera ny vindkraft.
          </note>
          <note>
            Det andra är samtal om alternativa lokaliseringar. Om det inte
            fungerar här, fungerar det där?
          </note>
          <note>
            Det tredje är komplettering av sensorer, i den mån det är problemet,
            vilket kan vara fallet för vindkraftverk som är baserade till
            havs.
          </note>
          <note>
            Så bidrar Försvarsmakten.
          </note>
          <note>
            Dessutom blandar interpellanten och de övriga deltagarna i debatten
            ihop två saker. Det ena är Försvarsmaktens riktlinjer, som handlar
            om nya prövningar av vindkraftverk. Det andra är att Försvarsmakten
            har överklagat i vissa fall, när man anser att plan- och bygglagen
            och regelverken inte har följts.
          </note>
          <note>
            Försvarsmaktens uppgift är att ta till vara totalförsvarsintresset.
            Det är ett av våra riksintressen, som ytterst baseras på lagstiftning.
            Det är Försvarsmaktens intresse.
          </note>
          <note>
            För de allra flesta vindkraftverk har Försvarsmakten inga synpunkter
            alls. Det är precis därför vi har kunnat få den här utbyggnaden.
            260 procent pratade Anders Borg om. Jag pratar om utökad effekt
            i produktionen.
          </note>
          <note>
            Det har verkligen inte varit stillastående. Det har verkligen
            varit en betydande uppbyggnad. Men Försvarsmakten ska ändå lyfta
            fram inte minst flygsäkerhetsintressena.
          </note>
          <note>
            Vad är då de intressen som oppositionen skojar bort? Man måste
            kunna titta ut och själv navigera på mycket låg höjd för både
            terräng och hinder och kunna ta sig hem till hemmabasen under
            moln på låg höjd även i mycket dålig sikt, att sjunka ur moln,
            det vill säga att gå under dem för att kunna få visuell referens.
            Hur lågt man då kan gå beror på vilka hinder som finns på marken.
          </note>
          <note>
            Vindkraftverk är mycket svåra att upptäcka för piloter i dålig
            sikt. De roterande vingarna kan många gånger vara helt omöjliga
            att se, och man flyger i hastigheter på 700 till 1 000 kilometer
            i timmen. Talar vi dessutom om flygutbildning, till exempel på
            Såtenäs, är det självklart att om det handlar om oerfarna piloter
            är detta än svårare.
          </note>
          <note>
            Över land måste man kunna uppsöka marksikt, över hav ha en nödmetod
            att kunna gå ned mycket lågt för att sedan kunna landa i dåligt
            väder. Man kan flyga 100 meter över vattenytan. Man måste klara
            att kunna flyga 30 meter ovan mark och 20 meter ovanför havsytan.
          </note>
          <note>
            Då tror jag att var och en som tar seriöst på frågan förstår
            att det finns flygsäkerhetsintressen som man inte bara kan vifta
            bort eller avfärda med att Försvarsmakten inte är intresserad
            av vindkraft. Det handlar ytterst om människoliv och att värna
            säkra inflygningsvägar för flygplan, särskilt om de hamnar i problem.
            Där finns kärnan i Försvarsmaktens intresse.
          </note>
          <note type="speaker">
            Anf. 29 LISE NORDIN (MP):
          </note>
          <note>
            Herr talman! Miljöpartiet delar bilden att flygsäkerheten inte
            ska riskeras. Men den här situationen tycks vara ett enbart svenskt
            fenomen.
          </note>
          <note>
            Nyligen besökte jag Brasilien tillsammans med näringsutskottet.
            Brasilien är ett land dit Sverige i dag vill sälja JAS Gripen.
            När jag frågade Försvarsdepartementet hur det skulle fungera,
            eftersom Brasilien är ett av de länder som bygger ut mest vindkraft,
            fick jag beskedet att det inte är något problem i Brasilien. I
            Brasilien klarar JAS Gripen att flyga runt vindkraftverk.
          </note>
          <note>
            Det verkar mycket underligt att JAS Gripen skulle kräva andra
            förutsättningar i Sverige än vad som krävs i de länder dit Sverige
            har sålt eller vill sälja JAS Gripen.
          </note>
          <note>
            Försvarsminister Sten Tolgfors nämnde Såtenäs som exempel. Såtenäs
            i Skaraborg är ett av de områden i hela landet som är värst drabbat
            av försvarets vindkraftsstopp. Där finns en stor förvåning över
            försvarets agerande. Man förstår helt enkelt inte det konsekventa
            när försvaret säger ja och när man säger nej till nya vindkraftverk.
          </note>
          <note>
            Jag fick besöka områden där försvaret nu har sagt nej till att
            bygga vindkraftverk precis bakom där det redan står vindkraftverk,
            längre ifrån själva flygplatsen. Människor förstår inte vad som
            styr Försvarsmaktens beslut, när man säger nej till vindkraft.
          </note>
          <note>
            Jag delar försvarsministers bild av att vindkraften i Sverige
            har byggts ut mycket positivt. Men vad vi ser är att utbyggnadstakten
            avtar. Vindkraften byggs ut i mycket långsammare takt i dag än
            tidigare. Det beror till stor del på det veto som försvaret har
            använt mot vindkraften.
          </note>
          <note>
            Branschorganisationen Svensk Vindenergi vittnar om att de inte
            alls känner igen situationen att försvaret har gått in aktivt
            och försökt hjälpa till att hitta alternativa placeringar. Deras
            bild är att försvaret säger nej och åter nej och att man inte
            får någon motivering.
          </note>
          <note>
            Som tidigare har nämnts i debatten har Försvarsmakten tydliga
            instruktioner där det står att man ska bidra till utbyggnaden
            av vindkraft. Jag får inget tydligt svar från försvarsministern
            på vilket sätt man bidrar.
          </note>
          <note>
            I det skriftliga svar som försvarsminister Tolgfors läste upp
            inledningsvis hänvisar man till att Försvarsmakten varje år i
            årsredovisningen redogör för vilka åtgärder man vidtar för att
            bidra till målet om vindkraft.
          </note>
          <note>
            Jag letade upp årsredovisningen för 2010, den senaste årsredovisningen.
            Men jag hittade inte ett enda ord om vindkraft i hela årsredovisningen.
            Jag undrar därför om man tar det här uppdraget på allvar.
          </note>
          <note>
            Som miljöpartist är jag mycket intresserad av att kunna nå en
            kompromiss, en lösning, så att flygvapnet och vindkraften kan
            samexistera. Jag ser därför mycket positivt på att de flesta andra
            länder har lyckats mycket väl med att låta de här två intressena
            mötas. Det tycks mycket underligt, som sagt, att det i Sverige
            skulle vara en helt annan situation där JAS Gripen inte klarar
            att flyga runt vindkraftverk.
          </note>
          <note>
            Utbyggnaden av förnybar energi blir ett allt viktigare intresse
            i Sverige. Det är därför nödvändigt att vi i den här kammaren
            kan diskutera hur vi kan få en lösning så att den förnybara energin
            kan få fortsätta växa och att vi kan fortsätta garantera flygsäkerheten.
          </note>
          <note>
            Att Försvarsmakten intar en ställning som allvarligt hotar vindkraftens
            utveckling är mycket svårbegripligt när vi ser att många andra
            länder klarar en samexistens mellan de här två intressena.
          </note>
          <note type="speaker">
            Anf. 30 STAFFAN DANIELSSON (C):
          </note>
          <note>
            Herr talman! Försvarsministern har helt rätt i att det handlar
            om riktlinjer för prövning av nya vindkraftverk. Sedan handlar
            det om de fall där vindkraftverk har uppförts och Försvarsmakten
            i efterhand upptäcker detta och tycker att det har gått till på
            fel sätt.
          </note>
          <note>
            I början, när man vaknade upp och upptäckte att det byggdes mycket
            vindkraftverk, lät det ett tag som om väldigt många stod fel och
            skulle rivas till stora kostnader. Så har det inte blivit, och
            det välkomnar jag.
          </note>
          <note>
            Vad gäller riktlinjerna får man självfallet inte kompromissa
            med flygsäkerheten. Den står i första rummet. Det behövs givetvis
            områden där man inte bygger höga hus och vindkraftverk nära flygplatserna.
            Men hur stora behöver de här områdena vara? Behövs verkligen 10
            procent av Sveriges yta? Har kanske Försvarsmakten, när man väl
            upptäckt vindkraftverken, utnyttjat sin starka ställning och tagit
            i för mycket, tagit ut för stora säkerhetsmarginaler? Och har
            man i de riktlinjer som man aktualiserade den 1 april förra året
            och fattade beslut om i oktober verkligen beaktat den instruktion
            som regeringen har givit, att man också ska bidra till vindkraftens
            utbyggnad?
          </note>
          <note>
            Här kan jag tycka att man tog i för mycket och att man nu måste
            backa igen. Den här ryckigheten är inte bra. Först godkänner man
            det allra mesta. Sedan är det väldigt svårt, och nu är man på
            väg till ett balanserat läge. För det handlar om och det tror
            jag att vi är överens om i den här debatten att förena försvarets
            berättigade intresse av flygsäkerhet och annat med respekten för
            att det är ett starkt riksintresse att vi klarar vår energiförsörjning
            även med vindkraft.
          </note>
          <note>
            Det ska, som sagt, bli intressant att läsa den rapport som kommer
            snart. Det ska även bli intressant när regeringen så småningom
            får slita några tvister i de här frågorna.
          </note>
          <note type="speaker">
            Anf. 31 JENS HOLM (V):
          </note>
          <note>
            Herr talman! Det handlar självklart om att göra en avvägning
            mellan olika intressen som står mot varandra, men i det här fallet
            känns det som att det ena intresset har fått väga tyngst.
          </note>
          <note>
            Nu pratar vi om en yta som är stor som hela Danmark. Vi pratar
            om en utbyggnad av vindkraften som är mer än den samlade vindkraft
            som finns i hela Sverige i dag, sju terawattimmar. Självklart
            är det enormt mycket vindel som står på spel.
          </note>
          <note>
            Jag tror att försvarsministern har något att göra här. Försvarsministern
            är ju den som faktiskt kan lösa det här problemet. Det är en sak
            att vi står här i riksdagen och vill en himla massa. Det är också
            en sak att vi kanske nu har en miljöminister eller energiminister
            som ligger på en del. Men låt oss säga att försvarsministern verkligen
            säger till Försvarsmakten: Det här är inte riktigt proportionerligt.
            Det handlar om en radie av fyra mil. Det handlar om enormt stora
            ytor. Ni måste faktiskt hitta andra lösningar.
          </note>
          <note>
            Då är jag rätt säker på att vi skulle göra stora framsteg på
            det här området. Hittills tycker jag inte att vi har sett de framstegen.
            Det är precis som Lise Nordin visade här. När man granskar vad
            Försvarsmakten har gjort ser man att de faktiskt inte har erbjudit
            några konkreta lösningar i någon större omfattning. Det är det
            som är riktigt oroväckande. Att det måste ske någon form av avvägning
            är vi nog alla helt överens om.
          </note>
          <note type="speaker">
            Anf. 32 Försvarsminister STEN TOLGFORS (M):
          </note>
          <note>
            Herr talman! Ytterst äger riksdagen landets lagar. Det är alldeles
            uppenbart hur vi hanterar plan- och bygglag till exempel och också
            miljölagstiftning. Det är inte politiker som jag som dömer av
            det. Det är heller inte Försvarsmakten som gör det, som myndighet.
            Försvarsmakten ansvarar för att värna riksintresset av totalförsvar.
            Sedan är det andra instanser som ska väga samman detta med andra
            intressen, riksintressen och annat.
          </note>
          <note>
            Försvarsmakten gör inte prövningen av ny vindkraft. Man gör sitt
            remissyttrande, sin bedömning. Sedan finns det en rättsordning
            för hur detta vägs av i vårt samhälle. Som Staffan Danielsson
            var inne på kan det i vissa fall slutligen landa i regeringen.
          </note>
          <note>
            Det är också fel att säga att vi inte alls bidrar till lösningar.
            Jag nämnde tre stycken tidigare. Det handlar om tydliga riktlinjer
            som gör det möjligt för kommuner och privata aktörer att förstå
            hur Försvarsmakten resonerar och var det finns problem geografiskt,
            att man kan vara med och anvisa alternativa lokaliseringar och
            att man kan hitta lösningar med alternativa placeringar av sensorer
            som kompletterar dem som eventuellt störs av vindkraften. Nu har
            jag sagt det två gånger i debatten.
          </note>
          <note>
            Sedan är det, tycker jag, intressant att höra det som Lise Nordin
            säger. Man är också för flygsäkerhet men avvisar totalt att detta
            är ett relevant perspektiv. Man tror att politiker bedömer bättre
            än de som sysslar med flygsäkerhet var det är farligt och var
            det är ofarligt att flyga och på vilka villkor det sker. Jag värjer
            mig mycket mot det, för om vi skulle följa det rådet och det sedan
            händer någonting vet man var ansvaret hamnar. Det är på den politiker
            som överprövar utan att ha den sakkunskapen i alla fall.
          </note>
          <note>
            Det här handlar inte om JAS Gripen, som Miljöpartiet gärna vill
            göra det till. Det handlar om flygsäkerhet. Det handlar också
            om helikoptrar som flyger lågt, om Herculesplan, om taktiska obemannade
            flygfarkoster och om Gripenflygplan.
          </note>
          <note>
            Om det här då inte är ett relevant perspektiv undrar jag varför
            inte Miljöpartiet driver vindkraftverk nära de civila flygplatserna,
            mycket närmare. Självklart är det så därför att man egentligen
            inser att det finns andra saker än bara vindkraften och intresset,
            som vi alla har, av att bygga ut den.
          </note>
          <note>
            Det är heller inte hur många vindkraftverken är som är problemet,
            utan det är var de står. Det är vad diskussionen handlar om.
          </note>
          <note>
            Jag vill också peka på att detta har haft en rättslig prövning.
            Miljööverdomstolen slog fast i april 2011 att man saknar anledning
            att ifrågasätta Försvarsmaktens beslut av den 4 oktober 2010 vad
            gäller Försvarsmaktens militära flygplatser, de krav den militära
            flygverksamheten ställer och att vindkraftsetablering på de aktuella
            platserna påtagligt skulle kunna begränsa flygverksamheten vid
            tillämpning av riksintresset för försvar enligt miljöbalken.
          </note>
          <note>
            Det här har alltså prövats. På samma sätt har förvaltningsrätten
            i Karlstad i september 2011 anslutit sig till Miljööverdomstolens
            bedömning och avslagit vindkraftsföretagens överklagande. Försvarsmakten
            har alltså vunnit rättsligt stöd för sitt beslut om riktlinjer
            i oktober 2010. Då blir det en ännu underligare politisk synpunkt,
            tycker jag, att säga att det är bara att jag river upp allt det
            här och ändrar så att det blir som oppositionen vill.
          </note>
          <note>
            Riktlinjer har tagits fram för att man ska vara tydlig med hur
            man resonerar, vilket kan vara till stöd för vindkraftsutbyggnaden.
            Det innebar också betydligt minskade områden för ett antal lokaliseringar,
            i Kallax, Visby, Uppsala, Karlsborg och Hagshult, något minskade
            områden för Såtenäs och Ronneby, men en oförändrad 40-kilometersgräns
            för Malmen och Vidsel.
          </note>
          <note>
            För de militära flygplatserna redovisar Försvarsmakten också
            både stoppområden och samrådsområden, där man redovisar motiv
            och bakgrund i fråga om hur man resonerar. Man berättar också
            om det jag talade om, behov av visuella referenser, lågflygning,
            start i radarkolonn, hindersbelysning för vindkraftverk i förhållande
            till exempelvis night vision goggles, mörkerseende och liknande.
          </note>
          <note>
            Ett antal sådana aspekter redovisas till stöd, tycker jag, för
            vindkraftsutbyggnaden.
          </note>
          <note type="speaker">
            Anf. 33 LISE NORDIN (MP):
          </note>
          <note>
            Herr talman! Försvarsminister Sten Tolgfors tycks inte vilja
            kännas vid de delar av Försvarsmaktens instruktioner där det står
            att man ska ta hänsyn och bidra till utbyggnaden av vindkraft.
          </note>
          <note>
            Än en gång hänvisar försvarsministern till att försvarets enda
            intresse skulle vara landets säkerhet. Så är det inte längre,
            och det tycker jag är klokt, eftersom Försvarsmakten inte är det
            enda samhällsintresset längre, utan man bör kunna kompromissa
            med andra samhällsintressen.
          </note>
          <note>
            I Sten Tolgfors svar på min interpellation står det att Försvarsmakten
            i sin årsredovisning redovisar på vilket sätt man bidrar till
            detta mål. Jag ska än en gång be Sten Tolgfors förtydliga för
            mig, om jag har missat det, var i årsredovisningen detta nämns,
            för jag hittar inte ordet vind eller vindkraft en enda gång.
          </note>
          <note>
            Min bedömning är därför att Försvarsmakten inte tycks vara villig
            att över huvud taget ta i frågan om situationer där vindkraften
            stoppas på grund av Försvarsmaktens flygplatser.
          </note>
          <note>
            Jag delar Sten Tolgfors bild av att miljödomstolen brukar gå
            på Försvarsmaktens yttranden och det enbart. Därför innebär situationen
            att Försvarsmakten i dag har ett veto. Miljödomstolen väger inte
            alls olika samhällsintressen mot varandra, för den skrivningen,
            juridiskt, i miljöbalken är sådan att Försvarsmaktens intressen
            går före.
          </note>
          <note>
            Det är ett väldigt stort ansvar man har gett Försvarsmakten,
            och därför är det också väldigt viktigt att man kan var ödmjuk
            och se att det finns fler intressen. Det är inte alls så att Försvarsmakten
            enbart skriver ett remissyttrande kring sin egen ståndpunkt; det
            innebär de facto ett veto i de här frågorna.
          </note>
          <note>
            Jag vill slutligen upprepa att detta tycks vara ett svenskt fenomen.
            Situationen tycks inte finnas i något annat land, utan exempelvis
            i Danmark, Brasilien och USA tycks försvaret kunna samsas med
            vindkraftsutbyggnaden. Vad är det som gör att de svenska förutsättningarna
            omöjliggör att JAS Gripen kan flyga runt vindkraftverk? Vindkraft
            blir en allt vanligare företeelse i världen, och ett modernt flygvapen
            bör kunna hantera ett vindkraftverk. Slutsatsen blir att de svenska
            JAS Gripen är helt verkningslösa i alla länder som har vindkraftverk.
          </note>
          <note type="speaker">
            Anf. 34 Försvarsminister STEN TOLGFORS (M):
          </note>
          <note>
            Herr talman! Det där är så klart inte ens seriöst. Det är givetvis
            så att det går att förena samhällets intressen för förnybar energi
            i form av vindkraft med Försvarets intressen.
          </note>
          <note>
            Detta är heller inte bara ett svenskt problem. En mast är en
            mast och ett hinder för flygplan, oavsett vilken flagga som sitter
            på flygplanet. Det är fråga om var masterna står, det vill säga
            om man är klok nog att inte bygga dem där de kan utgöra hinder
            för flygverksamheten.
          </note>
          <note>
            Årsredovisningen för 2010 består inte bara av ett huvuddokument,
            utan i en bilaga finns det 1 ½ sida från Försvarsmakten om vindkraft.
          </note>
          <note>
            Försvarsmakten har yttrat sig över 20 000 olika föreslagna verk.
            I 80 procent av fallen har man inte haft några synpunkter. Men
            här målas det upp som att detta är det stora hindret för vindkraftsutbyggnaden
            i Sverige i dag. Samtidigt har vi hört, både i den här debatten
            och tidigare, att vindkraften har byggts ut med 260 procent under
            den här regeringen. Det stärker inte riktigt ert case för att
            Försvarsmaktens värnande av flygsäkerhet skulle vara ett så oerhört
            omfattande problem som ni i oppositionen försöker göra gällande.
          </note>
          <note>
            Jag nämnde också tidigare att det här är ett flygsäkerhetsproblem
            och inte ett JAS 39 Gripen-problem. Vi har även helikoptrar som
            flyger lågt, och vi kan ha andra plan som hamnar i problem som
            gör att de behöver kunna ha visuell navigering och säkra inflygningsvägar.
            Det är grunden i resonemanget.
          </note>
          <note>
            Jag tycker att det är väldigt viktigt att inte som politiker
            säga till Försvarsmakten som ska vara proffs på detta att ni förstår
            inte flygsäkerhet, utan det gör jag bättre. Då tar vi på oss ett
            oerhört stort ansvar i politiken för saker som rimligen ligger
            lite utanför vårt eget specialistområde. Så är det i alla fall
            för mig.
          </note>
          <note>
            Det är självklart på det sättet att domstol tillämpar lag och
            riksdagen stiftar lag. Det är precis också vad Miljööverdomstolen
            gör. Försvarsmakten har att värna riksintresset. Vi har flera
            gånger redovisat att de också medverkar till alternativa lösningar,
            tydlighet kring vilka villkor man ser framför sig och också komplettering
            med andra sensorer för att ibland kunna medge en förenkling av
            vindkraftsutbyggnad.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2011/12:24 om Posten i södra Stockholm
          </note>
          <note type="speaker">
            Anf. 35 Statsrådet PETER NORMAN (M):
          </note>
          <note>
            Herr talman! Börje Vestlund har frågat infrastrukturministern
          </note>
          <note>
            Interpellationen har överlämnats till mig.
          </note>
          <note>
            Jag vill börja med att säga att det naturligtvis är djupt beklagligt
            med de problem som har uppstått med utdelningen i södra Stockholm.
            Posten utför en vital samhällsservice, och det är viktigt att
            den fungerar väl. Därför finns reglering på postområdet för att
            säkerställa att bolaget hanterar posthanteringen på ett korrekt
            sätt och en tillsynsmyndighet, PTS, som övervakar att regleringen
            följs.
          </note>
          <note>
            Från Posten har jag inhämtat att det efter sammanslagningen av
            postkontor i södra Stockholm under tidig vår 2011 har funnits
            inkörningsproblem. Vidare har under tidig höst ett flertal brevbärare
            sagt upp sig med underbemanning och kvarliggande post som resultat.
            Bolaget har dock arbetat intensivt för att komma till rätta med
            problemen, och genom inlåning av erfaren personal från andra kontor
            bedömer bolaget att det inte längre kvarstår något problem i förhållande
            till kunderna.
          </note>
          <note>
            Rapportering av en konkret åtgärdsplan till PTS ska ske den 15
            december. Till dess ska bolaget ha implementerat en långsiktig
            lösning med organisation av ordinarie personal.
          </note>
          <note>
            Verksamheten i Posten bedrivs i aktiebolagsform. Det ägaren vill
            att bolaget ägnar sig åt definieras i ändamålsparagrafen i bolagsordningen.
            Där står att bolaget ska tillhandahålla rikstäckande postverksamhet.
            Bolagsordning och övriga ägarfrågor beslutas av bolagsstämman.
            Det är sedan styrelse och ledning som ansvarar för att uppdraget
            fullgörs.
          </note>
          <note>
            Frågor som kapacitet, kompetens och krisberedskap tillhör den
            operativa verksamheten. Det är därför bolagets ledning som ansvarar
            för dessa frågor. Jag har förtroende för bolagets styrelse och
            ledning och att de gör sitt yttersta för att säkerställa att bolaget
            levererar i enlighet med de krav som ställs på bolaget.
          </note>
          <note type="speaker">
            Anf. 36 BÖRJE VESTLUND (S):
          </note>
          <note>
            Herr talman! På den här punkten brukar man enligt alla artighetskriterier
            här i kammaren tacka för svaret. Men det finns faktiskt inget
            svar att tacka för när det gäller denna interpellation, och därför
            får jag hoppa över den biten.
          </note>
          <note>
            Jag ska också be kammaren och statsrådet om ursäkt för att jag
            inte använt rätt benämning. Det heter Post Nord AB nu. Det ska
            vara korrekt på alla punkter.
          </note>
          <note>
            Herr talman! Om jag skulle ställa en interpellation om snökaoset
            och järnvägen som har varit väldigt omdiskuterat, det har tillsatts
            statliga utredningar och så vidare, och kanske nämna SJ någon
            gång för mycket i interpellationen så skulle det ju inte räcka
            med att ett statsråd som inte är ansvarigt för järnvägsfrågor
            kom hit och förklarade att det här är en bolagsfråga som inte
            är intressant för någon annan än bolagsledningen och bolagsstyrelsen
            själva.
          </note>
          <note>
            Om jag skulle skriva en interpellation till energiministern som
            handlade om varför kärnkraftverken, kanske särskilt Ringhals,
            inte kommer i gång och fungerar och i det fallet kanske nämna
            Vattenfall AB någon gång för mycket så skulle det inte räcka med
            svaret: Det här är en intern fråga för bolagets ledning, och därför
            tänker jag inte debattera den.
          </note>
          <note>
            Herr talman! Jag struntar ärligt talat i vem som svarar på mina
            interpellationer. Men jag ställer dem till Sveriges regering som
            är ett kollektiv i det här sammanhanget. I det här fallet är det
            ett antal tusen människor i Stockholms södra förorter som inte
            har fått sin post, och resultatet har i några fall inneburit att
            människor har hamnat hos kronofogden. Är det då fasoner att komma
            hit och, skulle jag vilja säga, kränka kammaren och säga: Frågor
            som kapacitet, kompetens och krisberedskap tillhör den operativa
            verksamheten. Det är därför bolagets ledning som ansvarar för
            dessa frågor. Jag har förtroende för bolagets styrelse
          </note>
          <note>
            Det duger inte, herr talman! Jag skriver i min första fråga:
            Avser statsrådet att verka för att Posten AB har den kapacitet
            och kompetens som krävs för att utföra den samhällsviktiga postservicen?
            Det är det som är det intressanta i den här interpellationen,
            och jag beklagar verkligen att den kompetens som borde finnas
            i regeringen inte finns.
          </note>
          <note>
            Den samhällsviktiga postservicen är reglerad i postlagen, och
            det ska ges ett uppdrag från regeringen till någon av aktörerna
            på postmarknaden. Att så ska vara när man har en avreglerad postmarknad
            är någonting som finns i en bred överenskommelse. Det är just
            utifrån det uppdrag som Post Nord AB har som jag ställer mina
            frågor. Då duger det inte, herr talman, att säga att det här är
            frågor som bara berör bolaget, styrelsen och bolagets ledning.
            Jag har inte ställt några pekuniära frågor om bolaget eller någonting
            annat. Jag har frågat hur man ska klara postservicen, som är en
            samhällsfråga och som regleras i postlagen. Då kan man inte säga
            på detta sätt.
          </note>
          <note>
            Jag skulle slutligen vilja fråga: Vad avser statsrådet att göra
            för att Posten faktiskt ska vidta de åtgärder som behövs? Detta
            måste ju åtgärdas nu. Fler ska inte behöva hamna hos kronofogden
            på grund av detta. Hänvisa nu inte återigen till styrelsen, för
            det är inte det frågan handlar om. Du är här som representant
            för regeringen och inte som representant för Posten AB.
          </note>
          <note type="speaker">
            Anf. 37 Statsrådet PETER NORMAN (M):
          </note>
          <note>
            Herr talman! Till skillnad från interpellanten vill jag tacka
            så mycket för frågan. Den är viktig. Posten har en viktig uppgift.
            Jag ska försöka svara så gott jag kan. Det är dock viktigt att
            ha rätt fakta i den här frågan. Oavsett ägandeformer när det gäller
            Post Nord ska för det första Posten tillhandahålla rikstäckande
            verksamhet.
          </note>
          <note>
            För det andra är Posten fortfarande en av världens absolut bästa
            postverksamheter. Jag tycker att svenska folket ska vara stolt
            över sitt postverk. Man ska vara stolt över de brevbärare som
            varje dag i regn och rusk, snö och kyla går ut med brev till våra
            medborgare. De gör ett fantastiskt bra jobb. Jag är glad över
            att Sverige har ett sådant postverk, och de anställda på postverket
            ska verkligen premieras för ett fantastiskt bra arbete.
          </note>
          <note>
            Nu har Posten haft problem. Det beror i första hand på en omfattande
            digitalisering. Antalet försändelser har minskat dramatiskt i
            Sverige och fortsätter att minska dramatiskt. Det här är någonting
            som vi i normala fall tycker är bra därför att det då blir billigare,
            och resurser kan överföras till andra områden. Det drabbar dock
            postverket ganska rejält naturligtvis. Man får slå ihop postkontor.
            Man får skapa nya rutiner. Och i denna process har ett antal brevbärare
            sagt upp sig. Det är mycket beklagligt. Jag delar Börje Vestlunds
            oro för de personer som har fått sina postförsändelser försenade.
          </note>
          <note>
            Vi ska i alla fall vara klara över att postförordningen kräver
            att Posten ska leverera minst 85 procent av sin post i tid till
            rätt mottagare. Posten ligger konsekvent, under en längre tid,
            en bra bit över kravet, 9396 procent, oavsett om verksamheten
            hindras av allvarliga yttre omständigheter som askmoln eller snöoväder.
          </note>
          <note>
            För det tredje har Posten vid internationell jämförelse en särställning
            med sina mycket höga kvalitetsnivåer. De problem som har rått
            i området södra Storstockholm ska nu enligt Posten vara åtgärdade.
            Jag vågar tro att Posten har mycket hög uppmärksamhet på detta,
            inte minst på grund av de kundrelationer man har och den uppmärksamhet
            som störningarna har medfört.
          </note>
          <note type="speaker">
            Anf. 38 BÖRJE VESTLUND (S):
          </note>
          <note>
            Herr talman! Under min första mandatperiod här i riksdagen satt
            jag i trafikutskottet. Mitt ansvarsområde var just postfrågor.
            Jag kan instämma i allt det goda som man kan säga om svenska Posten.
            Det är faktiskt så att vi är världsbäst på väldigt många områden.
          </note>
          <note>
            Under min tid i trafikutskottet, under förra mandatperioden och
            faktiskt även förra året, var det vi diskuterade här att lantbrevbäringen
            fungerade mindre bra på sina håll, att man fick åka flera kilometer
            i glesbygd för att få sin post. Det var möjligen så att man upplevde
            att tillsynsmyndigheten inte tog missnöjda kunder riktigt på allvar.
            Det var ungefär den nivå vi diskuterade på.
          </note>
          <note>
            Till saken hör också att det kanske var ett par tre gånger per
            år som vi diskuterade Posten därför att det hade hänt någonting
            allvarligt där.
          </note>
          <note>
            Det är därför det är intressant att se att tillsynsmyndigheten
            PTS, som jag uppfattar vara en ganska aktiv tillsynsmyndighet
            av it och telefoni, där man har haft stora förändringar på gång,
            faktiskt när det inte fungerar har struntat i Posten. Först så
            sent som den 9 september, flera månader efter att det här hade
            havererat, lämnar man ett pressmeddelande där man säger att det
            ska vara klart i mitten av september.
          </note>
          <note>
            För mig är detta helt obegripligt. Om ett sådant företag, del
            av postväsendet i Sverige, som är så fantastiskt att man har klarat
            av att leverera 85 procent i tid, att alltid ligga över kravet
            och att faktiskt också ha få klagomål är det ändå underligt att
            det ska ta så lång tid. Och det här drabbar enskilda.
          </note>
          <note>
            Låt mig peka på några saker som faktiskt innebär stora problem
            i det här sammanhanget. Att man har stor tilltro till det svenska
            postväsendet, oerhört stor tilltro, innebär till exempel att sjukvården
            ofta, för att garantera att patienterna verkligen får sina kallelser
            till undersökningar och andra saker, använder sig av posten. Det
            har naturligtvis varit så att människor har gått miste om sina
            operationstider och fått ställa sig i operationskön igen på grund
            av det som har hänt.
          </note>
          <note>
            En annan sak, som jag vet att statsrådet är engagerad i, är e-handel.
            Den är mycket viktig. Det är en stor fråga. Men vi vet också att
            det har varit en del inkörningsproblem där. Det är klart att säljarna
            inte kan garantera leveransen av de varor som man beställer via
            e-handel. Då är det klart att det trots allt blir väldigt stora
            problem.
          </note>
          <note>
            Jag skulle inte ha ställt den här interpellationen jag skulle
            möjligen ha ställt någon gnällig fråga, det kan jag väl tillstå
            om det här hade varit någonting som hade pågått i fjorton dagar,
            tre veckor eller kanske någon månad. Men det här har pågått i
            flera månader. Det är faktiskt så det är. Människor måste söka
            efter vilken räkning det är som kommer den här månaden. Vad är
            det som jag inte har räknat med men som jag tror kanske kommer
            den här månaden eller nästa månad och som jag nu måste undersöka
            för att inte hamna hos kronofogden? Det här är allvarliga problem.
            Dem kan man inte avvisa.
          </note>
          <note>
            Svara nu på frågorna! Har man den kapacitet och kompetens som
            krävs för att klara den samhällsviktiga postservicen? Det är en
            fråga som regeringen måste avgöra. Det är inte en fråga som tillfaller
            ägarna.
          </note>
          <note>
            Sedan kan jag faktiskt ställa frågan om man har krisberedskap
            när det ska ta nästan ett halvår att få ordning på ett stort problem
            som har uppstått i verksamheterna.
          </note>
          <note type="speaker">
            Anf. 39 Statsrådet PETER NORMAN (M):
          </note>
          <note>
            Herr talman! Jag ska svara väldigt tydligt på Börje Vestlunds
            intressanta interpellation, som är väldigt viktig. Svaret är ja.
            Min bedömning är att Posten har den förmåga, såväl kapacitet som
            kompetens, som krävs för att utföra den samhällsviktiga postservicen.
            Det är det tydliga och enkla svaret.
          </note>
          <note>
            Ibland undrar man vad det är vi pratar om egentligen. Vi har
            ett bolag som har en extrem omställningsprocess. Tittar vi på
            Danmark får vi en försmak av vad som kan hända. I Danmark kommunicerar
            inte längre myndigheter med medborgarna med brev. Man använder
            e-post, om inte någon i särskild ordning begär att få brev. I
            det danska postväsendet har kapaciteten och försändelserna gått
            ned enormt.
          </note>
          <note>
            I Sverige är vi på väg åt det hållet, om än inte lika dramatiskt.
            Detta leder till att bolaget får helt andra rutiner. Man får slå
            ihop postkontor. Och i denna process har ett stort antal brevbärare
            samtidigt sagt upp sig. Det är beklagligt, men låt inte detta
            svärta ned detta fina bolag.
          </note>
          <note>
            Posten är i världsklass. Posten gör ett fantastiskt arbete. Det
            är inte så att man väntar på att tillsynsmyndigheten PTS ska komma
            med några frågor och begära en massa svar och utredningar. Posten
            har själv, utan PTS, reagerat kraftigt. Min bedömning är att Posten
            redan nu har kommit till rätta med problemen och att vi inte ska
            ha några problem framgent. Vi kommer fortsättningsvis att se försändelser
            till över 90 procent levereras i tid, vilket är väl över postförordningens
            krav.
          </note>
          <note type="speaker">
            Anf. 40 BÖRJE VESTLUND (S):
          </note>
          <note>
            Herr talman! Jag kan nu tacka för svaren av den enkla anledningen
            att jag nu faktiskt fick svar på det som statsrådet inte ville
            svara skriftligt på. Är det något slags hederskodex på Finansdepartementet
            att ingen fråga som rör de statliga företagen får man någonsin
            svara på på något annat sätt än att detta är styrelsens ansvar?
            I detta fall var det ännu värre. Det var faktiskt så att det var
            ett regeringsuppdrag som man hade gett detta statliga bolag.
          </note>
          <note>
            Jag kan ta ett annat exempel från min hembygd Stockholm. Det
            har varit en stor debatt om ett äldreboende i en förort där man
            inte har skött sig. Skulle nämnden då inte ha gått in och stoppat
            detta därför att det nu var någon annan juridisk person som skulle
            ta en stor del av ansvaret för detta?
          </note>
          <note>
            Det är inte möjligt. Det är ett samhällsuppdrag som Posten AB
            har, och då tycker jag inte att man ska komma till kammaren med
            ett svar som inte anstår en svensk regering som har ambitionen
            att lösa de stora samhällsproblemen.
          </note>
          <note>
            När det gäller denna extrema omställningsprocess har jag suttit
            i denna kammare i omkring tio år, och man påstod redan på den
            tiden att man hade extrema omställningsprocesser. Omställningsprocesser
            kan vara på olika sätt, men jag tror inte att de kan vara extrema
            i mer än tio år. Man visste redan när jag började arbeta med dessa
            frågor och långt innan dess att mängden post skulle minska. Men
            när man tittar på statistiken ser man att det sällan blir en så
            stor och dramatisk nedgång som man hade trott.
          </note>
          <note>
            Man har gjort en del saker. Men kom inte och påstå i detta sammanhang
            att Posten har lyssnat på de boende och på sina kunder, för det
            har man inte. Det var först när detta togs upp i medierna som
            åtgärdsplanerna sattes in. Det var då man gjorde det, och det
            var några veckor innan PTS blev inblandad.
          </note>
          <note type="speaker">
            Anf. 41 Statsrådet PETER NORMAN (M):
          </note>
          <note>
            Herr talman! Jag ska framföra några synpunkter. Jag var mycket
            tydlig i mitt svar till Börje Vestlund. Detta kan man uppfatta
            på flera sätt. Man kan raljera över det eller vara glad över att
            man fick svar. Jag hoppas ändå att interpellanten är nöjd med
            att han fick svar.
          </note>
          <note>
            Sedan tror jag att vi har helt olika syn på hur man styr denna
            typ av bolag. Vad regeringen gör är att man bestämmer sammansättningen
            av styrelsen för Posten Nord. Sedan utser styrelsen verkställande
            direktör som i sin tur utser de personer som han vill arbeta med.
          </note>
          <note>
            När man har problem i denna typ av bolag, som man har haft med
            säkert ödesdigra konsekvenser för enskilda personer i södra Storstockholm,
            kan man tänka på olika sätt. Det ena är: Har man förtroende för
            bolagets ledning? Har man förtroende för bolagets styrelse? Om
            man inte har det byter man ut dem. Har man det talar man med dem
            och försöker förstå vad som har hänt.
          </note>
          <note>
            Det andra sättet är att man klampar in själv. Man tar breven
            själv, cyklar i väg på en cykel eller gör ett politiskt ingripande.
            Jag tror inte på den idén. Jag tror att vi ska ha företag som
            har professionella styrelser som känner ägarens stöd och som känner
            ett stort ansvar för sin verksamhet. Det är möjligt att vi här
            har lite olika syn på det.
          </note>
          <note>
            Till slut vill jag bara upprepa att jag tycker att problemet
            i södra Storstockholm är beklagligt. Det har säkert gett upphov
            till fatala konsekvenser för ett antal medborgare. Men för den
            skull ska detta inte färga av sig på hela Posten som är ett fantastiskt
            fint företag som jag, interpellanten, övriga i kammaren och svenska
            folket ska vara mycket stolta över.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2011/12:26 om uranbrytning
          </note>
          <note type="speaker">
            Anf. 42 Näringsminister ANNIE LÖÖF (C):
          </note>
          <note>
            Herr talman! Jonas Sjöstedt har frågat mig om jag avser att verka
            för att regeringens ståndpunkt ska vara att uranbrytning ska förbjudas
            i Sverige samt om hur jag och regeringen skulle ställa oss till
            en ansökan om uranbrytning som uppfyller samtliga miljökrav.
          </note>
          <note>
            Jag kan konstatera att Jonas Sjöstedt har ställt frågan om den
            hypotetiska ansökan också till den förra näringsministern, Maud
            Olofsson. Låt mig därför upprepa det svar som Jonas Sjöstedt fick
            så sent som i maj i år.
          </note>
          <note>
            För uranbrytning finns en omfattande tillståndsprocess som vi
            är bundna av. Det är regeringens uppfattning att vi har ett starkt
            och tydligt regelverk för hantering och utvinning av mineral.
            Jag anser att lagstiftningen både ger möjligheter till utveckling
            av nödvändiga kunskaper om vad som finns i vår berggrund och ställer
            skarpa krav inte minst miljömässigt på vad som ska uppfyllas i
            en tillståndsprocess. Alla ansökningar som kommer in avser jag
            att behandla med respekt och i enlighet med vår lagstiftning.
          </note>
          <note type="speaker">
            Anf. 43 JONAS SJÖSTEDT (V):
          </note>
          <note>
            Herr talman! Jag tackar näringsministern för svaret. Som näringsministern
            påpekar har denna debatt förts tidigare i kammaren. Jag har själv
            fört debatten med näringsministerns företrädare Maud Olofsson.
          </note>
          <note>
            Det finns två skäl till att frågan återkommer. Det första är,
            om jag har förstått det rätt, att Centerpartiet, som näringsministern
            tillhör, skärpt sin hållning i denna fråga och på sin stämma tagit
            ett beslut om att man ska verka för ett förbud mot uranbrytning
            i Sverige. Det är någonting som jag som vänsterpartist måste välkomna.
            Det är den åsikt som även vi i Vänsterpartiet har. Vi kan konstatera
            att det finns en parlamentarisk majoritet i denna kammare för
            ett förbud mot uranbrytning. Vi är villiga att använda den majoriteten
            närhelst Centerpartiet är villigt att använda densamma.
          </note>
          <note>
            Det andra skälet till att denna fråga kommer tillbaka är att
            jag inte tyckte att jag fick något riktigt svar av Maud Olofsson.
            Jag måste tyvärr säga att jag inte tycker att jag fick så mycket
            svar i dag heller på dessa två frågor.
          </note>
          <note>
            Herr talman! Bakgrunden är allvarlig. Uranbrytning är en verksamhet
            med mycket betydande miljörisker. Det gäller såväl själva brytningen
            när man får fram uranet som i sig är giftigt, det gäller arbetsmiljön
            för dem som arbetar i samband med brytningen, och det gäller inte
            minst det farliga avfall som man får för generationer framöver.
            Uranbrytningens miljörisker är en del av kärnkraftens pris.
          </note>
          <note>
            Vi har provat detta i Sverige. Vi har brutit uran i Billingen
            i Västergötland. Det har tagit årtionden och kanske uppemot en
            halv miljard kronor i kostnader att sanera efter den brytningen.
            Det visar hur miljöfarlig denna verksamhet är.
          </note>
          <note>
            I dag pågår uranjakten för fullt i län som Västerbotten, som
            jag själv kommer från, och i Jämtland. Där prospekterar nu företagen
            i hopp om att Sveriges regering ska tillåta uranbrytning. Detta
            är regeringens ansvar därför att det är på grund av regeringens
            otydlighet i denna fråga som man hoppas få bryta uran i Sverige.
            Regeringen har nämligen inte bara att hantera en lagstiftning.
            Regeringen äger frågan rent politiskt. Oavsett om lagarna uppfylls
            eller inte vi förväntar oss av regeringen att den följer lagarna
            kan regeringen säga nej av politiska skäl. Hade vi haft en rödgrön
            regering i Sverige hade vi sagt nej. Det är det som denna fråga
            gäller.
          </note>
          <note>
            Jag menar att den andra delen av svaret är ett sätt att försöka
            att inte svara på denna fråga: Vad säger regeringen om man hamnar
            med denna heta potatis i sitt knä, om man får denna ansökan på
            sitt bord, eller hur man ska uttrycka det? Den frågan väntar fortfarande
            på ett svar. Vilken är regeringens politiska hållning till uranbrytning
            i Sverige?
          </note>
          <note>
            Därför blir det också intressant att höra: Har Centerpartiet
            försökt ändra regeringens ståndpunkt? Andra ministrar har varit
            ute och flaggat för att de kan tänka sig att ha uranbrytning i
            Sverige. Har ni tagit upp frågan? Är det som med svaveldirektivet
            att Moderaterna kanske har motsatt sig det och lite grann kört
            över Centerpartiet, eller har ni avvaktat med att ta upp denna
            fråga? Kommer ni att ta upp frågan om att införa ett förbud mot
            uranbrytning? Kan vi vänta oss ett regeringsinitiativ i frågan?
            Det är det som den första delen av frågan handlar om.
          </note>
          <note>
            I grunden handlar det också om var Centerpartiet står. Jag välkomnar
            att man har tagit ett beslut på sin stämma om att vara för ett
            förbud mot uranbrytning. Det är bra och viktigt. Men frågan är:
            Är man beredd att också driva den frågan i riksdagen och regeringen?
            Om man inte gör det har man faktiskt ett trovärdighetsproblem.
          </note>
          <note type="speaker">
            Anf. 44 HELENA LINDAHL (C):
          </note>
          <note>
            Herr talman! Jag kanske ska fortsätta där Jonas Sjöstedt slutade.
            Han talade om ett trovärdighetsproblem.
          </note>
          <note>
            Det är ingen hemlighet att Centerpartiet inte gillar uran. Skulle
            vi få bestämma mol allena skulle vi kanske inte ha någon uranbrytning
            i Sverige.
          </note>
          <note>
            Däremot känner jag mig mycket trygg med att vi har ett kommunalt
            veto i Sverige, vilket betyder, åtminstone tills i dag, att vi
            inte har brutit uran.
          </note>
          <note>
            Jag måste ställa en fråga till Jonas Sjöstedt. Vad betyder det
            kommunala vetot för Jonas Sjöstedt och Vänsterpartiet? Innebär
            det att ni inte litar på era företrädare ute i kommunerna? Jag
            kan i alla fall säga en sak och ge ett klart besked: Som centerpartist
            litar jag på mina företrädare ute i kommunerna och tror också
            att de kommer att kunna göra ett bra jobb och sätta ned foten.
          </note>
          <note>
            Däremot oroar jag mig betydligt mer för konsekvenserna av Vänsterpartiets
            och Jonas Sjöstedts förslag om att förbjuda uranprospektering.
            Prospektering är en grundförutsättning för en fungerande och växande
            gruvnäring. Dessutom innebär prospektering en ganska bra kartläggning
            när det gäller att veta vad vi faktiskt har i berggrunden.
          </note>
          <note>
            Förbjuder man uranbrytning betyder det de facto, med nuvarande
            tekniska lösningar, ett förbud mot all prospektering efter nya
            fyndigheter. Därför undrar jag hur det ska gå till.
          </note>
          <note>
            Varför vill Vänsterpartiet och Jonas Sjöstedt lägga en död hand
            över svensk prospektering och gruvindustri?
          </note>
          <note>
            Varför vill Sjöstedt stoppa den här fantastiska och efterlängtade
            tillväxten för det lokala näringslivet i mindre kommuner i Norrlands
            inland?
          </note>
          <note>
            Varför nekar du, Jonas Sjöstedt, och ni i Vänsterpartiet små
            kommuner till exempel Lycksele, Storuman, Pajala och Jokkmokk
            som i decennier har dragits med problem med arbetslöshet och en
            stor utflyttning i synnerhet när det gäller kvinnor och unga en
            chans till den vändning som gruvnäringen nu har etablerat och
            också i fortsättningen kommer att bidra till?
          </note>
          <note>
            Många i norra Sverige har röstat på Vänsterpartiet och Jonas
            Sjöstedt, så jag undrar vad du, Jonas Sjöstedt, ska säga till
            dessa människor. Jag tycker att det här med prospektering och
            ett förbud mot prospektering egentligen är ett problem.
          </note>
          <note>
            Som sagt: Jag litar på våra kommunala företrädare men undrar
            återigen: Varför har du, Jonas Sjöstedt, så liten tilltro till
            dina partikamrater ute i kommunerna?
          </note>
          <note>
            I detta anförande instämde Inger Fredriksson (C).
          </note>
          <note type="speaker">
            Anf. 45 JOHAN JOHANSSON (M):
          </note>
          <note>
            Herr talman! I diskussionen om uranbrytning och ingrepp i naturen
            förekommer ofta påståenden om att det blir fruktansvärda sår i
            naturen och om att irreparabla ingrepp sker. Det sägs också att
            arbetsmiljön vid uranbrytning är betydligt sämre än vid brytning
            av annat mineral.
          </note>
          <note>
            Men vi ska komma ihåg att uran är vanligt förekommande i de flesta
            bergarter och jordarter över hela världen. Där man hittar uran
            hittar man också torium och kalium men i mindre koncentrationer.
            I Sverige finns de rikaste fyndigheterna av uranhaltigt skiffer
            i Billingen ca 300 gram per ton, det vill säga 0,03 procent. De
            högsta uranhalterna man hittat ligger på nära 20 procent i Kanada.
            Från industrin säger man att det för att vara brytbart ska vara
            minst 0,1 procent. Den hittills högsta kända uranhalten i Sverige
            ligger alltså på en tredjedel av vad industrin bedömer som brytbart.
          </note>
          <note>
            Om det finns brytbara mängder och det här kan tas upp på ett
            miljövänligt sätt i linje med vad miljöbalken föreskriver och
            om det finns ett folkligt stöd på orten bör, tycker jag, regeringen
            behandla en sådan här ansökan godvilligt.
          </note>
          <note type="speaker">
            Anf. 46 LISE NORDIN (MP):
          </note>
          <note>
            Herr talman! Även jag vill uttrycka min glädje över Centerpartiets
            beslut på sin stämma. Man vill ha ett lagstiftat förbud mot uranbrytning.
            Det innebär, som sagt, att vi i denna riksdag kan nå en majoritet
            och därmed förbjuda uranbrytning.
          </note>
          <note>
            Miljöpartiet har i år, precis som vi gjort många andra år, väckt
            en motion där vi föreslår en utredning syftande till ett förbud
            mot uranbrytning.
          </note>
          <note>
            Uranbrytning är en verksamhet som har en enorm miljöpåverkan.
            Ett av de kanske tydligaste bevisen på att uranbrytning är en
            icke önskvärd verksamhet kan man få om man tittar på var det runt
            om i världen bryts uran. Såvitt jag kunnat hitta finns det inte
            något enda område i hela världen där uran bryts och det inte bor
            en utsatt befolkning.
          </note>
          <note>
            Sverige köper i dag ganska mycket uran bland annat från Namibia
            och Uzbekistan, och vi köper från delar av Kanada och Australien,
            som visserligen är rika länder, men enbart från områden där en
            ursprungsbefolkning bor indianer i Kanada och aboriginer i Australien.
            Just situationen att det är ekonomiskt och demokratiskt svaga
            grupper som i dag drabbas av uranbrytning tycker jag är ett av
            de tydligaste exemplen på miljöorättvisa.
          </note>
          <note>
            Sverige har också, som sagt, haft brytning fram till år 1969
            utanför Skövde i Ranstadsverket. Den verksamheten upphörde därför
            att man såg spår av olika miljögifter i grundvattnet. Den lokala
            protesten blev alldeles för stor. I dag har kommunerna möjlighet
            att säga nej till brytning; man har möjlighet till veto mot själva
            brytningen men inte mot prospekteringen.
          </note>
          <note>
            Vi vet att priset på uran i världen har stigit. Därför börjar
            det bli ett ökat tryck från många utländska företag på att ännu
            en gång bryta uran i Sverige. Man kan ju tjäna pengar på det.
          </note>
          <note>
            Annie Lööf har i den här interpellationsdebatten framhållit att
            vi har ett regelverk för brytning av bland annat uran. Men de
            här företagen gör bedömningen att de skulle kunna bryta uran i
            Sverige. Annars skulle de inte investera hundratals miljoner i
            att leta efter uran.
          </note>
          <note>
            I Sverige befinner vi oss alltså nu i en situation där det behövs
            en politisk ståndpunkt kring huruvida man vill ha uranbrytning
            eller inte. Regelverket i sig ger uppenbarligen inte någon tydlig
            riktlinje. Vi har kommunpolitiker från samtliga partier på flera
            av de här orterna, bland annat i Skövde, där man är enig om att
            inte vilja ha brytning. Man söker hjälp från oss i riksdagen och
            ber om tydlighet. Man önskar ett förbud mot uranbrytning så att
            man kan få andas ut och slippa den kamp mot de utländska uranbrytningsföretagen
            som pågår år ut och år in.
          </note>
          <note>
            Det är dags för ett politiskt klargörande av var regeringen står
            i frågan om uranbrytning. Jag bjuder gärna in Annie Lööf och Centerpartiet
            till att rösta för den motion som vi väckt och som är i enlighet
            med den politik som Centerpartiet uttryckt på sin stämma om att
            förbjuda uranbrytning i Sverige.
          </note>
          <note type="speaker">
            Anf. 47 Näringsminister ANNIE LÖÖF (C):
          </note>
          <note>
            Herr talman! Jag vill tacka för inspelen i den här interpellationsdebatten.
            Interpellationsinstrumentet används till att kontrollera regeringen,
            inte enskilda partier. Jag står här med två hattar, men min främsta
            hatt i interpellationsdebatten är den som näringsminister och
            företrädande Alliansens politik.
          </note>
          <note>
            Som partiledare för Centerpartiet kan jag säga att Centerpartiets
            linje är glasklar. Centerpartiet fattade på sin partistämma beslut
            om tre delar: Centerpartiet säger nej till uranbrytning. Centerpartiet
            verkar för att ingen uranbrytning sker i Sverige. Centerpartisterna
            vill se en utredning om en lagstiftning mot uranbrytning.
          </note>
          <note>
            Detta är Centerpartiets ståndpunkt som vi intagit därför att
            vi är ödmjuka. Vi lyssnar in den oro som finns bland befolkningen
            i de delar av landet där prospektering förekommer.
          </note>
          <note>
            Men en viktig signal som centerpartisterna skickade till mig
            som partiledare är också att det är stor skillnad mellan prospektering
            och brytning. Prospektering är en förutsättning för att ha en
            växande gruvnäring i det här landet, en förutsättning för att
            inlandskommuner och företag som livnär sig på jobb inom gruvnäringen
            ska ha sysselsättning, skapa tillväxt och skapa skatteintäkter
            så att vi kan ha en levande glesbygd och en levande landsbygd
            samt fungerande välfärdssystem. Det är oerhört viktigt att skilja
            mellan just prospektering och brytning.
          </note>
          <note>
            Men jag står här i dag som minister i en alliansregering. Vi
            har ingen gemensam politik när det gäller uranbrytning. Där har
            vi olika åsikter. Anledningen till att vi inte behövt ta ställning
            är att ingen ansökan kommit in. I Sverige har det sedan 1970-talet
            inte inkommit någon ansökan på området. När en sådan ansökan inkommer
            kommer jag, som jag här inledningsvis sade, givetvis att behandla
            frågan enligt den lagstiftning som finns. Jag har då möjlighet
            att diskutera med mina kolleger i Alliansen. Men positionen när
            det gäller Centerpartiets ståndpunkt och min roll som partiledare
            är glasklar.
          </note>
          <note>
            Uranbrytning är allvarligt. Som jag tidigare sagt finns det en
            oro bland befolkningen. Men vi i regeringen får formulera den
            politiken först när den blir aktuell.
          </note>
          <note>
            Det är lite illavarslande att man från oppositionen som stödparti
            till Socialdemokraterna har man ju haft den möjligheten inte har
            arbetat för det som man nu i opposition försöker jobba för. Det
            är också illavarslande att man slår på stora trumman när det gäller
            prospektering.
          </note>
          <note>
            Att förbjuda uranprospektering är inte praktiskt genomförbart.
            Uran finns i allt urberg, och uranet fungerar som en vägvisare
            till de guldfyndigheter som finns exempelvis i Västerbotten. Att
            säga nej till uranprospektering skulle innebära ett dråpslag mot
            en av basindustrierna i det här landet, nämligen gruvnäringen
            som nu är på stor framgångsmarsch inte minst i norra Sverige.
          </note>
          <note>
            Jag skulle vilja fråga Jonas Sjöstedt, inte minst om han har
            en politik för att förbjuda uranprospektering och förbjuda att
            man letar efter de fyndigheter som finns i berggrunden, om han
            vill åka till de orter som finns inte minst i Jonas Sjöstedts
            eget hemdistrikt och i Lycksele i Västerbotten berätta för kommunledningen
            och medborgarna varför det är så fel att Lappland Goldminers satsar
            på guldfyndigheterna i Fäboliden. Just mineraler och fyndigheter
            som uran och guld ligger nämligen väldigt tätt tillsammans.
          </note>
          <note>
            Det är väldigt tydligt vad Centerpartiet tycker vad gäller brytningen,
            men det är också väldigt tydligt vad Centerpartiet tycker om prospekteringen.
            Jag tror att det är viktigt att regeringen diskuterar bägge dessa
            delar om det är så att en ansökan landar på bordet.
          </note>
          <note>
            I detta anförande instämde Staffan Danielsson, Inger Fredriksson,
            Helena Lindahl och Göran Lindell (alla C).
          </note>
          <note type="speaker">
            Anf. 48 JONAS SJÖSTEDT (V):
          </note>
          <note>
            Herr talman! Näringsministern pratar om de två hattar hon har
            med sig till denna debatt. Det kanske är bra att det är hon som
            är partiledare, så att det inte blev tre hattar i debatten. Det
            kan ju bli mycket.
          </note>
          <note>
            Jag kan förstå att Centerpartiet har en ståndpunkt och att de
            inte har fått gehör för den i regeringen. Så är det ibland; man
            kompromissar. Men om regeringen inte har någon ståndpunkt, som
            ministern säger, sträcker jag nu ut en hand. Ta oppositionens
            ståndpunkt, så kan riksdagen lägga en linje där vi slår fast detta
            och där regeringen är oförmögen att formera en politik! Centerpartiet
            har chansen att sätta i gång en utredning om och verkställa ett
            förbud mot uranbrytning i Sverige. Jag skulle välkomna det, för
            det skulle vara en mycket stark miljöståndpunkt och också göra
            klart för företagen vad det faktiskt är som gäller.
          </note>
          <note>
            Sedan frågar Annie Lööf mig om förbud mot uranprospektering.
            Även Helena Lindahl har tagit upp detta. Det finns ett problem
            med det argumentet, och det är att Vänsterpartiet aldrig har föreslagit
            något förbud mot uranprospektering. Det är en präktig uppvisning
            i att slå in en öppen dörr. Det är ett gammalt känt debattknep
            att angripa en ståndpunkt som motståndaren inte har, för då slipper
            man diskutera det huvudfrågan gäller.
          </note>
          <note>
            Det vi har motionerat om är ett kommunalt veto där undersökningstillståndet
            avser just uranbrytning. Det är väldigt få av undersökningstillstånden
            som avser just uran som mineral. Självklart finns uran på alla
            möjliga håll, men det är två helt olika saker. Jag tycker att
            rätt ska vara rätt i debatten, så släpp den argumentationen!
          </note>
          <note>
            Sedan har vi frågan om den kommunala vetorätten. Jag är varm
            anhängare av den, och den ska självklart gälla också uranbrytning.
            Men om man tror att den är tillräcklig motsäger man ju sig själv
            om man tycker att det behövs ett nationellt förbud mot uranbrytning,
            vilket Centerpartiet gör. Argumentationen haltar alltså en smula.
          </note>
          <note>
            Jag menar att det mycket väl kan finnas kommuner där vare sig
            Centerpartiet eller Vänsterpartiet styr som skulle vilja bryta
            uran, med de stora miljörisker det medför. Då menar jag att ett
            nationellt förbud är nödvändigt, och uppenbarligen har Centerpartiet
            dragit samma slutsats. Alltså är det kommunala vetot bra, men
            det är inte tillräckligt. Det förvånar mig att Centerpartiet kan
            vara för ett kommunalt veto mot vindkraft men inte tänka sig ett
            kommunalt veto mot uranprospektering. Jag tycker att det saknar
            sinne för proportioner.
          </note>
          <note>
            Moderaten Johan Johansson har också deltagit i debatten, och
            jag förstår hans inlägg som att det är en överdrift att säga att
            detta kan leda till stora miljöolägenheter och fruktansvärda sår
            i naturen. Men vad är vår erfarenhet i Sverige? Är inte Billingen
            ett exempel just på stora, verkliga och faktiska miljöproblem?
            Det var därför man avbröt brytningen. Det är all erfarenhet vi
            har på detta område. Borde inte halv miljard i kostnad för sanering
            stämma till eftertanke?
          </note>
          <note>
            Det är uppenbart att Moderaterna, precis som Folkpartiet, är
            öppna för uranbrytning i Sverige. Detta hänger naturligtvis samman
            med kärnkraftsfrågan. Här kommer, tycker jag, en principiellt
            viktig fråga till Annie Lööf. Om man har kärnkraft är det, menar
            jag, ett tungt argument för att man också ska ta den miljörisk
            uranbrytningen innebär. Annars tas den av någon annan i Uzbekistan,
            Namibia, Kanada eller Australien.
          </note>
          <note>
            Nu har regeringen tyvärr öppnat för att bygga nya reaktorer i
            Sverige, trots att vi har fullgoda alternativ. Det är vindkraft
            och andra energiproduktionsformer. Hur ser näringsministern på
            detta? Är det inte så att det om man bygger ny kärnkraft också
            är rimligt att bryta sitt eget uran? Den som säger att vi inte
            vill bygga ny kärnkraft har också en mer sammanhållen argumentation
            för att tacka nej till uranbrytningen.
          </note>
          <note type="speaker">
            Anf. 49 HELENA LINDAHL (C):
          </note>
          <note>
            Herr talman! Det kanske lugnar mig något att Jonas Sjöstedt går
            upp i talarstolen och säger att det inte finns något från Vänsterpartiets
            sida som talar för ett förbud mot uranprospektering. Förstod jag
            Jonas Sjöstedt rätt då? Oavsett vilket har denna diskussion varit
            uppe tidigare i näringsutskottet, och då har de vänsterpartistiska
            företrädarna kanske inte varit lika tydliga. Det är alltså något
            i rätt riktning när det gäller utvecklingen för Norrlands inland.
            Det är lite försäkrande, i alla fall. Jonas Sjöstedt får dock
            gärna gå upp i talarstolen och förtydliga detta en gång till.
          </note>
          <note>
            Jag måste nämligen fortfarande säga att det finns en oro bland
            politiker i norra Sverige om Vänsterpartiets inställning. Det
            förvånar mig något att Vänsterpartiet vill ta bort det kommunala
            vetot och införa ett förbud, samtidigt som man vill att det kommunala
            vetot ska vara kvar när det gäller prospektering. Har jag förstått
            saken rätt? Jag måste säga att det är väldigt krångligt, eftersom
            Vänsterpartiet kommer med många olika typer av information här
            i talarstolen. Det vore alltså väldigt välgörande om Jonas Sjöstedt
            kunde gå upp igen.
          </note>
          <note>
            Sedan vill jag bara poängtera det näringsministern säger om både
            brytningen och prospekteringen av uranet. Jag tror nämligen att
            det är väldigt viktigt för våra företrädare där hemma. Bland annat
            har jag en kollega som är kommunalråd i Storuman, en centerpartist
            vid namn Tomas Mörtsell. Jag pratade med honom häromveckan, och
            han berättade om den fantastiska explosion av utveckling inom
            gruvnäring, energi och vindkraft som sker uppe i norra Sverige.
          </note>
          <note>
            När det gäller Storuman tycker jag mig minnas att han sade att
            satsningarna har en omfattning av 20 miljarder. I morgon ska han
            till exempel ha en träff med ett företag som vill satsa på en
            stor nickelfyndighet utanför Tärnaby, vilket bara det omfattar
            14 miljarder. Jag vill alltså avslutningsvis bara påpeka att det
            är fantastiska satsningar som sker. Jag tycker att det är synd
            att vi bara fokuserar på uranbrytning, för gruvnäringen i sig
            förtjänar också stor uppmärksamhet.
          </note>
          <note>
            I detta anförande instämde Inger Fredriksson (C).
          </note>
          <note type="speaker">
            Anf. 50 JOHAN JOHANSSON (M):
          </note>
          <note>
            Herr talman! Man kan förstöra naturen på många sätt genom att
            bryta mineraler eller torv, genom att ovarsamt bygga vattenkraftsanläggningar
            eller vindkraftsanläggningar och också genom att bryta uran, arsenik
            och koppar. Det finns en mängd olika sätt att genomföra detta.
          </note>
          <note>
            Jonas Sjöstedt tog upp Billingen. Man måste komma ihåg att miljölagstiftningen
            såg ut på ett helt annat sätt när Billingen var i drift. Man ska
            också komma ihåg att gruvnäringen inte vidtog några åtgärder för
            att hantera gruvdriften när den avslutades, utan vi fick ta konsekvenserna
            efteråt. Det är absolut inte acceptabelt på något sätt.
          </note>
          <note>
            Lise Nordin förde fram en bild av att profitsugna gruvbolag uppvaktar
            kommunpolitiker i landet. Jag kommer själv från en kommun där
            man har prospekterat efter uran, och jag känner inte igen den
            bilden. Det kan mycket väl visa sig att den stämmer, men jag känner
            inte igen den. Det har att göra med det faktum att det inte finns
            några brytvärda fyndigheter i landet. Vi måste komma upp till
            en brytvärdig fyndighet för att det över huvud taget ska bli intressant,
            och den fyndigheten har inte hittats ännu. Frågeställningen är
            alltså, precis som näringsministern var inne på, hypotetisk.
          </note>
          <note>
            Om det nu skulle vara så att man hittar en brytvärd fyndighet
            och det finns en folklig förankring på det hela tycker jag att
            regeringen ska se positivt på en sådan ansökan. Naturligtvis måste
            alla lagar som kringgärdar detta följas.
          </note>
          <note type="speaker">
            Anf. 51 Näringsminister ANNIE LÖÖF (C):
          </note>
          <note>
            Herr talman! Det känns när man står och lyssnar som att hela
            debatten mellan Jonas Sjöstedt och Maud Olofsson dras upp igen.
            Det är samma argument som förs fram och samma exempel. Jag tror
            därför att det är viktigt att vara tydlig.
          </note>
          <note>
            Alliansregeringen slår vakt om det kommunala vetot, som är så
            starkt att det faktiskt aldrig har behövt användas. Alliansregeringen
            slår också vakt om strikta miljökrav, inte minst vid uranbrytning.
            Alliansregeringen slår också vakt om den översyn av minerallagen
            som har kommit i gång under året och som ska presenteras för mig
            som näringsminister under våren 2012.
          </note>
          <note>
            Översynen av minerallagen kommer att gå ut på att just utveckla
            och förbättra kommunikationen och den goda dialogen mellan sakägare,
            markägare och kommuner för att skapa en möjlighet för tidig information,
            tidig dialog och tidig kommunikation.
          </note>
          <note>
            Det är viktigt att markera, för att vara extra tydlig i den här
            debatten, att om det kommer in en ansökan kommer regeringen att
            få ta ställning till den. Men det finns ingen ansökan på bordet.
            Det har inte funnits någon ansökan på bordet sedan 70-talet, alltså
            på 40 år. Jag tror att det är en viktig sak att markera.
          </note>
          <note>
            Utifrån ett partiledarperspektiv vill jag givetvis vara tydlig
            med det som jag sade tidigare om vad Centerpartiets ståndpunkt
            är i detta. Vi har sagt nej till uranbrytning. Vi har inte sagt
            nej till uranprospektering. Jonas Sjöstedt tog själv upp just
            prospekteringsdelen i repliken igen.
          </note>
          <note>
            Prospektering är något som vi värnar. Det är viktigt för sysselsättningen.
            Det är viktigt för jobben, inte minst i norra delen av Sverige.
            Gruvnäringen, som är en av våra basindustrier, är väldigt viktig
            för svensk sysselsättning. Prospekteringen omsätter 675 miljoner
            kronor årligen. Men den ska givetvis ske på miljömässig grund,
            och den ska givetvis ske efter det att man har fått undersökningstillstånd.
          </note>
          <note>
            Problemet är de facto inte så stort som Jonas Sjöstedt gör gällande.
            I september 2011 fanns det hos bergmästaren 112 gällande tillstånd,
            och uranet är ett bland flera mineraler som man letar efter. 2011
            fick man två tillstånd, och uranet var ett av de mineraler som
            man kan leta efter. Men jag tycker att det är viktigt att ta oron
            på allvar. Jag får också signaler varje dag, och det är av den
            anledningen som vi trycker just på det kommunala vetot, strikta
            miljökrav och inte minst den översyn som nu sker av minerallagen.
          </note>
          <note>
            Kommer det en ansökan på bordet ska regeringen självklart sätta
            sig ned och förhandla fram en linje. Men än så länge har vi en
            oerhört strikt policy om det kommunala vetot. Kommunföreträdare,
            inte minst i mitt eget parti, har under decennier verkat för att
            höja rösten för att vi inte ska ha någon uranbrytning.
          </note>
          <note>
            En annan fråga som är viktig att beröra i detta replikskifte
            handlar om energiförsörjningen och energiöverenskommelsen. Sverige
            behöver en energiförsörjning för att kunna ha en industri, för
            att kunna ha ett näringsliv och för att kunna ha en sysselsättning.
            Därför är det viktigt att vi har en energiförsörjning som inte
            är sårbar, det vill säga som bygger på mer än vattenkraft och
            kärnkraft och som också har sol, vind och vatten. Förutsättningen
            för Centerpartiet i den energiöverenskommelse som Alliansen har
            slutit är att det handlar om att bredda energiförsörjningen till
            fler energislag. I överenskommelsen står det tydligt att syftet
            är att minska beroendet av kärnkraft, och minskar beroendet av
            kärnkraft gör man när man bygger ut vindkraften, solenergin och
            bioenergin. Det är en väldigt viktig del i Alliansens politik.
          </note>
          <note type="speaker">
            Anf. 52 JONAS SJÖSTEDT (V):
          </note>
          <note>
            Herr talman! Jag tycker att denna debatt har varit en god illustration
            av Centerpartiets dilemma. Ni vill försöka vara ett grönt parti.
            Ni vill gärna förbjuda uranbrytning i Sverige, men ni får inte
            göra det i den regering där ni själva sitter. Ni skulle nog också
            vilja avveckla kärnkraften, men ni har tvingats in i en energiöverenskommelse
            som öppnar för tio nya reaktorer i Sverige. Ni har hamnat i fel
            sällskap om ni vill bedriva en aktiv miljöpolitik, och ni har
            ett enormt trovärdighetsproblem.
          </note>
          <note>
            Det är riktigt att vi behöver ett icke sårbart energisystem,
            men kärnkraften är vår mest sårbara energikälla. Kärnkraftverken
            står ju stilla oftare än de fungerar, verkar det som ibland.
          </note>
          <note>
            Prospekteringen är viktig. Prospekteringen är så viktig att Vänsterpartiet
            också vill ha en statlig prospektering som kompletterar den privata.
            Vi slår vakt om ett borrkärnearkiv och att informationen görs
            allmänt tillgänglig. Därför hindrar vi inte prospektering på något
            sätt. Men vi menar att i de få fall där man prospekterar efter
            uran ska en kommun kunna tacka nej om man vill göra det, och det
            är faktiskt någonting annat. Det finns inget parti i den här riksdagen
            som så mycket engagerat sig i mineralpolitiken och gruvnäringens
            utveckling och att den ska ske på ett miljömässigt hållbart sätt
            som Vänsterpartiet har gjort.
          </note>
          <note>
            Jag tycker att Annie Lööf gärna får komma tillbaks till den mer
            principiella fråga som jag försökte väcka. Om man väljer att bygga
            mer kärnkraft, är det då inte också moraliskt rimligt att ta den
            miljörisk som uranbrytningen innebär? Och är det då inte ett problem
            att man har en energiöverenskommelse som faktiskt öppnar för ny
            kärnkraft samtidigt som man säger sig vilja förbjuda uranbrytning?
          </note>
          <note>
            Jag skulle också vilja återkomma till min ursprungliga fråga
            i interpellationen: Kommer Centerpartiet i regeringen att ta upp
            frågan om att verka för ett förbud mot uranbrytning? Det är ändå
            det som är partiets ståndpunkt. Det är väl rimligt att man gör
            det efter sitt stämmobeslut. I och med att man gör det kommer
            också intresset av att prospektera efter specifikt uran i praktiken
            att upphöra, och det skulle jag välkomna.
          </note>
          <note>
            I mitt hemlän Västerbotten har 9 000 personer skrivit på namnlistor
            mot uranbrytning i sina hemkommuner. Jag menar att de uttrycker
            en legitim oro för vad som händer med deras miljö om uranprospekteringen
            går vidare till en storskalig brytning.
          </note>
          <note type="speaker">
            Anf. 53 Näringsminister ANNIE LÖÖF (C):
          </note>
          <note>
            Herr talman! Det är väldigt viktigt att ta oron på allvar. De
            9 000 som har undertecknat uppropet i Västerbotten var bland annat
            det som gjorde att vi i Centerpartiet hade en väldigt intensiv
            diskussion på vår stämma och fattade ett väldigt tydligt beslut
            om vad Centerpartiets linje är i det här.
          </note>
          <note>
            Nu har inte Jonas Sjöstedts parti någon erfarenhet av att sitta
            i en koalitionsregering, där man måste ge och ta, där man behöver
            förhandla, men där man är väldigt tydlig internt med vad respektive
            parti tycker. Det är en stor skillnad mellan att vara ett oppositionsparti
            och få köra sin egen politik till hundra procent och att vara
            ett regeringsparti som har hundra procent centerpolitik men där
            man också behöver respektera de andra partiernas ståndpunkter.
            Som partiledare kommer jag givetvis att driva de här frågorna
            till sin spets.
          </note>
          <note>
            Miljöpartiet och Vänsterpartiet har ju varit stödpartier till
            Socialdemokraterna under en tid då Sverige ökade sitt beroende
            av kärnkraften. Miljöpartiet och Vänsterpartiet har varit stödpartier
            till Socialdemokraterna under en tid då inget förbud mot uranbrytning
            föreslogs. För det har Vänsterpartiet och Miljöpartiet också ett
            oerhört stort ansvar.
          </note>
          <note>
            Jag är glad att vi delar ambitionen att vi inte vill se någon
            uranbrytning i Sverige. Frågan är hur vi ska komma till rätta
            med just detta.
          </note>
          <note>
            Som centerpartist är jag stolt över den energiöverenskommelse
            som vi har uppnått. Det innebär att bioenergin har gått om oljan
            som största energikälla i Sverige. Det innebär att vindkraften
            har femdubblats på fem år. Det är jag väldigt stolt över.
          </note>
          <note>
            Centerpartiet vill inte bygga mer kärnkraft. Det var därför vi
            fick in i överenskommelsen att det ska ske om det är lönsamt och
            att det ska ske på marknadens villkor. Det som vi satsar statliga
            pengar på är det gröna och det förnybara. Den springande punkten
            i hela den här diskussionen handlar just om lönsamhet vad gäller
            både att bygga nya kärnkraftsreaktorer och att bryta uran, och
            när vi tittar på ekonomin är inte något av detta lönsamt.
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 oktober
          </note>
          <note>
            Isak From
          </note>
          <note>
            Monica Green
          </note>
          <note>
            den 17 oktober
          </note>
          <note>
            Sara Karlsson
          </note>
          <note>
            Sara Karlsson
          </note>
          <note>
            Kent Persson
          </note>
          <note>
            Mats Pertoft
          </note>
          <note>
            den 18 oktober
          </note>
          <note>
            Wiwi-Anne Johansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 25 oktober.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 oktober
          </note>
          <note>
            Christina Oskarsson
          </note>
          <note>
            Kerstin Engle
          </note>
          <note>
            Anders Karlsson
          </note>
          <note>
            Peter Persson
          </note>
          <note>
            den 18 oktober
          </note>
          <note>
            Désirée Liljevall
          </note>
          <note>
            Gunilla Svantorp
          </note>
          <note>
            Anders Karlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 oktober.
          </note>
          <note>
            17 § Kammaren åtskildes kl. 15.38.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
