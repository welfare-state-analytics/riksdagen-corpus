<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201112</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201112</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--57</head>
          <docDate when="2012-01-18">2012-01-18</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2011/12:57
          </note>
          <note>
            Onsdagen den 18 januari
          </note>
          <note>
            Kl. 09:00 - 16:01
          </note>
          <note>
            1 § Partiledardebatt
          </note>
          <note type="speaker">
            Anf. 1 Statsminister FREDRIK REINFELDT (M):
          </note>
          <u>
            <seg>
              Herr talman! Vår kontinent, vårt Europa, befinner sig i en parallell
              och samtidig finanskris, skuldkris och förtroendekris. Det påverkar
              och förändrar vårt Europa. Detta har ibland hänvisats till som
              en kris i de så kallade PIIGS-länderna. Då menar man Portugal,
              Irland, Italien, Grekland och Spanien. Men det räcker inte längre
              som beskrivning.
            </seg>
          </u>
          <u>
            <seg>
              Låt oss titta på de tre tyngsta aktörerna inom Europeiska unionen
              och utvecklingen av deras skulder från 2006 och framåt. I Tyskland
              har skuldnivån när man mäter som andel av bnp vuxit från 68 upp
              till 81 procent. I Storbritannien har man gått kraftigt uppåt
              från 43 till 89 procent. I Frankrike har man gått från 64 upp
              till 89 procent.
            </seg>
          </u>
          <u>
            <seg>
              Man bör notera att den finanspakt som nu diskuteras och som syftar
              till ökad budgetdisciplin ställer krav på ingående länder att
              hålla sig på en statsskuldsnivå under 60 procent. För länder som
              ligger därutöver ställs krav på att de med stora överskott gradvis
              varje år ska minska sin skuldexponering. Det innebär i realiteten
              att det Europa vi ser runt omkring oss för många år framöver kommer
              att behöva föra en politik för att minska sina skulder, antingen
              via att minska sina utgifter eller att höja sina skatter. Detta
              kommer att påverka Sverige. Sverige är ett exportberoende land.
              Halva vår ekonomi är beroende av export. Större delen av denna
              export sker till Europas länder. Om stora ekonomier i vår närhet
              måste krympa sina skulder påverkar det efterfrågan. Det kommer
              i sin tur att få genomslag på svensk ekonomi, på svenska jobb
              och i förlängningen också på svensk välfärd.
            </seg>
          </u>
          <u>
            <seg>
              Samtidigt med detta kan vi se en relativ förbättring av Sveriges
              situation. Om de tre tyngsta har fått en ökad skuldsättning på
              det sätt som jag beskrev är det i och för sig glädjande att Sverige
              nästan ensamt har gått i motsatt riktning, men problemet är att
              vår ekonomi inte är tillräckligt stor för att upphäva effekterna.
              När andra har sett växande skulder har Sverige under samma period
              sett skuldnivån gå från 45 ned till 35 procent, vilket är imponerande
              i sig. Det är viktigt, och det skapar säkerhetsmarginaler för
              Sverige som andra saknar.
            </seg>
          </u>
          <u>
            <seg>
              Vi har också sett andra relativa förbättringar. Våra offentliga
              finanser har de gångna två åren tillsammans med Estlands varit
              de som har haft bäst ordning i Europeiska unionen. Sverige stoltserar
              ensamt i prognoser prognoser , nota bene när kommissionen pratar
              om detta som enda land med balans och överskott också de kommande
              två åren. Vi har räntenivåer som vi faktiskt aldrig trodde var
              möjliga. Svenska statspapper säljs nu på marknaden långt under
              nivån för tyska räntepapper. Många av oss tycker att det vore
              roligt om banker och finansiella institutioner i Sverige också
              såg till att även vanligt folk fick ta del av de fördelar som
              den välskötta svenska offentliga ekonomin innebär.
            </seg>
          </u>
          <u>
            <seg>
              Vi har också sett en relativ förstärkning när det gäller den
              svenska arbetsmarknaden. År 2006, när alliansregeringen tillträdde,
              låg Sverige på plats 14 när det gäller andel i arbetslöshet när
              man jämför inom Europeiska unionen. Vi är nu uppe på plats 8.
              Mer behöver göras. Men det är en politik som har förts som för
              Sverige i en starkare riktning trots svåra prövningar i vår omvärld.
              Det syns också i förändringen av det svenska utanförskapet.
            </seg>
          </u>
          <u>
            <seg>
              Många hörde mig nämna att 555 000 förtidspensionärer, som var
              ett kvitto på den förda socialdemokratiska politiken vid 2006,
              inte var ett långsiktigt sätt att möta Sveriges framtidsutmaningar.
              140 personer varje dag i över tio år med Göran Persson förtidspensionerades.
              Det var 555 000 då. Nu är det nere i 400 000. Därtill har vi långtidssjukskrivna
              och sjukskrivna på 170 000 som har sjunkit ned till 120 000.
            </seg>
          </u>
          <u>
            <seg>
              Vi ser att mycket av det som var fel nu förändras. Fler har kommit
              närmare arbetsmarknaden. Fler vill nu arbeta. Det innebär inte
              att alla ännu har fått jobb. Men det minskar det svenska utanförskapet,
              och det förskjuter det mycket närmare arbetsmarknaden. Viktiga
              steg har tagits.
            </seg>
          </u>
          <u>
            <seg>
              Det är nu viktigt hur vi formulerar politiken framöver. Fyra
              saker tycker jag är helt centrala för Sverige.
            </seg>
          </u>
          <u>
            <seg>
              För det första: Om Sverige är beroende av och påverkas av vår
              omvärld måste vi också vara med och påverka hur Europa löser sina
              problem. Den som tror att vi nu kan stänga dörren och låtsas som
              att vi inte finns i koppling till andra länder och inte påverkas
              av vad som sker i vår omvärld beskriver inte korrekt hur Sveriges
              situation ser ut. Se till att vi har inflytande över det Europa
              som kommer att behöva bättre ordning i sina offentliga finanser
              och bättre tillväxtförutsättningar för att också skapa bättre
              förutsättningar för jobb och utveckling i Sverige!
            </seg>
          </u>
          <u>
            <seg>
              För det andra: Anslut inte Sverige till skuldkrisen! Var rädd
              om det som gör att vi avviker från andra! Vi ska vara glada för
              att i Sverige har politiker som har sagt sig ha högre ambitioner
              och velat satsa allt på alla överallt befunnit sig i opposition.
              Men så har det inte sett ut i andra länder. Där har de haft makt
              och inflytande och kört ned offentliga finanser i diket. Vägen
              ut ur diket går via skattehöjningar och kraftiga nedskärningar.
              Försätt inte Sverige i den situationen!
            </seg>
          </u>
          <u>
            <seg>
              Värna vår arbetslinje! Det är den tredje utgångspunkten. Satsa
              på drivkrafter för arbete! Över 8 miljarder avsätts nu till förstärkning
              av arbetsmarknadspolitiken åren som kommer. Det är inte hela svaret,
              men det är en viktig del av svaret. Också i prövningens stund
              kommer nya jobb fram i svensk ekonomi. Vi ska sätta in insatserna
              och tro på vår svenska modell som handlar om att komma vidare
              i arbetsmarknaden till jobb som växer fram. Det är ett mer livskraftigt
              och starkare sätt att hantera detta än att försöka att med subventioner
              rädda kvar jobb som inte längre är konkurrenskraftiga.
            </seg>
          </u>
          <u>
            <seg>
              För det fjärde: Satsa på sammanhållning också i svårare tider!
              Vi har stått upp för att säga att det ska löna sig bättre att
              arbeta. Vi har sett till att det har blivit så. Det är många som
              uppskattar den politiken. Äntligen kan vanligt folk, låginkomsttagare
              och människor med normala inkomstlägen, se kraftiga förbättringar
              av sin familjeekonomi eller sin egen ekonomi till följd av de
              förändringar som vi har gjort. Det har varit viktigt för Sverige.
              Det har ökat drivkrafterna för arbete.
            </seg>
          </u>
          <u>
            <seg>
              Men vi ska också se att i tuffa utmaningar, när ekonomin har
              små marginaler, är det viktigt att se till sammanhållningen i
              samhället. Därför utformade vi en budget som vi lade på riksdagens
              bord som med alla sina inkomstförstärkningar riktade in sig på
              de grupper som har de allra minsta ekonomiska marginalerna och
              som står utanför arbetsmarknaden. Det handlar om satsningar på
              pensionärer med små ekonomiska marginaler och satsningar på en
              barndel i bostadsbidraget just för att markera viljan till sammanhållning.
            </seg>
          </u>
          <u>
            <seg>
              Detta noteras i vår omvärld. OECD har gjort en mycket stor sammanställning
              av hur inkomstskillnaderna utvecklas i dessa de mest utvecklade
              delarna i världen. Vi ser växande skillnader i Sverige; det har
              vi sett under lång tid. Vi ser det också i övriga världen. Men
              när man väger ihop det på det sätt som jag tycker är allra viktigast
              inkomstskillnader och tillgång till bra offentliga institutioner
              som skola och sjukvård tronar Sverige fortsatt som det land som
              har minst skillnader. Sverige finns i den absoluta toppen tillsammans
              med ytterligare ett par länder huvudsakligen nordiska grannländer.
              Det ska vi vara rädda om. Ett sådant samhälle skapar möjlighet
              för människor att röra sig från sämre förhållanden till bättre.
              Vägen dit går via arbete eget arbete. Arbete lönar sig. Arbetslinjen
              är det bästa sättet att säkerställa en långsiktig sammanhållning.
              Vi ska se till att folk får jobb. Det är viktigt att komma ihåg
              också när tider blir lite sämre.
            </seg>
          </u>
          <u>
            <seg>
              Mot alliansregeringen står en opposition i denna riksdag. Det
              är långt till nästa val; jag vet det. Men alla vet det jag ska
              säga nu: Det finns ingen samlad opposition i Sverige. Det finns
              ingen ambition att tillsammans, baserat på genomarbetade förslag,
              ta ansvar för Sverige. Det vet alla som sitter i den här kammaren.
              Det är möjligt att det har ändrats inför 2014, men det är situationen
              i dag.
            </seg>
          </u>
          <u>
            <seg>
              Inte heller hos de enskilda partierna som utgör oppositionen
              finns det färdiga förslag för hur de ska ta ansvar för Sverige.
              Hänvisningar görs till utredningar och utvecklingsarbete. Det
              får man möjligen ha respekt för. Så har det också sett ut för
              mitt parti under tider i opposition. Så ser det ut. De står inte
              redo att regera Sverige.
            </seg>
          </u>
          <u>
            <seg>
              Det som finns hos oppositionen är ett högt tonläge. Så är det
              ofta. Ett högt tonläge ersätter egna förslag. Det gör att de i
              samhällsdebatten kan uppträda med löften om allt till alla i alla
              sammanhang, inte för att de kan hänvisa till att de har sådana
              förslag utan för att det låter bra i samhällsdebatten. Så ser
              läget ut i dag.
            </seg>
          </u>
          <u>
            <seg>
              Mitt i en diskussion runt om i Europa om hur jobben ska bli fler
              och hur vi ska kunna öka antalet timmar noterar jag att den svenska
              Vänstern dessutom nu ägnar sig åt att diskutera frivillig arbetstidsförkortning.
              De är verklighetsfrånvända långt från makt och inflytande.
            </seg>
          </u>
          <u>
            <seg>
              Till sist tror jag att det handlar om en berättelse om Sverige.
              Vilken berättelse tror vi på? Tror vi på Alliansen som säger att
              vi tror på Sverige, på arbetslinjen, på den svenska modellen,
              på innovation och på framtiden? Eller tror vi på oppositionen
              i Sverige som säger att allt är svart, att allt är nedrivet, att
              alla blir fattiga och att allt är förstört? Vilka är det som säger
              sanningen om Sverige? Är det Alliansen som tror på Sverige? Eller
              är det oppositionen som beskriver ett Sverige som är på väg att
              gå under?
            </seg>
          </u>
          <note type="speaker">
            Anf. 2 HÅKAN JUHOLT (S) replik:
          </note>
          <u>
            <seg>
              Herr talman! Jag vänder mig till Moderata samlingspartiets ordförande.
              Jag frågar dig var ditt mandat kom ifrån när det gäller att sälja
              ut Sverige. Varifrån fick Moderata samlingspartiet sitt mandat
              att sälja ut de gemensamma tillgångar som vi skattebetalare i
              årtionden har investerat för att bygga upp sjukhus, skolor, vårdcentraler,
              apotek och bibliotek? Varifrån kom mandatet att inte bara sälja
              ut dem utan att rea bort dem? Varje dag kommer rapporter om hur
              denna utförsäljning av Sverige går till. I veckan handlade det
              om en vårdcentral i Stockholm som såldes för 700 000 kronor, men
              ganska snabbt var det någon som tjänade 20 miljoner på det som
              vi tidigare tillsammans hade byggt upp och drivit. Varifrån kom
              beställningen att det som medborgarna i vårt land så omsorgsfullt
              har avsatt pengar till i årtionden för att vi ska driva gemensamt
              ska slumpas bort till dem som nu vill tjäna pengar på våra medborgerliga
              behov av utbildning, sjukvård och omsorg? Var hörde du de medborgare
              som sade att det var rätt politik? Kom beställningen från löntagare,
              från lärare, från sjuksköterskor eller från dem som behöver utbildning,
              från eleverna? Vem gav dig, Fredrik Reinfeldt, och Moderata samlingspartiet
              detta mandat att inte bara sälja ut det som vi ägt tillsammans
              utan att slumpa och rea bort det? Vem gav dig beställningen?
            </seg>
          </u>
          <note type="speaker">
            Anf. 3 Statsminister FREDRIK REINFELDT (M) replik:
          </note>
          <u>
            <seg>
              Herr talman! Detta är det höga tonläget. I frånvaro av egna förslag
              och en sammanhållen politik ersätter man det med ett högt tonläge
              och en karikatyr av samhällsutvecklingen som inte är korrekt.
              Vi har sålt en del saker. Vi har sålt Vin &amp; Sprit. Vill Håkan
              Juholt köpa tillbaka det? Vi har sålt Vasakronan. Det har bidragit
              till att Sverige i dag har lägre skulder, sjunkande skulder, när
              andra ser växande skulder. Tycker Håkan Juholt att det är fel
              inriktning på politiken?
            </seg>
          </u>
          <u>
            <seg>
              Nu öppnas en del apotek på ställen i landet där det förr inte
              fanns apotek. Jag tror att medborgarna tycker att det är bra med
              fler och mer tillgängliga apotek. Den större delen av apoteken
              finns kvar hos Apoteket AB. Håkan Juholt karikerar. Det är som
              om verkligheten inte räcker. Man måste ta i lite för mycket, annars
              riskerar poängen att inte nå fram.
            </seg>
          </u>
          <u>
            <seg>
              I fler fall har vi snarare givit det motsatta beskedet för att
              lugna det som ibland har varit rena hetskampanjer från Socialdemokraterna.
              Ni har till exempel många gånger varit i Norrbotten och påstått
              att LKAB ska säljas direkt. Jag har nu varit statsminister i över
              fem år. Senast jag tittade var LKAB kvar i statlig regi och ägo.
              Vattenfall är kvar i statlig ägo, och det är över 50 bolag som
              Peter Norman bland annat har ägaransvar för i den svenska regeringen.
              Se verkligheten som den ser ut, Håkan Juholt! Den är mycket intressantare
              att diskutera. Den är mycket mer mångfasetterad och består mycket
              mer av marginaler än vad som passar ett högt tonläge från en opposition
              som helt saknar innehåll i sin egen politik och som därför egentligen
              bara är förälskad i just det egna höga tonläget.
            </seg>
          </u>
          <note type="speaker">
            Anf. 4 HÅKAN JUHOLT (S) replik:
          </note>
          <u>
            <seg>
              Herr talman! Tveka inte ett ögonblick om att jag har lyssnat
              in den vrede som finns hos medborgare runt om i landet! De tycker
              att det är fel att Moderata samlingspartiet driver på för att
              sälja ut de egendomar vi tidigare har haft tillsammans, skolor,
              vårdcentraler och sjukhus. Det kommer rapporter varje dag från
              varje landsända om att ni begär att det säljas, slumpas bort,
              till reapris.
            </seg>
          </u>
          <u>
            <seg>
              Ni måste inse att vi har avsatt skattemedel för att bygga upp
              detta och ha det tillsammans. Nu skänker ni bort det till någon
              som ska tjäna pengar på våra behov. Det är moderat politik att
              sälja en vårdcentral för 700 000 kronor. Någon tjänade direkt
              20 miljoner på detta. Man tar pengar från skattebetalarna. Det
              är inte att ta ett gemensamt ansvar för våra gemensamma tillgångar.
              Det finns inget medborgerligt stöd för en politik som förs på
              detta sätt.
            </seg>
          </u>
          <u>
            <seg>
              Dessutom skriver ni i ert budgetförslag att ni tvingar fram ytterligare
              försäljningar. Om inte kommunerna gör detta ska ni trycka på lagstiftningsvägen.
              Ni vill ha in fler riskkapitalbolag i omsorgerna. Just nu när
              debatten är som den är talar statsministern tyst om detta, men
              Moderaterna har gjort den beställningen. Ni säljer ut Sverige
              utan ett medborgerligt stöd för det.
            </seg>
          </u>
          <note type="speaker">
            Anf. 5 Statsminister FREDRIK REINFELDT (M) replik:
          </note>
          <u>
            <seg>
              Herr talman! Förälskelsen i det höga tonläget tar över framför
              fakta. Man tappar kontakt med orden. Varje dag ser Håkan Juholt
              nya besked om att vi skänker bort saker. Ska vi ta fram bevisen
              för det, Håkan Juholt? Ska vi ta fram listan på allt som vi har
              skänkt för 0 kronor? Den finns alltså? Bra, då tittar vi på den
              sedan.
            </seg>
          </u>
          <u>
            <seg>
              Merparten av det som finns i form av vård, skola och äldreomsorg
              i Sverige bedrivs fortsatt av kommuner och landsting. Jag tror
              att det kommer att se ut så under överskådlig tid. Jag tycker
              att det är bra att detta kompletteras med att det också finns
              andra aktörer. Jag tycker att vi ska ställa tydligare kvalitetskrav,
              och jag tycker definitivt att vi ska ta marknadsmässigt betalt
              om det skulle komma i fråga, vilket det sällan gör. Det tycker
              jag absolut.
            </seg>
          </u>
          <u>
            <seg>
              Den beskrivning Håkan Juholt ger stämmer helt enkelt inte. En
              tydlig majoritet är fortsatt i offentlig regi, och det är nog
              ganska bra. Men jag tror att det är bra att det också finns alternativa
              utförare. Jag hörde aldrig vad Håkan Juholt sade att Socialdemokraterna
              menar är alternativet eller om ni vill totalförbjuda allting som
              inte kommuner och landsting själva driver.
            </seg>
          </u>
          <note type="speaker">
            Anf. 6 GUSTAV FRIDOLIN (MP) replik:
          </note>
          <u>
            <seg>
              Herr talman! Statsministern! Prislappen för en enda ung person
              som inte får en chans till jobb och framtidstro kan bli så hög
              som 15 miljoner kronor, och det är bara den samhällsekonomiska
              kostnaden. Det mänskliga priset är så klart mycket högre när man
              ger upp drömmarna, när självförtroendet bryts ned och morgondagen
              blir ett problem att ta sig över. Det är det priset som nu betalas
              i områden där gängbildning och våld breder ut sig.
            </seg>
          </u>
          <u>
            <seg>
              Varje fruktansvärt våldsdåd har så klart sin komplexa förklaring.
              Svaren på våldet är många. Vi kommer i en särskild debatt här
              i kammaren att återkomma med Miljöpartiets förslag för att bli
              kvitt de illegala vapen som finns i omlopp. Men roten till gängbildningen
              och våldet är denna: känslan av meningslöshet och upplevelsen
              av stängda dörrar.
            </seg>
          </u>
          <u>
            <seg>
              Sverige har i dag en ungdomsarbetslöshet på över 23 procent,
              och det är nu, när eurokrisens härjningar ännu inte riktigt nått
              landet. Regeringen har skrinlagt den universalmedicin man haft
              för att bota arbetslösheten. Det ser inte ut att bli några fler
              jobbskatteavdrag på ett tag. Det var nog en klok prioritering,
              för vi har ju provat den medicinen fyra gånger, och arbetslösheten
              har ökat. Alla som sett tv-serien om doktor House vet att då är
              det dags att prova en ny kur. Problemet är bara att regeringen
              verkar sakna den förmåga till nytänkande som House har. Man har
              insett att det finns angelägnare saker för Sverige att göra än
              att sänka skatten, men man vet inte riktigt vad.
            </seg>
          </u>
          <u>
            <seg>
              Låt mig därför ge statsministern ett par minuter till att förklara
              det som han glömde ta upp i sitt inledningsanförande. Vad är egentligen
              regeringens idé för att ge möjlighet till jobb och framtidstro
              i hela Sverige?
            </seg>
          </u>
          <note type="speaker">
            Anf. 7 Statsminister FREDRIK REINFELDT (M) replik:
          </note>
          <u>
            <seg>
              Herr talman! Jag såg en glädjande utveckling att fler unga fick
              jobb under förra året. Men det är riktigt att säga, vilket jag
              gjorde i min inledning, att nu väntar möjligen prövningarna på
              arbetsmarknaden. Det brukar bli svårare för just dem som står
              en bit ifrån arbetsmarknaden, och då är det naturligtvis viktigt
              att analysera vad det är som gör att vägarna in på arbetsmarknaden
              för unga människor inte fungerar tillräckligt bra.
            </seg>
          </u>
          <u>
            <seg>
              Helt avgörande, menar vi, är att det finns brister i den svenska
              skolan. En väldigt stor andel av varje årskull har faktiskt inte
              färdiga betyg och fullständiga kunskaper och då är det svårt att
              hävda sig i det moderna arbetslivet. Det är ett skäl till att
              vi nu byter ut Göran Perssons skola mot Jan Björklunds skola.
              Det är en skola som mer tydligt betonar kunskaper och följer upp
              kunskapsluckor så att de unga på det sättet bättre ska kunna komma
              in i arbetslivet.
            </seg>
          </u>
          <u>
            <seg>
              Vi har också konsekvent arbetat för att sänka trösklarna, inte
              minst för unga människor, i den politik vi har fört och i närtid
              också genomfört. Det är därför vi har halverat arbetsgivaravgiften
              på att anställa någon som är under 26 år. Det är därför vi ger
              ett särskilt nystartsjobb till den som är ung och varit utan arbete
              i mer än sex månader. Det är därför som vi med RUT- och ROT-avdrag
              uppmuntrar framväxt av sysselsättningsintensiva servicebranscher
              som väldigt ofta riktar sig till unga människor. Det är därför
              vi nu vid årsskiftet halverade momsen på restaurang- och cateringtjänster
              branscher som väldigt ofta vänder sig mot unga människor.
            </seg>
          </u>
          <u>
            <seg>
              Vi har alltså gjort betydande insatser för att förstärka möjligheterna
              för unga människor att komma in på arbetsmarknaden. Det jag skulle
              vilja tillföra ytterligare men då behövs också arbetsmarknadens
              parter är en bättre fungerande lärlingsutbildning och lärlingskontrakt
              i Sverige. Det skulle jag vilja se både på gymnasieskolan och
              för unga vuxna, och vi har angivit det till dem som är under 23
              år. Den metoden har man använt bland annat i Schweiz, Tyskland
              och Danmark för att tydligare få in yngre på arbetsmarknaden.
            </seg>
          </u>
          <u>
            <seg>
              Nu har jag nämnt väldigt många saker som vi har gjort och vill
              göra. Jag hörde ingenting som Miljöpartiet vill göra. Det vi har
              hört, åtminstone från en del av dem som Miljöpartiet förr tänkte
              sig att regera med, är att man ska öka skatterna och göra det
              dyrare att anställa unga. Vad är Miljöpartiets svar på denna svåra
              utmaning?
            </seg>
          </u>
          <note type="speaker">
            Anf. 8 GUSTAV FRIDOLIN (MP) replik:
          </note>
          <u>
            <seg>
              Herr talman! Jag är glad att statsministern ser fram emot mitt
              anförande om vår plan för jobben!
            </seg>
          </u>
          <u>
            <seg>
              Någon måste betala för en kris. 90-talskrisen skrevs i stor utsträckning
              ut på dem som då växte upp. Det var nedskärningar i skolan. Var
              femte lärare försvann under ett par år, och det var en ihållande
              hög arbetslöshet som efter det inte kommit under tvåsiffriga tal
              oavsett konjunktur.
            </seg>
          </u>
          <u>
            <seg>
              Nu införs, som Fredrik Reinfeldt uttrycker det, Jan Björklunds
              skola. En lång rad reformer för skolan genomförs nästa år. En
              del är bra, en del är mindre bra. Men de genomförs i ett läge
              när man skriver ut krisen på ungdomarna en gång till. Nästa år
              skär man ned på skolan och börjar en nedskärning som i slutändan
              motsvarar 3 600 gymnasielärare.
            </seg>
          </u>
          <u>
            <seg>
              Är det att ta ansvar för att alla ska få en ärlig chans i skolan,
              Fredrik Reinfeldt? Jag tror inte det. Jag tror att vi behöver
              en arbetsmarknadspolitik som ger alla en möjlighet att få den
              biljett till vuxenlivet som en fullgod gymnasieutbildning innebär.
              Jag tror på en utbildningspolitik där man får nya chanser och
              det finns platser på komvux och folkhögskola. Det tror jag är
              ett steg för att alla ska ha möjlighet till jobb och framtidstro.
            </seg>
          </u>
          <note type="speaker">
            Anf. 9 Statsminister FREDRIK REINFELDT (M) replik:
          </note>
          <u>
            <seg>
              Herr talman! Det borde inte innebära något problem för Miljöpartiet
              att rösta för den budget som vi har givet att det är precis de
              förslagen som finns där. Vi tror också på den här förmågan att
              kunna komplettera kunskapsluckor. Vi ger mer pengar till folkhögskolor,
              och det vet jag är viktigt för Gustav Fridolin. Vi har förstärkt
              resurserna för att bland annat ha lärarsatsningar, när det gäller
              fortbildningsinsatser och särskilda lärarlyft, vilket är någonting
              som vi också tror kommer att göra den svenska skolan bättre.
            </seg>
          </u>
          <u>
            <seg>
              I grunden är detta viktigt för framtiden. Problemet är att det
              tar väldigt lång tid. De skolförändringar som vi nu gör, som väldigt
              många har märkt när de började skolan i höstas och som jag tror
              är förändringar i rätt riktning, kommer i sin fulla effekt att
              kunna utvärderas förmodligen först en bra bit in på 2020-talet.
              Det är dilemmat med att förändra i skolan.
            </seg>
          </u>
          <u>
            <seg>
              Det har förändrats väldigt ofta i den svenska skolan. Nu har
              vi gjort det i en riktning som vi är övertygade om gör att barn
              och ungdomar lär sig mer. Det är det bästa sättet att rusta dem
              för en väldigt krävande arbetsmarknad.
            </seg>
          </u>
          <note type="speaker">
            Anf. 10 JIMMIE ÅKESSON (SD) replik:
          </note>
          <u>
            <seg>
              Herr talman! Statsministern! Vi lyssnar här till en statsminister
              som beskriver en ganska god utveckling. Allt går egentligen ganska
              bra, åtminstone relativt sett när man jämför med vår del av världen
              och övriga Europa. Vår berättelse är att vi tror på Sverige, säger
              Fredrik Reinfeldt. Förälskelsen i den egna förträffligheten är
              total! Samtidigt beskriver han en opposition som säger att Sverige
              är på väg att gå under. Att gå under är naturligtvis ett väldigt
              starkt uttryck, och det är ingenting jag känner igen mig i, men
              jag tror i alla fall att man måste förstå att många människor
              är väldigt oroliga inför det vi står inför.
            </seg>
          </u>
          <u>
            <seg>
              Vi ser nu en situation där vi trots regeringens alla jobbskatteavdrag,
              sänkt krogmoms och alla andra kraftfulla åtgärder för sänkt arbetslöshet
              står inför en ökande arbetslöshet. Människor är oroliga för att
              förlora jobben med allt vad det innebär. De är oroliga för försämringar
              i trygghetssystemen som har genomförts under den här regeringens
              tid. Vad kommer det att innebära om man blir av med sitt jobb?
              De är oroliga för välfärden och för skolan. Jag minns 90-talskrisen
              jag gick i skolan då och vad det innebar för oss som var elever.
              De som är äldre eller har någon sorts funktionsnedsättning är
              oroliga för sin omsorg.
            </seg>
          </u>
          <u>
            <seg>
              Det som slår mig och som jag funderar över när jag lyssnar på
              statsministerns beskrivning av läget och av hur bra det faktiskt
              går i Sverige är om statsministern förstår den här oron. Förstår
              Fredrik Reinfeldt att människor är oroliga inför vad som väntar?
              Förstår statsministern det trots den fantastiska beskrivning som
              han ger?
            </seg>
          </u>
          <note type="speaker">
            Anf. 11 Statsminister FREDRIK REINFELDT (M) replik:
          </note>
          <u>
            <seg>
              Herr talman! Jimmie Åkesson anmäler sig nu som det tyngsta sanningsvittnet
              i svensk samhällsdebatt. Var och en som följer den här debatten
              kan ställa sig frågan om han är rätt person att göra det eller
              inte.
            </seg>
          </u>
          <u>
            <seg>
              Jag vill betona vad jag sade. Sverige står inför stora prövningar
              av det enkla skälet att väldigt mycket av vår ekonomi är sammanlänkat
              med övriga Europa. När övriga Europa sparar och skär ned och efterfrågan
              sjunker drar det med sig Sverige. Därför finns absolut grund för
              oro. Frågan är vad som är receptet för att möta denna oro. Är
              det att rida på oron och skapa vi-och-de-tänkande och misstänksamhet
              i samhället eller är det att tro på politikens olika instrument
              för att stärka sammanhållningen och arbetslinjen?
            </seg>
          </u>
          <u>
            <seg>
              Jag tror inte på ett erbjudande med att köra ned offentliga finanser
              i diket där andra redan befinner sig och ansluta sig till skuldkrisen.
              Det gäller alltså att hålla ihop och ha ordning i ekonomin men
              ändå ha ett utrymme för att satsa på arbetslinjen, på omställning
              och på bra kvalitet i den svenska skolan.
            </seg>
          </u>
          <u>
            <seg>
              Jag följde också 90-talets effekter i den skattefinansierade
              välfärden. Det var en stor kris som ledde till kraftiga nedskärningar.
              Jag vill påpeka hur vi nu under finanskris och prövningar under
              2008 och framåt har valt en annan väg. Vi hade varit aktsamma
              med offentliga finanser. Vi sade: Vi ska säkra välfärdens kärnuppdrag.
              Vi har tillskjutit både tillfälliga och permanenta satsningar
              till kommuner, skola, sjukvård och äldreomsorg.
            </seg>
          </u>
          <u>
            <seg>
              Allting är inte perfekt, självklart inte! Exempel finns på det
              som inte är bra, men massiva nedskärningar har Sverige inte sett.
              Och förslag om massiva nedskärningar ligger inte nu på riksdagens
              bord. Titta på hur det ser ut i resten av Europa nu när det ska
              korrigeras! Hur ser det ut bland dem som lyssnade på politikerna
              som sade att de hade högre ambitioner och i och med det körde
              ned i diket med de offentliga finanserna? Vad tror ni väntar i
              dessa länder? Var kommer nedskärningarna?
            </seg>
          </u>
          <u>
            <seg>
              Sverige är på det sättet undantaget. Här diskuterar vi reformer
              och satsningar för jobb. Allting är inte perfekt, Jimmie Åkesson,
              men jag är stolt över Sverige. Jag är stolt över att vi tror på
              det här landet och att vi satsar på arbetslinje och sammanhållning.
            </seg>
          </u>
          <note type="speaker">
            Anf. 12 JIMMIE ÅKESSON (SD) replik:
          </note>
          <u>
            <seg>
              Herr talman! Det är naturligtvis bra att även Fredrik Reinfeldt
              förstår att människor är oroliga.
            </seg>
          </u>
          <u>
            <seg>
              När man lyssnar på Fredrik Reinfeldts anförande och på tidigare
              replikskiften är det egentligen bara en åtgärd som nämnts, och
              det är halveringen av krogmomsen. Visst, man kan väl tillstå att
              det kanske är lite tidigt att efter knappt tre veckor utvärdera
              den reformen. Det förstår jag, men det har dock gjorts vissa granskningar,
              inte minst medialt, och åtminstone hittills kan man inte se de
              effekter som regeringen hade förväntat sig. Det har inte alls
              i den utsträckning som jag hade förväntat mig sänkt priserna på
              mat på restauranger.
            </seg>
          </u>
          <u>
            <seg>
              Nu har regeringsföreträdare helt andra argument, att det är bra
              att fler krögare kan ta mer semester eller jobba mindre. Hur det
              rimmar med arbetslinjen vet jag inte, men en kort och konkret
              fråga är: Är det att krögare och andra ska kunna ta mer semester
              och jobba mindre som är det nya med den sänkta krogmomsen?
            </seg>
          </u>
          <note type="speaker">
            Anf. 13 Statsminister FREDRIK REINFELDT (M) replik:
          </note>
          <u>
            <seg>
              Herr talman! Den tendens som sedan en tid funnits i svensk samhällsdebatt
              är att peka finger åt människor som jobbar i restaurang- och cateringbranschen.
              Låt mig säga att jag definitivt inte instämmer i det. Min erfarenhet
              är att de jobbar mycket hårt. De sliter för att få ihop sin ekonomi,
              ofta som företagare med mycket små marginaler. Låt mig också säga
              att de har, olikt andra arbetsgivare, en väldig tendens att ta
              in dem som inte alltid varit lyckigast i sin livsutveckling, som
              ibland har en brokig bakgrund, som ofta är lite yngre och av annan
              etnisk bakgrund än den svenska. De gör det som många fler borde
              göra. De ser hela Sverige. De erbjuder en bättre möjlighet än
              många andra att komma in på arbetsmarknaden.
            </seg>
          </u>
          <u>
            <seg>
              Det är lätt att stå i riksdagens talarstol och peka finger åt
              en sådan bransch. Det har vi hört många gånger. Jag tänker inte
              ansluta mig till det. Jag är glad för vartenda nytt jobb som kommer
              hos varje liten krögare och restaurang, var de än kommer, om det
              så är Max eller McDonalds. Alla jobb behövs i Sverige. Det är
              min inställning. Synd att oppositionen inte håller med.
            </seg>
          </u>
          <note type="speaker">
            Anf. 14 JONAS SJÖSTEDT (V) replik:
          </note>
          <u>
            <seg>
              Herr talman! Statsministern! Om Fredrik Reinfeldt och Moderaterna
              hade fått som de velat hade vi haft euron som valuta i Sverige
              i dag. Vi hade haft högre arbetslöshet, vi hade haft sämre ekonomisk
              utveckling, vi hade sannolikt inte haft de låga räntor som statsministern
              nyss talade om i talarstolen. Men ni, Fredrik Reinfeldt, förlorade
              folkomröstningen. Vi vann. Svenska folket tackade nej till EU:s
              valutaunion, och det var ett mycket klokt beslut.
            </seg>
          </u>
          <u>
            <seg>
              Därför vill jag fråga statsministern: Varför kan ni inte respektera
              detta nej? Varför vill ni ha med oss i en finanspakt vars syfte
              är att från EU, från EU-domstolen, från EU-kommissionen, detaljerat
              styra den ekonomiska politiken, just den pakt som svenska folket
              röstade nej till? Det är en europakt som bygger på att bankerna
              alltid går fria och kan skicka notan till skattebetalarna när
              de gjort bort sig och skapat ekonomisk kris och som dikterar en
              ekonomisk politik som innebär att man alltid bara kan skära ned,
              inte investera, inte förbättra konkurrenskraften.
            </seg>
          </u>
          <u>
            <seg>
              Jag menar att ett sådant beslut går på tvärs mot det som svenska
              folket bestämde i folkomröstningen om EU:s valutaunion, och jag
              tycker att ni ska respektera det beslutet.
            </seg>
          </u>
          <u>
            <seg>
              Det finns egentligen bara ett skäl för den som vill underställa
              den ekonomiska politiken diktaten från Bryssel, och det är att
              man egentligen vill ha in oss i valutaunionen men att man gör
              det steg för steg. Därför, Fredrik Reinfeldt, uppmanar jag dig
              att respektera svenska folkets nej till EU:s valutaunion och tacka
              nej till finanspakten.
            </seg>
          </u>
          <note type="speaker">
            Anf. 15 Statsminister FREDRIK REINFELDT (M) replik:
          </note>
          <u>
            <seg>
              Herr talman! Det hölls en annan folkomröstning 1994 då jag var
              på den sida som vann svenska folkets gillande och som innebar
              att vi förde in Sverige som medlem i Europeiska unionen. Min uppgift
              är naturligtvis att säkerställa att detta medlemskap också förknippas
              med inflytande. Det tror jag är viktigt för Sverige. Det tror
              jag är viktigt för svenska folket. Det är ett skäl till att det
              finns ett fortsatt starkt stöd för att vara kvar som medlem i
              Europeiska unionen.
            </seg>
          </u>
          <u>
            <seg>
              Det jag nu försöker göra är att tillvarata det intresset men
              samtidigt också visa respekt för att svenska folket 2003 sade
              nej till att vi skulle gå in i eurosamarbetet. De förhandlingar
              som pågår är ännu inte färdiga. Jag ska själv åka ned i morgon
              kväll och med Tysklands förbundskansler Angela Merkel diskutera
              exakt hur detta ska utformas. Jag menar att det går att få fram
              en lösning som innebär att det svenska nejet och utanförskapet
              när det gäller euron respekteras och det, vad beträffar den budgetdisciplin
              som är tänkt att förstärkas, därmed inte får en bindande verkan
              på Sverige men ändå skänker oss en möjlighet att faktiskt få vara
              med och påverka. Det är så jag uttolkar blandningen av de två
              folkomröstningar som vi bägge varit aktiva i.
            </seg>
          </u>
          <u>
            <seg>
              Låt mig sedan säga att det inte spelar någon roll vad vänsterledaren
              i Sverige heter. De angriper alltid grunderna för budgetdisciplinen.
              Det tror jag är helt felaktigt. Att man genom att missköta sina
              offentliga finanser skapar någon sorts grund för ett bättre samhälle
              fungerar inte. Det har vi otaliga bevis för. Snarare leder underfinansiering
              till marknadsoro och stigande räntor. Det leder till att man lever
              över sina tillgångar och skickar notan till framtida generationer.
              Våra barn och barnbarn får möta en svältfödd skola och äldreomsorg
              till priset av att man hade roligt förr när man gjorde av med
              mer pengar än man hade.
            </seg>
          </u>
          <u>
            <seg>
              Om det är något vi ska lära oss i vår tid så är det att vi ska
              rätta mun efter matsäck. Det har Sverige gjort. Det har vi gjort
              via kraftiga ansträngningar. Flera regeringar har bidragit till
              det. Vänsterpartiet har huvudsakligen stått vid sidan av och pekat
              finger och fortsätter tyvärr att i Jonas Sjöstedts skepnad angripa
              grunderna för en bra budgetdisciplin i Europa. Jag beklagar det.
            </seg>
          </u>
          <note type="speaker">
            Anf. 16 JONAS SJÖSTEDT (V) replik:
          </note>
          <u>
            <seg>
              Herr talman! Ja, Fredrik Reinfeldt, om du hade fått bestämma
              hade vi varit en del av valutaunionen. Det hade knappast gynnat
              Sveriges ekonomiska utveckling. Jag tycker att du kan skicka ett
              tackbrev till oss i Vänsterpartiet för att vi ordnade folkomröstningen
              så att vi slapp valutaunionen.
            </seg>
          </u>
          <u>
            <seg>
              Låt mig sedan ta upp europakten. Huvudargumentet för att gå med
              i europakten är att vi inte måste följa dess regler och att vi
              ska få inflytande på möten som vi inte får delta i. Om det är
              logiken för att ansluta sig till den är det sannolikt en ganska
              dålig pakt.
            </seg>
          </u>
          <u>
            <seg>
              När det gäller Sveriges statsfinanser är vår politik inte att
              öka statens skuldsättning. Vår politik är att vi ska använda det
              ekonomiska utrymme som finns inte till att sänka skatten för dem
              som tjänar mest, inte för att ha ineffektiva skattesänkningar
              för arbetsgivarna utan för att investera oss ur krisen, för att
              bygga järnväg, för att ha fler som arbetar i äldreomsorgen, för
              att ha bättre utbildning, för att bygga ett hållbart energisystem.
              Det är inte bara en rättvisare politik. Det är inte bara en mer
              klimatansvarig politik. Det är också en bättre ekonomisk politik.
            </seg>
          </u>
          <note type="speaker">
            Anf. 17 Statsminister FREDRIK REINFELDT (M) replik:
          </note>
          <u>
            <seg>
              Herr talman! Vi tror också på att investera i infrastruktur.
              Vi har rivit ned de luftslott som de rödgröna lämnade efter sig
              2006 och fyllt på med mycket stora investeringspaket. Det är nästan
              500 miljarder i investeringar och i skötsel och underhåll fram
              till 2021. Den som hävdar att ingenting byggs och ingenting görs
              kring infrastruktur har helt enkelt inte varit i Sverige på sistone.
            </seg>
          </u>
          <u>
            <seg>
              Det görs viktiga framtidsinvesteringar. Också vi tror på att
              man ska säkra just äldreomsorgen och tillföra resurser. Det har
              vi visat vid flera tillfällen. Vi har efter omprövning i Moderaterna
              riktat om skattesänkningar till låg- och normalinkomsttagare.
              Jag står upp för att en metallarbetare och en busschaufför ska
              få mer i plånboken när de jobbar. Jag tycker att det är ett rättvisare
              Sverige. Det är en bättre grund för sammanhållning, och jag beklagar
              att Vänsterpartiet inte håller med.
            </seg>
          </u>
          <note type="speaker">
            Anf. 18 HÅKAN JUHOLT (S):
          </note>
          <u>
            <seg>
              Herr talman! Samtidigt som vi noga följer hur ekonomin försvagas
              i vår omvärld ser vi att det i vårt eget land finns oerhörda styrkor
              och möjligheter som inte tas till vara. Arbetsförmedlingen meddelade
              så sent som i går att varslen ökar. 30 000 nya personer anmälde
              sig som arbetslösa under december månad. Den otrygghet som sprider
              sig runt om i landet riskerar att förlänga och fördjupa krisen.
            </seg>
          </u>
          <u>
            <seg>
              Är du trygg vågar du investera, byta bil, måla om huset, köpa
              en ny diskmaskin, genomföra den semesterresa du så länge drömt
              om. Har du framtidstro vågar du satsa, starta eget företag, byta
              bostad, gå en utbildning, ja kanske sätta barn till världen. Du
              blir en kraft som stärker ekonomin. Det är människor med arbete
              och en säker välfärd som är trygga och känner framtidstro. Så
              hänger det ihop.
            </seg>
          </u>
          <u>
            <seg>
              Därför måste de svårare tiderna i vårt eget land mötas med en
              aktiv politik. Det kräver svåra avvägningar och prioriteringar,
              men det är möjligt just därför att Sverige rymmer så mycket kraft
              och så stora möjligheter. Politiken måste lära sig av de misslyckanden
              som vi har bakom oss. Arbetslösheten minskar inte genom att man
              gör de arbetslösa fattigare. Utanförskapet hålls inte tillbaka
              genom att man tar resurser från sjuka och arbetsskadade. Sverige
              blir varken tryggare eller får mer framtidstro om vi satsar på
              historiska skattesänkningar samtidigt som vi gömmer undan arbetslösa
              i fas 3, som nu är en större arbetsgivare än Volvo. Framtidstron
              ökar inte för någon för att pensionärerna straffbeskattas.
            </seg>
          </u>
          <u>
            <seg>
              Herr talman! Arbetslösheten är och förblir ekonomins viktigaste
              siffra. Vi har inte råd med arbetslösheten. Därför måste vi se
              till att varje människas styrka och kompetens tas till vara. Bara
              så kan hopplösheten och främlingsfientligheten hållas tillbaka.
              Bara så kan barnfattigdomen, som nu ökar, tryckas tillbaka. Bara
              så kan man garantera frihet för alla medborgare i denna generation
              och nästa. Vi kommer aldrig någonsin att acceptera en massarbetslöshet
              som biter sig fast på dagens höga nivåer kring 8 procent. Arbete
              åt alla och full sysselsättning för att frigöra kraften hos alla
              människor är socialdemokratins politiska uppgift, och den viker
              vi aldrig från.
            </seg>
          </u>
          <u>
            <seg>
              Vi ska frigöra kraften i Västra Götaland för att se till att
              de män och kvinnor som får gå från arbetsplatserna får vidareutbildning
              och kompetensutveckling och därmed står starkare på arbetsmarknaden.
              Vi ska frigöra kraften hos alla våra ungdomar, så att deras livskraft
              och drömmar inte förspills till arbetslöshet utan flödar ut i
              arbetslivet. Vi ska frigöra kraften hos alla de kvinnor som hålls
              tillbaka från ledande positioner och karriärutveckling i arbetslivet
              utan annan anledning än deras kön, hos alla dem som arbetar ofrivillig
              deltid och fortfarande saknar rätten till en hel arbetsdag. Den
              rätten ska vi ge dem.
            </seg>
          </u>
          <u>
            <seg>
              Vi ska frigöra kraften hos varje människa som kommer till Sverige.
              Vi ska se till att varje kompetens och utbildning kommer till
              användning; arbete blir på så sätt en väg in i samhällets gemenskap.
              Vi ska motarbeta den främlingsfientlighet och diskriminering som
              slår hårt mot enskilda människor och gör Sverige till ett fattigare
              land.
            </seg>
          </u>
          <u>
            <seg>
              Vi ska frigöra den gröna kraften. När regeringen står stilla
              och även inom detta område uppblåst konstaterar att man är bäst,
              vilket sannerligen är långt från sanningen, vill vi gå framåt.
              Svenska storstäder ska gå i täten och bli världsledande på miljöeffektiv
              uppvärmning och transporter. Vi vill investera både i storstad
              och på landsbygden genom att bygga ut tunnelbanan i Stockholm
              och satsa 11,5 miljarder på utbyggd kapacitet i järnvägssystemet
              i hela landet. Vi vill satsa på en social förnyelse genom att
              modernisera lägenheterna i miljonprogramsområdena, som vi tidigare
              byggde upp gemensamt. Detta skapar jobb och tillväxt.
            </seg>
          </u>
          <u>
            <seg>
              Det finns, statsministern, i vårt land en offentlig kraft att
              släppa loss hos alla de människor som i dag är arbetslösa därför
              att det saknas utbildningsplatser, som inte kan flytta dit där
              jobben finns därför att det saknas bostäder eller som måste täcka
              upp hemma därför att barnomsorgen och äldreomsorgen inte fungerar
              på de tider man behöver dem. När vi ser detta förstår vi vad det
              är som bygger Sverige starkt. Vi ska höja utbildningsnivån. Vi
              ska bygga bostäderna. Vi ska stärka välfärden. Det är vår uppgift
              och vår väg framåt.
            </seg>
          </u>
          <u>
            <seg>
              Det handlar om en jobbpolitik som är tydlig och konkret och till
              sista kronan finansierad, inte en politik som uppgivet berättar
              vad som ska skjutas på framtiden. Vi ska stärka näringslivet,
              skapa arbete genom en riktad miljardsatsning på samverkan inom
              ny forskning och öka Sveriges konkurrenskraft inom medicin, miljö,
              framtidens transporter och fler områden där svensk forskning kan
              omsättas till arbete. Små företag ska växa genom sänkta sociala
              avgifter. Stora företag ska bli större genom att forskning och
              utbildning bryter ny mark och att nytt riskkapital frigörs. Genom
              att stärka näringslivet och företagsamheten stärker vi hela Sverige.
            </seg>
          </u>
          <u>
            <seg>
              Vi ska stärka våra skolor och universitet, som ska utbilda både
              morgondagens och dagens arbetskraft. Vi ska ha en skola där lärarens
              kompetens ställs i centrum, en skola där alla före 25 års ålder
              ska ha en fullständig gymnasieutbildning. Det kräver investeringar,
              inte bara nya regler och nya betyg. Vi avsätter därför 2,4 miljarder
              kronor under de kommande fyra åren för kompetensutveckling för
              lärare. Vi investerar i 57 400 platser inom högskolan, traineejobb
              och utbildningsvikariat. Genom att stärka utbildningen bygger
              vi Sverige starkt för morgondagen.
            </seg>
          </u>
          <u>
            <seg>
              Vi ska ha en stark arbetsmarknad, där utbildning och matchning
              sätts i fokus och ingen människa lämnas efter. Därför vill vi
              flytta över 700 miljoner från ineffektiva coacher till förstärkt
              förmedlingsverksamhet. Vi vill bygga riktade utbildningar för
              den generationsväxling som står framför oss. Det arbetet måste
              påbörjas nu. Vi ska bygga och det handlar bara om vilja de moderna
              arbetsplatserna, där du håller så att du kan arbeta fram till
              din pensionsålder, där vi bygger bort de fysiska och psykiska
              skadorna och där tillfälliga anställningar inte kan staplas på
              varandra i en evighet.
            </seg>
          </u>
          <u>
            <seg>
              Att frigöra kraften i Sverige kräver en genomgående förstärkning
              av samhällets alla delar. Vi vill genom vår jobbpolitik stärka
              näringslivet, infrastrukturen, skolan, arbetsmarknaden och arbetsplatserna
              och på så sätt i en helhetslösning skapa nya jobb. Full sysselsättning
              är vårt mål. Därför bestrider vi regeringens inställning att näringslivet
              är ett särintresse. Därför bestrider vi regeringens inställning
              att gymnasieskolorna ska ha mindre resurser och att arbetsmarknaden
              ska ha piskor men inga morötter. Framför allt bestrider vi tanken
              att små enskilda symbolhandlingar skulle vända utvecklingen framåt.
              Vi går inte fram på en tunn linje, utan på en bred front som stärker
              hela samhället. Vår jobbpolitik, statsministern, är ingen slogan,
              kampanj eller knapp, utan en kraftfull och sammansatt satsning
              där samhällets resurser används där de behövs allra mest.
            </seg>
          </u>
          <u>
            <seg>
              Vi socialdemokrater är stolta över att vi står upp för idén att
              det ska gå bra för Sverige genom att de människor som bor och
              lever i vårt land mår bra och att vi investerar i varandra genom
              livets alla skeden. Den som har ett jobb inser och känner att
              dennes frihet inte blir större därför att en arbetslös döms till
              fattigdom. Den som är frisk känner att dennes frihet inte blir
              större för att en syster eller broder som är sjuk döms till fattigdom.
              Det handlar om att den som har det bra också känner ett ansvar
              för den som har det sämre. Man kan inte ensidigt ha en politik
              som gynnar dem som för evigt är placerade i solsken. Vi måste
              säkerställa att de medborgare i vårt land som står i regnet får
              rätt att komma ut i solskenet. Ni för en politik som bryter isär
              samhället och som är ett brott mot en lång svensk tradition av
              sammanhållning.
            </seg>
          </u>
          <u>
            <seg>
              Mot det program och de ambitioner som jag har redovisat här står
              ja, vadå? Det har kommit ett besked om att regeringens hittills
              enda åtgärd för att klara jobben, jobbskatteavdrag nr 5, skjuts
              på framtiden. Därutöver är det tomt, uppgivet, urskuldande och
              framför allt uppblåst. Efter fem år är nu det borgerliga misslyckandet
              ristat i sten. Det finns en annan väg framåt för Sverige.
            </seg>
          </u>
          <note type="speaker">
            Anf. 19 Statsminister FREDRIK REINFELDT (M) replik:
          </note>
          <u>
            <seg>
              Herr talman! Hur många miljarder per minut tror ni som följer
              debatten att Håkan Juholt gjorde slut på? Fanns det någonting
              som inte skulle få mer? Han talade i högt tonläge om gigantiska
              offentliga utgiftssatsningar och enorma skattesänkningar, märkte
              ni det? Allt till alla! Det är så vi känner igen den svenska oppositionen.
            </seg>
          </u>
          <u>
            <seg>
              Bara några upplysningar: Det finns ingen täckning för detta i
              det socialdemokratiska budgetalternativet. Alternativet är dessutom
              underfinansierat. Det finns ingen samlad opposition som står bakom
              det höga tonläge vi nu har lyssnat till. Det finns inga gemensamma
              förslag. De är inte redo att ta ansvar. De antyder och skapar
              förhoppningar om att det ska finnas utrymme för allting, men det
              finns inget förberett.
            </seg>
          </u>
          <u>
            <seg>
              Jag står för att min bedömning av Sveriges offentliga finanser
              är att vi nu bör vara aktsamma, att utrymmet är litet och att
              marginalerna är små. Jag väljer att säga svenska folket att en
              del av det jag tror Sverige behöver för stå åt sidan. Ansvarstagandet
              för offentliga finanser går först.
            </seg>
          </u>
          <u>
            <seg>
              Sverige ska inte köra ned i det dike och hamna i den skuldkris
              där andra befinner sig. Tror ni att Håkan Juholt är mäktig uppgiften
              att ta det ansvaret? Här är det mer av allt till alla. Det är
              det enda beskedet. Det är det enda ständigt återkommande löftet.
              Det imponerar möjligen dem som har lyssnat under de resor som
              Håkan Juholt har gjort. Men jag undrar som det imponerar på det
              svenska folket.
            </seg>
          </u>
          <u>
            <seg>
              Till sist: Var är jobbpolitiken, Håkan Juholt? Förklara för mig
              hur man kan dubblera arbetsgivaravgiften för att ha anställda
              under 26 år, dubblera restaurangmomsen, öka beskattningen på produktion
              och arbete och hävda att det ska leda till att fler unga får jobb.
              Det man säger måste någonstans hänga ihop med det man föreslår.
            </seg>
          </u>
          <note type="speaker">
            Anf. 20 HÅKAN JUHOLT (S) replik:
          </note>
          <u>
            <seg>
              Herr talman! Fredrik Reinfeldt leder den regering som har genomfört
              skattesänkningar på uppemot 100 miljarder kronor. Du leder den
              regering som ovarsamt har sålt ut, nästan skänkt bort och reat
              ut det vi tidigare ägde tillsammans.
            </seg>
          </u>
          <u>
            <seg>
              Du frågade efter listan. Du ska få den nu. Den finns på www.stockholmsrean.se.
              Det är en lång lista över allt det som Moderata samlingspartiet
              slumpat bort, skänkt bort. De har skänkt bort vårdcentraler för
              det värde som man anser att stolarna och borden på vårdcentralen
              har. Sedan har man fått en verksamhet som man tjänar många miljoner
              på som vi tidigare byggde upp för att ha i det gemensamma.
            </seg>
          </u>
          <u>
            <seg>
              Är det att ta ansvar för ekonomin? Är det att ta ansvar för ekonomin
              att sänka skatter med 100 miljarder och lägga 5 ½ miljard på sänkt
              restaurangmoms i stället för att investera i våra ungdomars utbildning?
              Var fjärde ung man och var femte ung kvinna lämnar i dag din gymnasieskola
              utan fullgoda betyg och är på så sätt inte anställbara. De kommer
              långt från arbetsmarknaden.
            </seg>
          </u>
          <u>
            <seg>
              I det läget väljer du att skära på gymnasieskolan och lägga 5
              miljarder på att sänka restaurangmomsen. Sedan skickar ni ut beskedet
              till våra ungdomar: På grund av att ni inte är anställbara för
              att ni inte har fullgoda betyg måste ni vara beredda att arbete
              lite billigare, då måste ni vara beredda att sälja er lite billigare.
            </seg>
          </u>
          <u>
            <seg>
              Ni ser en låglönemarknad framöver för oss. Vi ska göra våra ungdomar
              anställbara genom att höja deras kompetens. Du säger: Vi ska göra
              våra ungdomar anställbara genom att sälja dem billigare på arbetsmarknaden.
              Vad är det för ansvar?
            </seg>
          </u>
          <u>
            <seg>
              Du lever gott på det ekonomiska och finansiella ramverk som vi
              socialdemokrater utarbetade tillsammans med Centerpartiet och
              som Moderata samlingspartiet motsatte sig.
            </seg>
          </u>
          <note type="speaker">
            Anf. 21 Statsminister FREDRIK REINFELDT (M) replik:
          </note>
          <u>
            <seg>
              Herr talman! Jag leder en regering som har förenat stora satsningar
              i kärnan av den svenska välfärden. Vi har byggt ut satsningar
              på skola och äldreomsorg och sänkt skatter för vanligt folk. Låg-
              och normalinkomsttagare har i många fall sett en hel extra månadslön
              i plånboken till följd av de skattesänkningar vi har gjort.
            </seg>
          </u>
          <u>
            <seg>
              Det Håkan Juholt glömde att berätta är att han leder ett parti
              som i stor utsträckning accepterar de skattesänkningarna. Man
              kan möjligen få andra intryck när man lyssnar på Håkan Juholt
              i debatten. Inga skatter ska förändras, eller de ska möjligen
              förändras. Leif Pagrotsky sitter gömd någonstans och utreder detta.
              Vi har ingen aning om det. Du har inga besked att ge när det gäller
              skatterna. Stå inte här och yvs över hur farligt allting är! Du
              accepterar ju alltihop.
            </seg>
          </u>
          <u>
            <seg>
              Man får vara lite försiktig med svenska språket. Ordet skänka
              betyder enligt mig att man inte tar någonting betalt. Håkan Juholt
              hade varenda dag hört nya besked och saker som skänktes utan någon
              betalning. Den listan existerar alltså. Det är väldigt intressant,
              Håkan Juholt. Jag tror helt enkelt inte att det ser ut så.
            </seg>
          </u>
          <note type="speaker">
            Anf. 22 HÅKAN JUHOLT (S) replik:
          </note>
          <u>
            <seg>
              Herr talman! Det står på www.stockholmsrean.se. Det kommer hela
              tiden till nya exempel. Någon får ta över en vårdcentral som vi
              har byggt upp med våra skattemedel och kanske betala för kontorsmöbler
              eller liknande eller till och med få den. Men det väsentliga är
              att man sedan säljer den vidare och tjänar miljoner på det som
              tidigare var vårt gemensamma.
            </seg>
          </u>
          <u>
            <seg>
              Du säger att ni har gjort stora satsningar på vården och skolan.
              Tror du att personalen uppfattar det så? Tror du att undersköterskorna
              och sjuksköterskorna uppfattar det så på Sveriges vårdcentraler
              och lasarett där man går på knäna och slits ut för att personaltätheten
              hela tiden minskar och man får mer att göra?
            </seg>
          </u>
          <u>
            <seg>
              Tror du att Sveriges lärare känner det så? Lärarna pressas allt
              hårdare för att ni sparar in på skolan. Du står och talar om satsningar.
              Jag frågar dig, Fredrik Reinfeldt: Vilket Sverige är det du besöker?
              På vilka vårdcentraler, sjukhus och skolor uppfattar undersköterskor
              och lärare att ni har genomfört satsningar? Personalen går på
              knäna för att du har valt att prioritera stora skattesänkningar.
              Det är din väg framåt. Det är inte min.
            </seg>
          </u>
          <note type="speaker">
            Anf. 23 GUSTAV FRIDOLIN (MP) replik:
          </note>
          <u>
            <seg>
              Herr talman! För ungefär två månader sedan besökte jag Kairo
              för att där träffa några av de modiga medborgarjournalister, nätaktivister
              och demokratikämpar som har gjort den arabiska våren möjlig. De
              stod upp för den självklara rätten att styra sina liv och sina
              länder och börjar nu mycket mödosamt bygget av en demokrati.
            </seg>
          </u>
          <u>
            <seg>
              Det har varit en kamp som i stor utsträckning förts med de redskap
              som det fria informationsutbytet på internet har erbjudit. Det
              är ett bygge som nu görs med byggstenar blandade av lika delar
              mod och mikrobloggar. För att göra våren och demokratisträvanden
              möjliga har Sverige finansierat programvara som ska omöjliggöra
              statlig avlyssning. Den kallas Tor.
            </seg>
          </u>
          <u>
            <seg>
              Men här hemma sker något helt annat. Den lag som ger FRA rätt
              till signalspaning, just sådan signalspaning som Tor är designad
              för att kringgå, ska nu utvidgas för att också ge Säpo och Rikskriminalpolisen
              tillgång till spaning på bland annat mejltrafik. Det är ett hot
              mot de medborgerliga fri- och rättigheter som vi i Sverige håller
              högt internationellt som brevhemlighet, källskydd, meddelarfrihet
              och integritet.
            </seg>
          </u>
          <u>
            <seg>
              Utvidgningen av FRA-lagen möjliggörs genom en uppgörelse mellan
              alliansregeringen och Socialdemokraterna. År 2010 gick Socialdemokraterna
              till val på att FRA-lagen skulle rivas upp. Vi skulle börja om
              från början med en utredning som hur en eventuell signalspaning
              ska regleras.
            </seg>
          </u>
          <u>
            <seg>
              Då anslöt ni er till de protester som ljöd för att frihet och
              integritet skulle gälla också på nätet. Nu gör ni helt om och
              ger alliansregeringen möjlighet att utvidga FRA-lagen.
            </seg>
          </u>
          <u>
            <seg>
              Min fråga är: Vad säger ni nu till dem som röstade på er i tron
              att ert engagemang för integritet och mot FRA-lagen var äkta?
            </seg>
          </u>
          <note type="speaker">
            Anf. 24 HÅKAN JUHOLT (S) replik:
          </note>
          <u>
            <seg>
              Herr talman! Det var äkta. Hade vi vunnit valet så hade vi rivit
              upp och gjort om. Nu har vi gjort en överenskommelse som förstärker
              integritetsskyddet men framför allt löser de problem vi såg redan
              i vår motion, nämligen att den öppna polisens och Säpos tillgång
              till signalspaning inte fungerade. Det var en olöst fråga. Det
              resonerade vi om i vår motion.
            </seg>
          </u>
          <u>
            <seg>
              Nu när det handlar om mycket allvarliga terroristbrott, hot mot
              rikets säkerhet och brottslighet kan våra myndigheter ta det ansvar
              för medborgarnas säkerhet och trygghet som vi har rätt att kräva.
              Det är en bra överenskommelse. Jag övertygad om att våra partier
              hade gjort en ännu bättre överenskommelse. Men nu finns det en
              blocköverskridande överenskommelse om detta. Det är bra.
            </seg>
          </u>
          <u>
            <seg>
              När det handlar om rikets säkerhet är det viktigt med blocköverskridande
              överenskommelser. Det ska inte vara någonting för dagspolitiken.
              Det ska inte vara någonting för plakatpolitik. Därför var Ingvar
              Carlsson och Göran Persson så oerhört angelägna om att ha en långsiktighet
              och en tydlighet i säkerhetspolitiken.
            </seg>
          </u>
          <u>
            <seg>
              Vi har i dag ett land där statsministern och vice statsministern
              inte gör samma säkerhetspolitiska bedömning om utvecklingen i
              Ryssland. Vi har ett läge där euroministern säger att vi ska ansluta
              oss till en finanspakt som andra statsråd säger att vi inte ska
              ansluta oss till.
            </seg>
          </u>
          <u>
            <seg>
              Regeringens företrädare säger att vi ska erkänna staten Palestina
              och andra säger att vi inte ska göra detta. Utrikespolitiken har
              förvandlats till en enmansshow som inte ens är koordinerad i regeringen
              och än mindre mellan riksdagens partier. Så kan man inte sköta
              utrikespolitik och säkerhetspolitik. Det ska vara långsiktighet
              och tydlighet.
            </seg>
          </u>
          <u>
            <seg>
              Du började din fråga i Mellanöstern. Jag vill avsluta mitt svar
              i Mellanöstern. Jag tycker att det nu är tid att Sverige går före
              och talar om att vi kommer att erkänna staten Palestina vid omröstningen
              i FN:s generalförsamling. Vi kan inte sitta stilla och invänta
              ett fredsavtal som inte kommer. Det vore väl ett trevligt besked
              om riksdagens samtliga partier kunde säga detta här och nu inte
              minst skulle regeringens företrädare kunna göra det.
            </seg>
          </u>
          <note type="speaker">
            Anf. 25 GUSTAV FRIDOLIN (MP) replik:
          </note>
          <u>
            <seg>
              Herr talman! Det vore mycket gott om Sverige kunde sända den
              signalen ut i världen, inte minst efter den skada som åstadkoms
              i omröstningen om Palestinas delaktighet i Unesco, där det inte
              ens verkade vara förankrat på alla departement vilken linje Sverige
              skulle driva.
            </seg>
          </u>
          <u>
            <seg>
              Herr talman! Det är just den alliansregering som vi på det utrikespolitiska
              området har så mycket gemensam kritik mot som ni nu har gett möjlighet
              att utvidga FRA-lagen. Den uppgörelse som nu görs innebär ett
              hot mot integritetsskyddet, meddelarfriheten, källskyddet och
              brevhemligheten grundstenar i en demokrati som vi internationellt
              håller högt. Vi kan återigen sända en obehaglig signal ut i en
              värld där många nu står upp för demokratiska fri- och rättigheter.
              Det är därför jag undrar om Håkan Juholt verkligen känner att
              ni har hamnat på rätt sida i den diskussionen.
            </seg>
          </u>
          <u>
            <seg>
              Visst behöver vi verktyg för att komma till räta med allvarlig
              brottslighet och hot mot vårt öppna samhälle, men låt oss först
              vara tillräckligt historiemedvetna för att konstatera att vi riskerar
              att göra ont värre om vi försöker skydda det öppna samhället med
              verktyg som i praktiken monterar ned det.
            </seg>
          </u>
          <note type="speaker">
            Anf. 26 HÅKAN JUHOLT (S) replik:
          </note>
          <u>
            <seg>
              Herr talman! Jag delar fullt ut Gustav Fridolins ståndpunkt.
              Det är därför det är viktigt att vi i denna överenskommelse stärker
              integritetsskyddet ytterligare. Med detta sagt vill jag framhålla
              att det inte finns någon viktigare sak för en regering än att
              tillvarata landets säkerhetspolitiska intressen. Vi behöver förstå
              att de som vill oss illa har förändrat sina metoder. De arbetar
              på ett annat sätt i dag. De kommer inte med en båt med bomber.
              De som verkligen vill skada vårt land jobbar med helt nya metoder.
              Därför måste också de skyddande myndigheterna i Sverige gå före
              för att säkra oss och rikets säkerhet mot terroristhot och grov
              brottslighet. Jag är övertygad om att det finns ett brett stöd
              bland svenska folket för detta.
            </seg>
          </u>
          <u>
            <seg>
              Vi är ett land med starka värden, och vi förtjänar att försvaras,
              såväl med flygplan som med andra vapen och framför allt också
              mot dem som försöker bryta vår nationella trygghet och säkerhet.
              Vi tänker inte släppa buset inpå oss. Det är i grund och botten
              en förutsättning för att kunna leva tryggt i Sverige. Det står
              vi för.
            </seg>
          </u>
          <note type="speaker">
            Anf. 27 Utbildningsminister JAN BJÖRKLUND (FP) replik:
          </note>
          <u>
            <seg>
              Herr talman! Jag lyssnade på ett utrikespolitiskt anförande som
              Håkan Juholt höll i måndags efter lunch, i Sälen. Håkan Juholt
              kommenterade där också den ekonomiska krisen i Europa. Jag plockade
              fram hans anförande för säkerhets skull, för att kunna citera
              ur det. Här beskriver Håkan Juholt situationen i Storbritannien:
              När Europa krisar sitter euroskeptiska tories i samarbete med
              euroforiska liberaldemokraterna. Jag delar min kollega Milibands
              analys att Camerons beslut att ställa Storbritannien på läktaren
              är djupt olyckligt.
            </seg>
          </u>
          <u>
            <seg>
              Detta sade Håkan Juholt i måndags efter lunch. Här talar han
              om anslutning till den nya finanspakten. Det är 45 timmar sedan.
              Han säger att det inte bara är olyckligt utan djupt olyckligt
              att Storbritannien sätter sig på läktaren. Att stå utanför beskrivs
              som att sätta sig på läktaren.
            </seg>
          </u>
          <u>
            <seg>
              Sedan dröjer det ett dygn. I går eftermiddag håller så Håkan
              Juholt presskonferens och meddelar att Socialdemokraterna anser
              att Sverige ska ställa sig utanför. Det är exakt samma besked
              som David Cameron har gett för Storbritannien och som Håkan Juholt
              ett dygn tidigare sade var djupt olyckligt.
            </seg>
          </u>
          <u>
            <seg>
              Det är en statsmannakonst i oppositionen som jag inte förstår.
              Jag måste ändå ställa frågan till Håkan Juholt: Hur kan det vara
              djupt olyckligt att Storbritannien sätter sig på läktaren samtidigt
              som det är höjden av vishet att Sverige ska sätta sig på samma
              läktare?
            </seg>
          </u>
          <note type="speaker">
            Anf. 28 HÅKAN JUHOLT (S) replik:
          </note>
          <u>
            <seg>
              Herr talman! Folkpartiet företräder också i den här frågan en
              extremistuppfattning. Du, Jan Björklund, krävde omgående att vi
              reservationslöst skulle ansluta oss till europakten utan några
              som helst villkor. Du driver med kraft att vi omgående ska ansluta
              oss till euron, trots att 90 procent eller mer av svenska folket
              säger att det vore fel. Det är inte en folkligt förankrad uppfattning.
            </seg>
          </u>
          <u>
            <seg>
              Den 9 december kom toppmötet fram till en europakt som vi konstaterade
              inte är bra för vare sig euroområdet eller Sverige. Den ger inte
              möjlighet till flexibilitet och konjunkturanpassade åtgärder.
              Vi har mycket bättre finanspolitiskt regelverk själva. Vi har
              mycket bättre budgetregler själva. Det fanns ingen som helst anledning
              för oss att ansluta oss till detta.
            </seg>
          </u>
          <u>
            <seg>
              Socialdemokratin är dock pragmatisk, och därför ville vi lyssna
              in de samtal som regeringen har haft. Nu står vi inför ett ställningstagande,
              förmodligen i EU-nämnden redan på fredag. Därför ville vi noga
              diskutera och analysera vad statsminister Fredrik Reinfeldt har
              lyckats få in i alla de samtal han medverkar i. Ingenting har
              ju förbättrats sedan den 9 december. Tvärtom har det försämrats.
            </seg>
          </u>
          <u>
            <seg>
              Man talar om att sitta vid bordet. Det vi utläser ur dessa dokument,
              som är synnerligen otydliga, inte minst när det gäller de juridiska
              konsekvenserna, är att man möjligen ska få sitta på läktaren och
              lyssna när de andra talar. Det är det Jan Björklund står här och
              argumenterar för. Du har inte Sveriges medborgare bakom dig i
              detta. Jag respekterar din ståndpunkt. Jag tror starkt på EU-samarbetet,
              men vad EU nu behöver är en politik för investeringar.
            </seg>
          </u>
          <u>
            <seg>
              Vi har 22 miljoner människor som är arbetslösa. Det de konservativa
              regeringarna då säger är att vi ska lägga bördor på sjuka och
              arbetslösa och strama åt ännu mer, precis som man resonerar i
              Sverige. Det riskerar att förlänga och fördjupa krisen. Detta
              är inte medicinen. Därför säger vi nej.
            </seg>
          </u>
          <note type="speaker">
            Anf. 29 Utbildningsminister JAN BJÖRKLUND (FP) replik:
          </note>
          <u>
            <seg>
              Herr talman! Jag noterar att Håkan Juholt gör allt i sitt inlägg
              utom att svara på den fråga jag ställde. Jag tror att åhörarna
              också hörde det.
            </seg>
          </u>
          <u>
            <seg>
              I måndags inte den 9 december sade Håkan Juholt i Sälen att det
              var djupt olyckligt att Storbritannien sätter sig på läktaren
              när det gäller finanspakten. Jag delar den uppfattningen. Jag
              tyckte att detta var en bra del av talet. Jag applåderade den
              delen av Håkan Juholts tal. Det är 45 timmar sedan. Sedan dess
              har det inte hänt särskilt mycket i finanspaktens utformning.
            </seg>
          </u>
          <u>
            <seg>
              Förhandlingarna pågår. Jag för min del och mitt parti är för.
              De diskussioner som fortfarande återstår om detaljer i utformningen
              av denna finanspakt är inte av den arten att jag menar att de
              ska avgöra att Sverige ska ställa sig utanför. Sjöstedt och andra
              säger dock nej oavsett vad förhandlingarna leder fram till.
            </seg>
          </u>
          <u>
            <seg>
              Juholt säger nu att ni det senaste dygnet har studerat detaljerna
              och därför säger nej. Förhandlingarna pågår ju fortfarande! Det
              hela är ju inte avgjort, Håkan Juholt.
            </seg>
          </u>
          <u>
            <seg>
              Juholt får en chans till. Varför är det djupt olyckligt att Storbritannien
              ställer sig på läktaren men höjden av visdom att Sverige ska stå
              utanför?
            </seg>
          </u>
          <note type="speaker">
            Anf. 30 HÅKAN JUHOLT (S) replik:
          </note>
          <u>
            <seg>
              Herr talman! Den EU-skepsis och euroskepsis som präglar mycket
              av den brittiska debatten delar inte vi socialdemokrater. Vi tror
              starkt på EU-projektet. Det är den väg vi ska gå för att lösa
              de stora problemen i samarbete.
            </seg>
          </u>
          <u>
            <seg>
              Det område som nu beskrivs är dock ingen lösning på de problem
              vi ser framför oss. Regeringen har inte lyckats förhandla fram
              inflytande och deltagande utan möjligen en biljett för att få
              sitta på läktaren och med teaterkikare titta ned på dem som pratar.
              Det är inte attraktivt för oss socialdemokrater.
            </seg>
          </u>
          <u>
            <seg>
              Du företräder en hållning som varken svenska folket eller övriga
              regeringen tycks stå bakom. Det är ett bekymmer för dig, inte
              för mig.
            </seg>
          </u>
          <u>
            <seg>
              Det anförande som jag höll och som du dessutom applåderade byggde
              på insikten om den säkerhetspolitiska realiteten att ökade klyftor,
              där man låter de rika bli rikare och låter samhällen glida isär,
              vilket sker här i Sverige men också runt om i Europa det är en
              hård, kallhamrad högerpolitik som också bär ett element av säkerhetspolitik
              leder till en situation där fascism och andra rörelser kan växa
              sig starka. Det känner vi till på den europeiska kontinenten.
              Det var den högerpolitiken jag ville varna för.
            </seg>
          </u>
          <note type="speaker">
            Anf. 31 Näringsminister ANNIE LÖÖF (C) replik:
          </note>
          <u>
            <seg>
              Herr talman! Vi har inte råd med arbetslöshet, sade Håkan Juholt
              i sitt anförande. Ändå betackar sig Håkan Juholt för två tydliga
              reformer för fler jobb. Jag tänker på reformen med restaurangmomsen
              sedan tre veckor tillbaka och på halveringen av arbetsgivaravgifter
              för unga människor som inte bara är bra för det privata näringslivet
              utan också för kommunsektorn.
            </seg>
          </u>
          <u>
            <seg>
              Håkan Juholt sade också i sitt anförande: Vår jobbpolitik är
              inte en slogan. Men på en punkt är Håkan Juholt konsekvent. Det
              är för dyrt att satsa på fler jobb till unga.
            </seg>
          </u>
          <u>
            <seg>
              Halveringen av restaurangmomsen är en reform där regeringen och
              Centerpartiet har varit pådrivande just för att öppna arbetsmarknaden
              för fler jobb till unga och människor som kommer från andra länder.
              Det handlar om att sänka trösklarna för att fler människor ska
              få trygghet genom att ha en lön och ett jobb att gå till.
            </seg>
          </u>
          <u>
            <seg>
              Trots att Socialdemokraterna gick till val på förslaget det var
              ett vallöfte, och då antar jag att man tyckte att det var en viktig
              och riktig åtgärd har Håkan Juholt raljerat över förslaget och
              sagt att det är en dyr väg att gå för en billigare Toast Skagen.
            </seg>
          </u>
          <u>
            <seg>
              Vi kan titta på innehållet när det gäller restaurangmomsen. Vi
              har hotell- och restaurangfacket med oss, som också påtalar vikten
              av regelförenkling och vikten av större marginaler för en bransch
              som har det tufft.
            </seg>
          </u>
          <u>
            <seg>
              Vad är det, Håkan Juholt, som gör att Socialdemokraterna har
              svängt i den här frågan? Det är en reform som ni för drygt ett
              och ett halvt år sedan hade som ett viktigt vallöfte för fler
              jobb. Vad är vallöften värda om man gör politiska kullerbyttor
              och ändrar åsikt så fort vallokalerna stänger?
            </seg>
          </u>
          <note type="speaker">
            Anf. 32 HÅKAN JUHOLT (S) replik:
          </note>
          <u>
            <seg>
              Herr talman! I ett kärvt ekonomiskt läge är det extra viktigt
              att använda de pengar vi har på bästa sätt. Jag har noterat att
              några statsråd, borgerliga politiker, är glada över att en hamburgare
              nu verkar bli 5 kronor billigare. Jag har ingenting emot det.
              Men för ungdomarna och för Sveriges framtid hade det varit bättre
              om vi hade lagt de pengarna på gymnasieskolan. Var fjärde ung
              pojke och var femte ung flicka lämnar gymnasieskolan utan fullgoda
              betyg och är därmed inte anställbara.
            </seg>
          </u>
          <u>
            <seg>
              Jag hade i stället velat lägga de här pengarna på gymnasieskolan,
              vuxenutbildningen, universiteten och högskolorna. Det hade varit
              bättre för våra ungdomar än att göra hamburgaren 5 kronor billigare.
              Jag är inte säker på att det blir speciellt många jobb. Däremot
              vet jag att om vi hade använt pengarna på det sätt som vi socialdemokrater
              föreslår hade våra ungdomar haft större chans att få ett jobb
              och dessutom en lön man kan leva på.
            </seg>
          </u>
          <u>
            <seg>
              Du möter dem nu med att säga: Ni ungdomar är faktiskt inte anställbara.
              Därför måste ni vara beredda att sänka era löner. Folkpartiet
              har till och med talat om halverade ungdomslöner. Varför ska ungdomar
              ha halverade löner för att ni missköter gymnasieskolan? Avstå
              från att sänka restaurangmomsen och lägg i stället de pengarna
              på skolan! Så rustar vi Sverige för morgondagen. Så rustar vi
              Sveriges ungdomar för morgondagen.
            </seg>
          </u>
          <u>
            <seg>
              Därtill vill jag gärna säga att den permanent nedsatta arbetsgivaravgiften
              inte skapar några nya jobb. Det är alldeles uppenbart. Hade vi
              lagt de pengarna på att investera, bygga om våra lägenheter klimatsmart,
              bygga ut tunnelbanan i Stockholm och bygga vägar och järnvägar
              i stället för att subventionera företag hade det däremot skapat
              jobb.
            </seg>
          </u>
          <u>
            <seg>
              Det handlar om utbildning till ungdomar, om jobb, om investeringar
              och om att bygga Sverige starkt för morgondagen. Så vill vi använda
              pengarna i stället för att sänka skatterna och göra hamburgarna
              lite billigare på restaurangerna.
            </seg>
          </u>
          <note type="speaker">
            Anf. 33 Näringsminister ANNIE LÖÖF (C) replik:
          </note>
          <u>
            <seg>
              Herr talman! Håkan Juholt är verkligen konsekvent på en punkt.
              Det är för dyrt att satsa på fler jobb till unga. Du låter, Håkan
              Juholt, lite som ett eko av din företrädare Mona Sahlin. Oavsett
              vad regeringen lade fram för förslag var det fel prioritering.
              Det var fel jobbskapande insatser.
            </seg>
          </u>
          <u>
            <seg>
              Mona Sahlin argumenterade på precis samma sätt vid införandet
              av RUT-avdraget. Enligt Skatteverket har det nu gett motsvarande
              5 000 nya jobb, nya företag och en förändrad attityd hos svenska
              folket. Det är inte okej att ha svart städhjälp eller svarta byggtjänster.
            </seg>
          </u>
          <u>
            <seg>
              Nu är momsen halverad; det är en enhetlig livsmedelsmoms. Socialdemokraterna
              har en tradition av att köpa regeringens politik ett år efteråt,
              à la jobbskatteavdraget. Min fråga till Håkan Juholt är: Kommer
              ni att fördubbla restaurangmomsen? Kommer ni att svänga ytterligare
              en gång och göra en bakåtkullerbytta till vad ni gick till val
              på 2010? Kommer ni att lägga miljardpålagor på en hel bransch
              och en hel ungdomsgeneration? Vilken väg väljer Håkan Juholt?
            </seg>
          </u>
          <note type="speaker">
            Anf. 34 HÅKAN JUHOLT (S) replik:
          </note>
          <u>
            <seg>
              Herr talman! Jag tror att just detta vurmande för sänkt restaurangmoms
              och billigare hamburgare är det tydligaste exemplet på hur idéfattig
              och förlamad regeringen är. Tydligare än så kan det nog inte bli.
              Det är vad ni har att komma med.
            </seg>
          </u>
          <u>
            <seg>
              Tidigare har ni haft jobbskatteavdrag, men nu säger ni: Nej,
              det har vi inte råd med. Det var jobbskatteavdraget som var lösningen.
              Det var jobbskatteavdraget som skulle få ned arbetslösheten. Nu
              är arbetslösheten så hög att ni inte har råd med jobbskatteavdrag.
              Det är en politik som har nått vägs ände, och du står och talar
              om att det ska bli lite billigare att äta hamburgare.
            </seg>
          </u>
          <u>
            <seg>
              I ett skarpt ekonomiskt läge ska vi använda pengarna så att vi
              rustar Sverige för morgondagen. Det är faktiskt bättre att avstå
              de stora skattesänkningarna ni har genomfört skattesänkningar
              på 100 miljarder. Anställ mer personal i vården och omsorgen!
              Se till att våra ungdomar får en bättre utbildning! Investera
              i bostadsbyggande och infrastruktur! Rusta Sverige för morgondagen!
              Se inte bara till att hamburgarna blir lite billigare i dag!
            </seg>
          </u>
          <u>
            <seg>
              Det var statsministern som sade att vi ska ta ansvar för morgondagen.
              Du tar ansvar för dagens restaurangbesökare.
            </seg>
          </u>
          <note type="speaker">
            Anf. 35 JIMMIE ÅKESSON (SD) replik:
          </note>
          <u>
            <seg>
              Herr talman! Så här låter det: Vi ska göra det. Vi ska fixa det.
              Vi ska bygga det. Vi ska bygga järnväg, vägar och tunnelbana.
              Vi ska rusta miljonprogramsområden, höja utbildningsnivån, stärka
              välfärden, skapa jobben och stärka samhällets alla delar.
            </seg>
          </u>
          <u>
            <seg>
              Det har jag naturligtvis inget emot; det är det väl ingen som
              har. Men det jag saknar och som andra också har påtalat här är
              besked om hur det här ska gå till. Det är inte lika många ord
              om det.
            </seg>
          </u>
          <u>
            <seg>
              I den kritik mot regeringen som vi hör Håkan Juholt och socialdemokratin
              rikta låter det som att man själv inte har något ansvar över huvud
              taget. Man har naturligtvis inget ansvar för den politik som den
              här regeringen för. Man har inget ansvar för försämringar i trygghetssystemen.
              Man har inget ansvar för sänkta inkomstskatter och liknande. Det
              skriver jag under på. Men Socialdemokraterna har trots allt haft
              makten i princip oavbrutet i det här landet i 70 år tidigare.
              Något ansvar måste man väl ändå ha för hur situationen ser ut
              i dag.
            </seg>
          </u>
          <u>
            <seg>
              Vi kan ta Malmö som exempel, som har varit på tapeten av tragiska
              anledningar den senaste tiden. Det är, vill jag påstå, i högsta
              grad socialdemokratins ansvar att Malmö är en stad som i dag ser
              ut som den gör. Det är en splittrad och segregerad stad.
            </seg>
          </u>
          <u>
            <seg>
              När Håkan Juholt talar om att Sverige glider isär, vilket jag
              håller med om, är det inte bara den här regeringens fel. Det är
              i lika hög grad socialdemokratins ansvar att Sverige glider isär
              i dag. Vi ser ett alltmer segregerat land, kanske mer segregerat
              än någonsin.
            </seg>
          </u>
          <u>
            <seg>
              Då undrar jag naturligtvis om Håkan Juholt, som den nya partiledare
              för Socialdemokraterna som han fortfarande är, ser socialdemokratins
              ansvar för till exempel det som sker i Malmö i dag. Där har man
              trots allt socialdemokratiskt styre lokalt. Men man riktar udden
              mot regeringen och kritiserar regeringen för den situation som
              man i dag upplever.
            </seg>
          </u>
          <u>
            <seg>
              Vilket ansvar anser Håkan Juholt att socialdemokratin har?
            </seg>
          </u>
          <note type="speaker">
            Anf. 36 HÅKAN JUHOLT (S) replik:
          </note>
          <u>
            <seg>
              Herr talman! Det är likadant för alla Sveriges kommuner. Många
              av dem står nu inför Anders Borgs skattechock. Det är många kommuner
              som tvingas höja sina skatter, också borgerliga kommuner, för
              att regeringen konsekvent har vältrat över kostnader från staten
              till kommunerna.
            </seg>
          </u>
          <u>
            <seg>
              När man har slagit sönder trygghetssystemen tvingas sjuka och
              arbetslösa gå till försörjningsstöd. Det belastar den kommunala
              ekonomin. Så går det till när Anders Borg och Fredrik Reinfeldt
              solar sig på riksplanet medan kommunpolitikerna får kämpa i vardagen.
            </seg>
          </u>
          <u>
            <seg>
              Det är samma sak i Malmö. Där tvingas man avstå från nödvändiga
              satsningar för att man måste ta över kostnader som staten tidigare
              bar ett ansvar för.
            </seg>
          </u>
          <u>
            <seg>
              Jag ser framför mig betydelsen av att vi faktiskt utbildar våra
              ungdomar, att vi bygger om våra bostadsområden och att vi satsar
              på vår infrastruktur. Vi har talat om en politik för hela Öresundsregionen.
              Det handlar om att knyta ihop Malmö och Köpenhamn och se den kraft
              som finns i detta område. Vi vill tillsammans med regionen vara
              med och finansiera en ny Öresundsförbindelse så att man ska kunna
              pendla, arbeta, bo och leva mycket tydligare, bättre och enklare
              på båda sidor av Öresund. Det är det som jag ser framför mig i
              en stark tillväxtregion.
            </seg>
          </u>
          <u>
            <seg>
              Men låt mig säga i den här repliken att det finns de som har
              påstått att vår politik inte är finansierad! Det är faktiskt inte
              ansvarsfullt att uttrycka sig på det sättet. Det finns inga ekonomer
              eller seriösa betraktare som jag har hört som har gått igenom
              vår budget och sagt att den är underfinansierad. Det är moderatledaren
              och andra politiker som säger det. Det får man väl ta i den politiska
              debatten, men samtliga förslag som vi har lagt fram i riksdagen
              och som jag har burit fram i dessa debatter är genomräknade till
              sista kronan och fullt ut finansierade. Vi har andra möjligheter,
              för vi rustar inte Sverige för morgondagen genom stora passiva
              skattesänkningar. Vi använder i stället resurserna för att investera
              landet starkt.
            </seg>
          </u>
          <u>
            <seg>
              Jimmie Åkesson lutar sig mot Fredrik Reinfeldt. I åtta av tio
              omröstningar i denna riksdag stöder han den borgerliga politiken.
              Därmed utgör han ett underlag för en borgerlig politik.
            </seg>
          </u>
          <note type="speaker">
            Anf. 37 JIMMIE ÅKESSON (SD) replik:
          </note>
          <u>
            <seg>
              Herr talman! För någon månad sedan var det nio av tio omröstningar.
              Den statistiken är alltså på väg ned, och det får man ju säga
              var positivt.
            </seg>
          </u>
          <u>
            <seg>
              På den konkreta fråga jag ställde, vilket ansvar Håkan Juholt
              anser att socialdemokratin har för att Sverige glider isär och
              att vi ser den situation vi ser i till exempel Malmö i dag, svarar
              Håkan Juholt indirekt att socialdemokratin inte har något ansvar
              alls. Det är Anders Borgs skattesänkningar som ligger till grund
              för hela den situation vi ser.
            </seg>
          </u>
          <u>
            <seg>
              Det är naturligtvis helt orimligt. Jag tycker också att det är
              fegt och ansvarslöst att inte se den egna delen i den situation
              vi har, att inte våga rannsaka sig själv. Det tycker jag är fegt
              och dåligt av Håkan Juholt.
            </seg>
          </u>
          <u>
            <seg>
              Socialdemokratin har styrt det här landet under så lång tid.
              Inte minst har man styrt Malmö de senaste 17 åren, tror jag. Där
              har man ett oerhört stort ansvar, och jag tycker att det vore
              på sin plats att Håkan Juholt faktiskt erkänner det och talar
              om vad man tänker göra åt det.
            </seg>
          </u>
          <note type="speaker">
            Anf. 38 HÅKAN JUHOLT (S) replik:
          </note>
          <u>
            <seg>
              Herr talman! Socialdemokratin är inte på något sätt uppblåst.
              Vi är verkligen ingen felfri rörelse. Vi är heller inte uppfyllda
              av att vara felfria, men vi har idéer för framtiden. Vi har visioner,
              och vi varnar inte för visionerna. Vi vågar dra ut linjalen. Vad
              kommer om fem, tio, femton, tjugo och tjugofem år om det fortsätter
              som det gör nu? Hur skulle det bli med vår politik i stället?
            </seg>
          </u>
          <u>
            <seg>
              Vi säger inte som en del andra att det där med visioner ska man
              akta sig för. Vi skulle heller aldrig någonsin ge oss in på att
              skriva om vår egen historia. Vi står för vår historia. Vi är stolta
              över den. Vi erkänner våra fel och brister, men vi talar om visionerna
              för framtiden. Det kännetecknar Sveriges socialdemokrati.
            </seg>
          </u>
          <u>
            <seg>
              Det som Malmö står inför är att få frigöra all den kraft som
              finns i Malmö som vi inte utnyttjar, alla ungdomar som inte får
              jobb, alla investeringar som behöver göras. Där gör kommunen så
              mycket de kan, men de får ingen draghjälp från regeringen.
            </seg>
          </u>
          <note>
            (Applåder)
          </note>
          <note type="speaker">
            Anf. 39 TALMANNEN:
          </note>
          <u>
            <seg>
              Jonas Sjöstedt har begärt replik en bit in i replikomgången,
              varvid normal praxis är att han inte ska få den. Läser man dock
              2 kap. 15 § andra stycket 2 riksdagsordningen enligt bokstaven
              har han rätt till repliken, varför jag mot praxis har beslutat
              att ge honom replikrätt här.
            </seg>
          </u>
          <note>
            (Applåder)
          </note>
          <note type="speaker">
            Anf. 40 JONAS SJÖSTEDT (V) replik:
          </note>
          <u>
            <seg>
              Herr talman! Tack så mycket för det!
            </seg>
          </u>
          <u>
            <seg>
              Vi har en situation på svensk arbetsmarknad som är djupt bekymmersam.
              Håkan Juholt tog också upp den i sitt anförande. En majoritet
              av de unga människor som har arbete i Sverige och då är det många
              som saknar arbete har otrygga anställningar. De vet inte hur länge
              de kommer att kunna få jobba. De vet inte vilka inkomster de kommer
              att ha. De kan inte planera sina liv.
            </seg>
          </u>
          <u>
            <seg>
              Många jobbar åt bemanningsföretag. Andra sägs upp från sina vanliga
              jobb, eftersom bemanningsföretag ska komma in och ta över deras
              arbetsuppgifter. Visstiderna staplas på varandra på den svenska
              arbetsmarknaden. Så bygger man otrygghet. Så gör man att människor
              inte kan planera sina liv. Det är en ganska dramatisk förändring
              som vi har sett.
            </seg>
          </u>
          <u>
            <seg>
              Allra otryggast är de som kommer hit från andra länder och arbetar.
              Det är ett fullständigt hänsynslöst utnyttjande av till exempel
              östeuropeiska lastbilschaufförer och folk i restaurangbranschen
              som jobbar för några futtiga tusenlappar.
            </seg>
          </u>
          <u>
            <seg>
              Regeringen låter detta ske. Man gör egentligen ingenting åt det
              här. Det drabbar dem som diskrimineras. Det drabbar svenska löntagare
              som får sina rättigheter pressade tillbaka. Det drabbar seriösa
              företag som blir utkonkurrerade.
            </seg>
          </u>
          <u>
            <seg>
              Man kan tänka som så att vi i oppositionen är maktlösa mot detta
              och att det är regeringens ansvar. Det är naturligtvis på sätt
              och vis rätt, men det finns en sak vi kan göra. Vi kan ställa
              till rätta den skada som Lavaldomen ställde till. Vi kan kräva
              av Europeiska unionen att man inför ett socialt protokoll där
              man slår fast att löntagarnas rättigheter ska respekteras från
              första dagen på vår arbetsmarknad.
            </seg>
          </u>
          <u>
            <seg>
              I februari kommer bollen flygande. Då kommer riksdagen att få
              en fördragsändring om ESM på sitt bord. Jag uppmanar och inbjuder
              Håkan Juholt att tillsammans med oss och gärna med Miljöpartiet,
              om de vill vara med säga till regeringen: Vi skriver inte under
              utan ett socialt protokoll. Löntagarnas rättigheter ska komma
              först, och sedan kan vi tycka det vi tycker om fördragsändringen.
            </seg>
          </u>
          <note>
            (Applåder)
          </note>
          <note type="speaker">
            Anf. 41 HÅKAN JUHOLT (S) replik:
          </note>
          <u>
            <seg>
              Herr talman! Jag vill också hälsa Jonas Sjöstedt välkommen till
              partiledardebatten och partiledarkretsen.
            </seg>
          </u>
          <u>
            <seg>
              Jag lyssnade på ett radioprogram för några dagar sedan där man
              intervjuade ungdomar. Jag tror att programmet hette Anställd men
              bara ibland . Dessa ungdomar befinner sig på en arbetsmarknad
              där man kallas in några timmar då och då. Arbetsgivaren skickar
              ett sms. De är daglönare. En sådan arbetsmarknad har vi haft tidigare
              i Sverige. Det blev inte fler jobb för våra ungdomar för att anställningstryggheten
              blev sämre. Det blir inte fler jobb för våra ungdomar för att
              man inte gör satsningar på investeringar, infrastruktur och byggande.
            </seg>
          </u>
          <u>
            <seg>
              Våra ungdomars villkor på arbetsmarknaden har vi som faktiskt
              är vuxna ett gemensamt ansvar för. Vi kommer nog alla ihåg hur
              det var när vi gick ut gymnasiet, högskolan eller universitetet.
              Vi fick en fast anställning ganska snabbt, och då var arbetslösheten
              lägre. Det finns inget samband mellan otrygga anställningar och
              låg arbetslöshet inte alls.
            </seg>
          </u>
          <u>
            <seg>
              På samma sätt som vi hade rätten att få trygga anställningar
              så att vi kunde skaffa oss en bostad, så att vi kunde ta ett lån,
              så att vi kunde bli vuxna på riktigt och flytta hemifrån har vi
              politiker ett ansvar för att ge våra ungdomar detta. Det handlar
              om ordning och reda på arbetsmarknaden och trygga arbetsplatser
              med trygga anställningar. Det har vi klarat förut. Efter fem år
              med en moderatledd politik är arbetsmarknaden helt upplöst. Anställningstryggheten
              är försvagad.
            </seg>
          </u>
          <u>
            <seg>
              Jag delar Jonas Sjöstedts bedömning att EU naturligtvis omgående,
              snarast möjligt, ska upprätta ett socialt protokoll för att tillvarata
              löntagarnas villkor på arbetsmarknaden. Det handlar om att bygga
              ett löntagarnas Europa. Den senaste tidens debatt har handlat
              om bankernas och finansmarknadernas Europa alla dessa som har
              en tilltro till att marknaden är självreglerad och politiken inte
              ska lägga sig i.
            </seg>
          </u>
          <u>
            <seg>
              Men vi kan bygga ett löntagarnas Europa och ett löntagarnas Sverige.
              Det är det som ligger framför oss.
            </seg>
          </u>
          <note>
            (Applåder)
          </note>
          <note type="speaker">
            Anf. 42 JONAS SJÖSTEDT (V) replik:
          </note>
          <u>
            <seg>
              Herr talman! Jag tackar Håkan Juholt för det beskedet, och jag
              delar hans syn på att förlorarna i dagens Sverige till stor del
              är en ungdomsgeneration som inte får fasta jobb, som har låga
              inkomster och som har svårt att kunna planera sin framtid.
            </seg>
          </u>
          <u>
            <seg>
              Vi kan göra någonting åt det här. Det är dags att säga ifrån
              sig en europeisk union som sätter företagens rätt att flytta personal
              och lönedumpning framför löntagarnas rättigheter. Vi sträcker
              ut en hand till Socialdemokraterna och Miljöpartiet: Låt oss skriva
              ihop oss inför den kommande fördragsändringen! Låt regeringen
              förstå redan nu att de inte har stöd i den här kammaren för fördragsändringen
              med mindre än att det kommer upp ett socialt protokoll på bordet
              i samband med att den presenteras!
            </seg>
          </u>
          <note>
            (Applåder)
          </note>
          <note type="speaker">
            Anf. 43 HÅKAN JUHOLT (S) replik:
          </note>
          <u>
            <seg>
              Herr talman! Jag är övertygad om att de som följer den här debatten
              delar min uppfattning att våra barn och ungdomar ska ha rätt till
              en bra utbildning. Vi ska satsa på utbildning som gör dem anställbara,
              på en skola med fler lärare. Det går att organisera arbetsmarknaden
              på ett sådant sätt att det är ordning och reda, att det inte är
              en konkurrens nedåt i villkor där vi ska sälja oss billigare,
              där arbetsplatserna ska bli farligare, där arbetsmiljön ska bli
              sämre och där stressen ska öka.
            </seg>
          </u>
          <u>
            <seg>
              Vi var en gång i tiden bäst i världen på ett arbetsmiljöarbete
              där vi byggde bort arbetsplatser där det fanns risk för brännskador.
              Det är dags att ta itu med ett arbetsplatsarbete där vi bygger
              bort de arbetsplatser där man riskerar att bli utbränd. Det ansvaret
              kan politiken ta. Politiken kan göra den skillnaden, men väljer
              politiken att sitta på läktaren och säga att det här får marknaden
              sköta, då blir villkoren sämre, lönerna går ned, och man slits
              ut hårdare. Det är inte en hållbar arbetsmarknad.
            </seg>
          </u>
          <note>
            (Applåder)
          </note>
          <note type="speaker">
            Anf. 44 Socialminister GÖRAN HÄGGLUND (KD) replik:
          </note>
          <u>
            <seg>
              Herr talman! Vi har tydligare än någonsin under de senare åren
              upplevt hur vi är en del av ett internationellt sammanhang, där
              det som händer i omvärlden också påverkar oss i Sverige, där ekonomisk
              kris i Grekland, i Italien, i Spanien väller in också över Sverige.
              När efterfrågan avtar i omvärlden spelar det roll för antalet
              industrijobb i Sverige, vilket spelar roll för kommunernas skatteintäkter,
              som spelar roll för hälso- och sjukvården, äldreomsorgen i Sverige
              och så vidare.
            </seg>
          </u>
          <u>
            <seg>
              Socialdemokraterna har tidigare sett vårt internationella sammanhang.
              Man har bidragit till diskussionen som ledde till att Sverige
              kom med i EU till sist. Vi har inom EU:s ram arbetat för stabila
              institutioner, och jag vill hänga på det resonemang som Jan Björklund
              förde tidigare om varför Socialdemokraterna nu vill att Sverige
              ska ställa sig utanför budgetpakten. Den syftar till att åstadkomma
              ett tydligare regelverk som förhindrar politiker att spendera
              mer pengar än man faktiskt har tillgång till. Om det här kommer
              på plats innebär det att Sverige kommer att få något mer stabila
              villkor från omvärlden. Socialdemokraterna vacklar här.
            </seg>
          </u>
          <u>
            <seg>
              Jan Björklund nämnde att Håkan Juholt så sent som häromdagen
              sade att Storbritanniens ställningstagande är djupt olyckligt.
              Han instämmer med sin kollega David Miliband, den socialdemokratiske
              ledaren i Storbritannien. Men varför ska Sverige inte medverka
              till ett stabilare regelverk, som innebär mer för jobben än mycket
              annat som vi kan göra och som bidrar till större ekonomisk stabilitet
              i Sverige, Håkan Juholt?
            </seg>
          </u>
          <note type="speaker">
            Anf. 45 HÅKAN JUHOLT (S) replik:
          </note>
          <u>
            <seg>
              Herr talman! I grund och botten handlar det om en respekt för
              medborgarna i vårt land. Det är ganska sällan vi genomför folkomröstningar.
              Svenska folket har avvisat införandet av euron. Det ska vi i den
              här kammaren ta ansvar för. Det åligger inte oss att överpröva
              det och bakvägen försöka åstadkomma någonting annat.
            </seg>
          </u>
          <u>
            <seg>
              Vi har väldigt strikta budgetregler. Vi gör inte av med mer pengar
              än vad vi har, varken Kristdemokraterna eller Socialdemokraterna.
              Det regelverket satte den socialdemokratiska regeringen upp tillsammans
              med Centerpartiet. Det står nu alla partier bakom. Det garanterar
              ordning och reda.
            </seg>
          </u>
          <u>
            <seg>
              Det som nu har förhandlats fram, i huvudsak bland konservativa
              moderata ledare, är en politik som över en konjunkturcykel inte
              gör det möjligt att vara flexibel. Det är det som är bekymret.
              Våra regler är bättre därför att de sträcker sig över längre tid.
            </seg>
          </u>
          <u>
            <seg>
              Europa står i dag inte inför behov av en inbromsning. 22 miljoner
              människor är arbetslösa. Det har en säkerhetspolitisk dimension.
              Vi kan Europas historia. Det har också en ekonomisk dimension.
              Vi har inte råd med denna massarbetslöshet. Att i det läget säga
              att den enda medicin som finns är ytterligare åtstramningar det
              är ju det som ni konservativa står för tror inte vi på. Vårt eget
              regelverk är mycket bättre. Det kan den svenska riksdagen följa.
            </seg>
          </u>
          <u>
            <seg>
              Du talar om inflytande. Så som vi har utläst dessa papper tillsammans
              med LO:s och TCO:s ekonomer kommer vi fram till att vi möjligen
              kan få en plats på läktaren och titta på med kikare. Det är inte
              aktuellt för oss. Svenska folket har avvisat euron. Vi ska inte
              smygvägen ta oss in på deras villkor. Det är mitt besked.
            </seg>
          </u>
          <note type="speaker">
            Anf. 46 Socialminister GÖRAN HÄGGLUND (KD) replik:
          </note>
          <u>
            <seg>
              Herr talman! Jag tror inte att någon seriös bedömare drar slutsatsen
              att det här skulle innebära att Sverige går med i den gemensamma
              valutan. Det innebär inte det här. Det handlar inte om detta.
            </seg>
          </u>
          <u>
            <seg>
              Det här handlar om ett mer stabilt regelverk. Den David Miliband
              som Håkan Juholt i sitt anförande anslöt sig till säger så här
              när han kommenterar Torys ställningstagande: Idén att vi gör oss
              själva en tjänst i den ekonomiska politiken eller i utrikespolitiken
              genom att ställa oss vid sidan av våra grannar är verkligen korkad
              foolish är det uttryck som han använder. Det här är det första
              vetot som inte stoppar någonting. Planerna fortsätter. Det var
              ett skenveto mot ett skenhot.
            </seg>
          </u>
          <u>
            <seg>
              Han säger att det här var meningslöst därför att ett deltagande
              inte skulle begränsa rättigheter och friheter ett jota. Det är
              vad han säger. Hur kan Håkan Juholt komma fram till någonting
              annat utifrån precis samma avtal?
            </seg>
          </u>
          <u>
            <seg>
              Jag vill att Socialdemokraterna ska vara med. Jag vill att Socialdemokraterna
              ska vara aktiva så att vi kan få breda överenskommelser om sådant
              som spelar roll för Sverige.
            </seg>
          </u>
          <note type="speaker">
            Anf. 47 HÅKAN JUHOLT (S) replik:
          </note>
          <u>
            <seg>
              Herr talman! Men, Göran Hägglund, den konservativa politiken
              är ju vid vägs ände. Du talar om ett mer stabilt regelverk. Vi
              har ett väldigt stabilt regelverk i Sverige. Nu vill du ha ett
              mer stabilt regelverk. Detta stabila regelverk innebär ju vidare
              åtstramningar.
            </seg>
          </u>
          <u>
            <seg>
              Vi är alldeles övertygade om, både du och jag, att Europas väg
              framåt inte kan gå via massarbetslöshet. Vi har i dag i vårt land
              ungefär 8 procents arbetslöshet, och du har inte råd att bygga
              bort den. Vi har i Europa 22 miljoner arbetslösa, och vi har inte
              råd att sätta dem i arbete. Mitt och socialdemokratins besked
              är att vi inte har råd med arbetslösheten. Det är den som långsiktigt
              gör oss fattiga. Det är den som också bär en säkerhetspolitisk
              dimension. Det vet vi från Europas historia.
            </seg>
          </u>
          <u>
            <seg>
              Denna finanspakt, som huvudsakligen borgerliga, konservativa
              politiker har förhandlat fram är inte Europas medicin. Den är
              heller inte bra för Sverige. Vi har ett utmärkt regelverk själva.
              Det ska vi följa.
            </seg>
          </u>
          <note type="speaker">
            Anf. 48 GUSTAV FRIDOLIN (MP):
          </note>
          <u>
            <seg>
              Herr talman! Den här debatten handlar om tre saker, om jobben,
              jobben och jobben.
            </seg>
          </u>
          <u>
            <seg>
              Låt mig börja med att vända mig till läktaren. Där sitter nämligen
              Charlie, Giv, Linnea och några till av de kloka människor som
              jag har lärt känna på den folkhögskola där jag jobbar. Tack för
              att ni kom! Ert engagemang får mitt engagemang att växa. Ni är
              några av de smartaste och roligaste människor jag har jobbat med.
              Jag är glad att jag har fått lära känna er och era drömmar drömmar
              om en bättre värld, om ett spännande jobb, om ett Sverige lite
              bättre än det land vi delar i dag. Era drömmar kan bygga Sverige
              starkare. Därför är det vårt ansvar i den här kammaren att göra
              era drömmar möjliga.
            </seg>
          </u>
          <u>
            <seg>
              När man tar ett steg fram ska man aldrig mötas av en dörr som
              stängs i ens ansikte. Därför handlar den här debatten om jobb,
              jobb och jobb. Därför duger det inte med en ungdomsarbetslöshet
              på över 23 procent. Därför behövs en politik som möter drömmar
              utan att varna för visioner. Därför krävs det av oss att vilja
              och våga mer än att förvalta gamla system och meriter. Därför
              avkrävs vi alla som deltar i den här debatten konstruktiva och
              fullt finansierade förslag för att alla ska kunna få jobb och
              framtidstro.
            </seg>
          </u>
          <u>
            <seg>
              Den här debatten handlar om jobb, jobb och jobb, om hur nya jobb
              ska kunna växa fram, om hur vi har utbildning som ger möjlighet
              att ta de jobb man drömmer om eller i vart fall de som finns,
              om hur vi bygger ett arbetsliv där man har möjlighet att må bra,
              där människors kraft tas till vara utan att de slits ut.
            </seg>
          </u>
          <u>
            <seg>
              Herr talman! Sedan 2006 har den svenska arbetslösheten ökat från
              7,1 till 7,6 procent. Nästa år förväntas arbetslösheten stiga
              till 8 ½ procent i Sverige. Det motsvarar faktiskt 47 000 nya
              människor som inte har ett jobb att gå till. Det är nästan lika
              många som bor hemma i Hässleholm.
            </seg>
          </u>
          <u>
            <seg>
              Andelen arbetslösa ungdomar är nu uppe i 23,2 procent. Det är
              en av de högsta procentsatserna bland OECD-länderna, likvärdig
              med länder som Rumänien och Cypern.
            </seg>
          </u>
          <u>
            <seg>
              Där står vi alltså nu, när eurokrisens svallvågor bara börjat
              slå in över Sverige. Krisen riskerar att leda till en negativ
              spiral som är obehagligt enkel att förutse. När arbetslösheten
              växer drabbar det genast ekonomin i kommuner och landsting. Samtidigt
              har regeringens försämringar i trygghetsnätet lämnat fler utan
              ett skyddsnät när krisen slår till, och fler är hänvisade till
              det kommunala försörjningsstödet. När kommunernas intäkter sjunker,
              samtidigt som kostnaderna ökar, tvingas man till varsel och nedskärningar.
              Det är aldrig bättre ekonomi att betala kostnaderna för en lärares
              arbetslöshet än att betala läraren för att undervisa. Ändå riskerar
              kommuner att tvingas avskeda lärare.
            </seg>
          </u>
          <u>
            <seg>
              För att möta denna negativa spiral föreslår regeringen ingenting.
              Det är samma passiva politik som prövades under finanskrisen 2008.
              Regeringen vägrade då att skjuta till pengar till kommunerna tills
              det var alldeles för sent. Enligt regeringens egna beräkningar
              ledde det till att 22 000 människor fick gå från sina jobb i skola,
              vård och omsorg. Det är faktiskt fler än de som jobbar på Volvo
              Personvagnar. Ett helt Volvo i arbetslöshet, och regeringen satt
              kvar i baksätet!
            </seg>
          </u>
          <u>
            <seg>
              Konsekvenserna blev stora för alla dem som blev av med sina jobb,
              också för eleverna i skolan och för de äldre i omsorgen. Nedskärningarna
              blir dyra. Det är inte gratis att ge äldre mer medicin i stället
              för att ge äldre mer tid med kunnig personal. Det är definitivt
              inte gratis att stänga dörrar för unga som vill ha jobb och framtidstro.
            </seg>
          </u>
          <u>
            <seg>
              Mot regeringens passivitet, som riskerar att bli dyr, ställer
              Miljöpartiet en aktiv jobbpolitik med klimatinvesteringar, småföretagande
              och ansvar för jobb i skola, vård och omsorg. Det är en politik
              i tre delar.
            </seg>
          </u>
          <u>
            <seg>
              För det första behöver Sverige klimatsmarta investeringar. Klimatutmaningen
              försvinner inte för att det är eurokris. När hela världen samtidigt
              söker efter bättre sätt att transportera sig, gröna energilösningar,
              smartare sätt att bygga städer, är det så klart där som framtidens
              svenska jobb och exportsuccéer går att finna. Det är något som
              fler och fler regeringar tar till sig. Den danska regeringen lade
              nyss fram en plan för 77 000 nya jobb inom området för förnybar
              energi. Tyskland tänker likadant. Där jobbar faktiskt redan i
              dag något fler i sektorn för miljöteknik än med att tillverka
              bilar, och då tror jag att vi alla här kan räkna upp ett par tyska
              bilmärken.
            </seg>
          </u>
          <u>
            <seg>
              Vi föreslår satsningar på tåg som man kan lita på går och kommer
              i tid, på moderna energilösningar, på klimatsmarta hus och upprustning
              av miljonprogrammets bostäder och skolor. Det ger jobb, och det
              moderniserar Sverige för en ny tid.
            </seg>
          </u>
          <u>
            <seg>
              För det andra måste det bli enklare att driva företag. Regeringens
              småföretagarpolitik liknar mest SM i luftgitarr. Många står på
              scen och vevar, men det händer inte så mycket i längden. Frågar
              man företagen är det som behövs för att klara att nyanställa i
              en orolig tid ett slopat sjuklöneansvar och sänkta arbetsgivaravgifter.
              Därför föreslår vi det, men i regeringens småföretagarpolitik
              är konkreta förslag lika ovanliga som riktiga gitarrer i luftgitarrs-SM.
            </seg>
          </u>
          <u>
            <seg>
              För det tredje måste vi undvika den negativa spiral där ökad
              arbetslöshet leder till kommunala varsel som leder till ytterligare
              ökad arbetslöshet. Om vi vill att alla barn ska ha en ärlig chans
              i skolan och att ingen äldre någonsin ska vanvårdas i omsorgen,
              kan vi inte än en gång börja med att sparka undersköterskor och
              lärare. I stället borde vi höja ambitionerna.
            </seg>
          </u>
          <u>
            <seg>
              Vi vill kombinera satsningar på ökade medel till kommunerna med
              långsiktiga program för höjda lärarlöner och ökad bemanning i
              äldreomsorgen. Framtidsinvesteringar, småföretagande och satsningar
              på en god vård, en värdig omsorg och en skola där alla får en
              ärlig chans är Miljöpartiets plan för jobb, jobb och jobb.
            </seg>
          </u>
          <u>
            <seg>
              Herr talman! Den svenska arbetsmarknaden påminner ibland om ett
              fotbollslag med en redigt dålig tränare. Vi är för få på plan
              så att många får kuta så mycket att de knappt håller hela matchen.
              Andra sitter på avbytarbänken och vet aldrig riktigt när de får
              gå in och visa vad de duger till. Ytterligare andra kommer aldrig
              ens ut från omklädningsrummet.
            </seg>
          </u>
          <u>
            <seg>
              De kommande åren måste det därför öppnas dörrar för människor
              att vända ett varsel till en möjlighet att göra något nytt i livet.
              Det måste finnas människor som tar de jobb som växer fram. Vi
              tror på traineeprogram i välfärden där man kan ta till vara äldre
              medarbetares erfarenheter. Vi tror på fler industrinära högskoleutbildningar,
              och vi tycker att fler borde få chans att vidareutbilda sig. I
              stället har regeringen gjort tvärtom. Det är faktiskt 40 000 färre
              som studerar på komvux i dag jämfört med när alliansregeringen
              tillträdde i högkonjunktur.
            </seg>
          </u>
          <u>
            <seg>
              Under vintern har Miljöpartiet hållit rådslag där vi har bjudit
              in fackföreningar, miljöorganisationer och nätverk mot ungdomsarbetslöshet
              för att diskutera hur man kan finna vägar att stärka människors
              makt över sin tid. Det handlar om att ge människor möjlighet att
              styra mer över sin arbetstid, att skapa en jämställd arbetsmarknad
              där inte kvinnodominerade yrken jämt kommer i andra hand både
              i lön och i arbetsmiljö, att det ska finnas barnomsorg tillgänglig
              när man jobbar, att bli av med det som sliter, till exempel indragna
              raster, ständig övertid eller delade arbetsdagar.
            </seg>
          </u>
          <u>
            <seg>
              På en arbetsmarknad där många aldrig släpps in medan andra slits
              ut får vi alla bära kostnaderna i form av arbetslöshet och sjukskrivningar.
              En trovärdig politik för jobben handlar så klart om att alla ska
              ha en chans till ett jobb att trivas med, uppgifter att utvecklas
              i och en lön att leva på. Den handlar också om hur man ska kunna
              kombinera arbetslivet med allt det andra som gör oss till människor
              om att när man kommer hem ska man ha kraft kvar att läsa läxor
              eller gå på föreningsmötet. En arbetslinje som sliter oss från
              träningen med knattelaget bygger inte Sverige starkare.
            </seg>
          </u>
          <u>
            <seg>
              Herr talman! När samhället förändras måste också politiken utvecklas.
              De idéer som en gång enade Alliansen ger inga svar på de frågor
              som eurokris, klimatförändringar och utslitna medarbetare ställer
              oss. Utan en aktiv politik kommer arbetslösheten att öka, och
              Sverige missar möjligheten att låta nya jobb och industrier växa
              fram.
            </seg>
          </u>
          <u>
            <seg>
              Är det något politiken har lärt mig är det att idéer i det blå,
              utan kraft att ta stegen framåt, mod att våga sig ut i det okända,
              är risgryn värt. Är det något jobbet vid en folkhögskola har lärt
              mig är det hur viktig politiken är. Vi kan på skolan vara hur
              bra som helst med att öppna dörrar till kunskap och vinna självförtroende.
              Ska man sedan ändå ut i en verklighet med en ungdomsarbetslöshet
              på över 23 procent och hundratusentals människor i bostadskö räcker
              det vi gör på skolan bara så långt.
            </seg>
          </u>
          <u>
            <seg>
              Mot regeringens passivitet ställer Miljöpartiet därför en politik
              för att göra de drömmar som finns hos alla er som sitter på läktaren
              möjliga. Det ska vara en aktiv politik för jobb och ett modernt
              arbetsliv.
            </seg>
          </u>
          <note type="speaker">
            Anf. 49 Statsminister FREDRIK REINFELDT (M) replik:
          </note>
          <u>
            <seg>
              Herr talman! Jag skulle vilja börja med en fråga. Kan Gustav
              Fridolin namnge vem som är oppositionsledare i Sverige?
            </seg>
          </u>
          <u>
            <seg>
              Jag vill också påpeka att alla svar som är längre än två ord
              kommer att leda till följdfrågor.
            </seg>
          </u>
          <u>
            <seg>
              Regeringen och jag, Gustav Fridolin, har redogjort för en bedömning
              att det finns små marginaler i svensk ekonomi. Sverige har en
              lyx jämfört med vår omvärld, som höjer skatter och skär ned, i
              att det är god ordning i de offentliga finanserna. Vi gör bedömningen
              att marginalerna är mycket små. Gör Gustav Fridolin en annan bedömning?
            </seg>
          </u>
          <u>
            <seg>
              Om Gustav Fridolin inte gör en annan bedömning måste grunden
              för alla de satsningar vi har hört om i anförandet komma antingen
              från finansiering med andra höjda skatter eller från stora utgiftsminskningar.
              Det vore intressant om Gustav Fridolin kunde redovisa dem för
              åhörarna. Vi har hört om satsningarna, men hur ska de finansieras?
            </seg>
          </u>
          <u>
            <seg>
              Låt mig ge ett tydligt exempel. Jag tycker att ungdomar som jobbar
              i Sverige ska ha samma lön som andra av det enkla skälet att jag
              inte tror på idén att ungdomar ska få lägre lön för arbete. Jag
              tror däremot att det kan vara intressant att sänka kostnaderna
              för den arbetsgivare som ska anställa någon som är ung eftersom
              jag tror att det ökar möjligheterna för unga människor att få
              arbete.
            </seg>
          </u>
          <u>
            <seg>
              När en arbetsgivare utbetalar 100 kronor i lön till någon som
              är under 26 år i Sverige betalar arbetsgivaren 15 kronor i skatt.
              Hur många kronor anser Miljöpartiet att man ska betala på den
              hundralappen? Det är när förslaget blir konkret som det syns om
              det finns trovärdighet i politiken. Det är därför jag är intresserad
              av svar på de frågor jag har ställt.
            </seg>
          </u>
          <note type="speaker">
            Anf. 50 GUSTAV FRIDOLIN (MP) replik:
          </note>
          <u>
            <seg>
              Herr talman! Jag noterar att statsministern prioriterar frågorna
              om vem tar vem-lekarna i riksdagen högre än politiken för hur
              vi ska skapa möjligheter till jobb och framtidstro i hela Sverige.
            </seg>
          </u>
          <u>
            <seg>
              Vi har en politik för jobb och framtidstro. Jag redovisade den.
              Den handlar om klimatsmarta investeringar, om värnande av jobb
              i skola, vård och omsorg och om småföretagande.
            </seg>
          </u>
          <u>
            <seg>
              Den kan växa ur det faktum att Sverige har bättre förutsättningar
              än många andra att hantera krisen vi står inför. De sunda statsfinanserna
              som byggts upp, de regelverk som vi brett accepterar i denna kammare
              och det faktum att svenska folket valde att behålla en egen valuta-
              och penningpolitik är beslut som har tjänat oss väl och ger oss
              bättre förutsättningar i krisen.
            </seg>
          </u>
          <u>
            <seg>
              Men man ska inte inbilla sig att bara för att man äter vitaminer
              på morgonen kan man slå sig fri när influensan sprider sig över
              Europa. Vi riskerar att drabbas hårt av eurokrisen när den slår
              in över oss. Det är därför vi behöver en aktiv politik för jobb.
            </seg>
          </u>
          <u>
            <seg>
              Jag accepterar självklart att regeringen har andra förslag än
              de gröna för att komma åt arbetslösheten. Det jag inte accepterar
              är om regeringen inte har några förslag alls. Ansvar växer genom
              handling. Förtroende växer genom handling.
            </seg>
          </u>
          <u>
            <seg>
              De förslag jag har framfört är fullt finansierade. Till exempel
              ser vi till att sänka arbetsgivaravgiften för de arbetsgivare
              som verkligen vill nyanställa. Många svenska småföretag står nu
              med ett behov att nyanställa trots krisen. Men då behöver man
              ett slopat sjuklöneansvar och sänkta arbetsgivaravgifter. Det
              finansierar vi genom att ta bort en reform som hitintills har
              varit ineffektiv, en bred arbetsgivaravgiftssänkning för alla
              unga. Vi behåller en arbetsgivaravgiftssänkning för de unga som
              är arbetslösa. Ja, där går vi till och med längre än vad regeringen
              har gjort och slopar arbetsgivaravgiften för de arbetsgivare som
              anställer en arbetslös ung. Sedan ser vi till att arbetsgivaravgiftssänkningen
              i övrigt träffar just de arbetsgivare som vill nyanställa, där
              den kommer att göra mest nytta.
            </seg>
          </u>
          <note type="speaker">
            Anf. 51 Statsminister FREDRIK REINFELDT (M) replik:
          </note>
          <u>
            <seg>
              Herr talman! Det Gustav Fridolin kallar vem tar vem-leken är
              det vi andra brukar beskriva som demokrati. Åtta partier finns
              i denna riksdag, och jag kan berätta för alla som följer detta
              att inget av dem har egen majoritet. För att kunna fatta beslut
              måste man kunna samverka med varandra. Det är lite mer än en lek
              att kunna svara på frågan: Vem är det som ska leda det andra regeringsalternativet
              om det finns ett sådant i denna riksdag?
            </seg>
          </u>
          <u>
            <seg>
              Jag ger Gustav Fridolin en chans till. Kan Gustav Fridolin namnge
              oppositionsledaren i Sverige? Jag vill påpeka att alla svar som
              är längre än två ord kommer att leda till följddiskussioner.
            </seg>
          </u>
          <u>
            <seg>
              Låt mig sedan också påpeka att svaret på det Gustav Fridolin
              sade, möjligen lite invecklat och långt, var att i stället för
              de 15 kronor i skatt som nu betalas för dem som är under 26 år
              vill Miljöpartiet ha 31 kronor. Tror ni att det blir fler eller
              färre jobb när man gör det dyrare att anställa unga?
            </seg>
          </u>
          <u>
            <seg>
              Metoden att ta bort arbetsgivaravgift för unga har vi redan.
              Den har alliansregeringen infört, och den kallas nystartsjobb
              och finns för ungdomar som har varit arbetslösa längre än sex
              månader.
            </seg>
          </u>
          <u>
            <seg>
              Det du vill genomföra är skattehöjningar för att anställa unga
              människor. Det ger inte jobb.
            </seg>
          </u>
          <note type="speaker">
            Anf. 52 GUSTAV FRIDOLIN (MP) replik:
          </note>
          <u>
            <seg>
              Herr talman! Jag vet vad demokrati är. Vi är nu ute och träffar
              hyresgästföreningar, folkrörelser och fackföreningar för att formulera
              ett alternativ till nästa val som människors hjärtan kan klappa
              för. Det alternativet formulerar vi brett tillsammans med alla
              de människor som vill förändring, som vill något nytt för Sverige.
            </seg>
          </u>
          <u>
            <seg>
              Jag lägger nu min energi där snarare än att samarbeta politiskt
              här. Jag samarbetar mer med dem som i dag har ett långt avstånd
              till politiken än att jag gör kompromisser och uppgörelser här.
              Tiden för det kommer det vet vi båda. Men låt oss få möjlighet
              att nu bygga ett slagkraftigt alternativ inför nästa val.
            </seg>
          </u>
          <u>
            <seg>
              Herr talman! Jag förstår att statsministern hellre diskuterar
              Miljöpartiets budgetförslag än den egna avsaknaden av förslag
              för att skapa nya jobb. Men låt mig påminna statsministern om
              att han leder regeringen i ett land där ungdomsarbetslösheten
              nu är dubbelt så hög som den är i jämförbara länder som Österrike,
              Nederländerna och Tyskland. Uppenbarligen har de förslag som du
              här högaktar inte räckt.
            </seg>
          </u>
          <u>
            <seg>
              Vi behöver alltså en ny plan för jobben. Jag har presenterat
              en plan i denna kammare. Jag väntar på regeringens plan för jobb
              åt alla i Sverige.
            </seg>
          </u>
          <note type="speaker">
            Anf. 53 Näringsminister ANNIE LÖÖF (C) replik:
          </note>
          <u>
            <seg>
              Herr talman! Jag är mycket stolt över den migrationspolitiska
              överenskommelse som Alliansen har slutit med Miljöpartiet. Jag
              är också väldigt stolt över överenskommelserna om undantaget i
              turordningsreglerna och friskolereformen som Miljöpartiet och
              allianspartierna har slutit tidigare år, inte minst därför att
              det visar på en gemensam vilja att ta ansvar för frihetsreformer
              för människor. Även om jag har andra synpunkter på delar av Miljöpartiets
              politik hoppas jag givetvis att vi kan se på möjliga överenskommelser
              på olika områden även framöver.
            </seg>
          </u>
          <u>
            <seg>
              Under den senaste tiden har vi haft en uppslitande debatt om
              välfärden. Vi har fått rapporter om oerhört kränkande och oacceptabel
              hantering av äldre människor. På senaste tiden har fokus framför
              allt riktats mot privata utförare, särskilt mot dem som gör ett
              överskott. Men det var inte länge sedan vi kunde höra om lika
              kränkande och lika oacceptabel hantering inom de kommunala sektorerna.
              Oavsett var det sker är detta oacceptabelt.
            </seg>
          </u>
          <u>
            <seg>
              För oss i Centerpartiet är det alltid viktigt att säkra kvaliteten
              men också säkra möjligheten att välja. Det är därför vi har exempelvis
              skolpengen, för att låta eleven välja vilken aktör man vill. Den
              viktigaste kvalitetssäkringen är att kunna välja och välja bort,
              men det behöver givetvis kompletteras med fler kvalitetskriterier.
            </seg>
          </u>
          <u>
            <seg>
              Trots allt ser vi nu en debatt där vissa hävdar att offentliga
              alternativ per automatik alltid skulle vara bättre och att ideella
              och privata alternativ per automatik alltid skulle vara sämre.
              Andra hävdar att privata alternativ kan vara okej om de inte går
              med vinst.
            </seg>
          </u>
          <u>
            <seg>
              Under den senaste tiden har jag märkt att Miljöpartiet svävar
              lite på målet när det gäller valfrihet inom välfärdssektorn. Min
              fråga är därför till Gustav Fridolin: Har ni fortfarande kvar
              ett engagemang för en mångfald av utförare? Kan vi lita på ett
              engagemang som fokuserar på kvaliteten, som fokuserar på innehåll
              och möjligheter att få bestämma? Eller har eventuella diskussioner
              om överskott, vinst och vem som äger väggarna tagit över i debatten?
            </seg>
          </u>
          <note type="speaker">
            Anf. 54 GUSTAV FRIDOLIN (MP) replik:
          </note>
          <u>
            <seg>
              Herr talman! Vet du vad som alltid är bättre i äldreomsorgen,
              Annie Lööf? Det är tillräckligt med personal för att ta hand om
              och ge en värdig omsorg till dem som finns där. I dag ställs personalen
              på många äldreboenden inför helt omöjliga val. Ska jag bryta mot
              reglerna och göra det här tunga lyftet själv, eller ska jag låta
              den äldre sitta kvar med blöjan obytt? Den typen av omöjliga val
              kommer vi undan genom att se till att det finns tillräckligt med
              personal.
            </seg>
          </u>
          <u>
            <seg>
              Därför har vi här i riksdagen lagt fram förslag tillsammans med
              Socialdemokraterna och Vänsterpartiet om att få fram regler för
              minimibemanning inom äldreomsorgen, regler som ska gälla lika
              oavsett vad det står för skylt på äldreboendet. Jag har hitintills
              inte hört vad Centerpartiet tycker om det förslaget.
            </seg>
          </u>
          <u>
            <seg>
              Det jag däremot har sett är att man har glömt bort vad som hände
              2008. Då drog debatten ut på tiden. Då tog det tid innan regeringen
              till slut erkände att vi måste värna jobben i skolan, vården och
              omsorgen. Den tiden kostade 22 000 människor jobbet. 22 000 människor
              mer än vad som jobbar på Volvo Personvagnar fick gå från sina
              jobb i skolan, vården och omsorgen. Det drabbade dem, och det
              drabbade de äldre i omsorgen och eleverna i skolan.
            </seg>
          </u>
          <u>
            <seg>
              Måste vi göra om misstaget från då en gång till? Kan vi inte
              nu gå ut och säga att vi ska se till att kommunerna får tillräckligt
              med medel för att krisen inte ska bäras på golvet på äldreboendena
              eller i klassrummen i skolorna? Kan vi inte nu gå ut och säga
              att vi ska kombinera det med ett brett program för höjda lärarlöner,
              för bemanning i äldreomsorgen oavsett utförare och för att se
              till att man kan klara generationsväxlingen också i välfärden
              på ett sådant sätt att man tar till vara äldres erfarenheter genom
              att låta yngre komma in som traineer och vid sidan av?
            </seg>
          </u>
          <note type="speaker">
            Anf. 55 Näringsminister ANNIE LÖÖF (C) replik:
          </note>
          <u>
            <seg>
              Herr talman! Jag kan konstatera att Miljöpartiet fortfarande
              svävar lite på målet. Är det så att man gillar lagen om valfrihetssystem,
              valmöjlighet för elever, valmöjlighet för äldre och valmöjlighet
              för föräldrar i barnomsorgen? Är det så att man inte gillar vinst
              och överskott i välfärdssektorn?
            </seg>
          </u>
          <u>
            <seg>
              Om vi tittar på ett stämmobeslut från Miljöpartiets kongress
              ser vi att ni är ganska tydliga när ni säger att skolor som drivs
              i vinstsyfte, skolor som går med överskott, ska förbjudas. Inom
              vilka andra sektorer där man använder offentliga medel vill Miljöpartiet
              sätta ned foten?
            </seg>
          </u>
          <u>
            <seg>
              Offentliga medel används ju för att köpa in skolböcker till undervisningen
              och för att restaurera järnvägar och vägar. Offentliga medel används
              när man köper in läkemedel för att bota sjuka, för sjukhussängar
              och för att betala städentreprenören som gör skolorna fina och
              rena.
            </seg>
          </u>
          <u>
            <seg>
              Vad är nästa steg i Miljöpartiets Sverige för att förbjuda vinst
              i välfärdssektorn?
            </seg>
          </u>
          <note type="speaker">
            Anf. 56 GUSTAV FRIDOLIN (MP) replik:
          </note>
          <u>
            <seg>
              Herr talman! Ja, jag blir upprörd, och vi på Miljöpartiets kongress
              blir upprörda när vi ser och förstår att medel som vi har lagt
              för att alla barn ska få en ärlig chans i skolan och alla äldre
              ska få en värdig omsorg i stället försvinner i väg till skatteparadis,
              att företag som verkar på en marknad som vi betalar för gemensamt
              har registrerat sig på vissa sätt och gjort aggressiva upplägg
              för att slippa bidra till det gemensamma.
            </seg>
          </u>
          <u>
            <seg>
              Det gör mig upprörd. Det vill jag se till att hindra. Jag trodde
              ett tag att det var regeringens linje också, men tydligen har
              inte Anders Borg talat med Annie Lööf.
            </seg>
          </u>
          <u>
            <seg>
              Herr talman! Frågan är vad nästa steg i Centerpartiets Sverige
              är. Vi har här redovisat hur vi ska se till att rädda jobb i skolan,
              vården och omsorgen, hur krisen inte ska bäras i klassrummen och
              på äldreboendena, hur vi ska se till att kommunerna har tillräckligt
              med medel för att inte än en gång behöva avskeda dem som gör det
              viktiga jobbet med att se till att alla barn får en ärlig chans
              och alla äldre en god omsorg.
            </seg>
          </u>
          <u>
            <seg>
              Det har Centerpartiet inte svarat på.
            </seg>
          </u>
          <note type="speaker">
            Anf. 57 JONAS SJÖSTEDT (V) replik:
          </note>
          <u>
            <seg>
              Fru talman! Jag lyssnade med stort intresse på ditt anförande,
              Gustav. Det finns mycket som förenar oss och er. Inte minst gäller
              det den helt vitala betydelsen av klimatfrågan. Vänder vi inte
              detta ganska snart och minskar utsläppen radikalt riskerar vi
              att i grunden förändra möjligheterna för mänskligt liv och för
              vår framtid på den här planeten.
            </seg>
          </u>
          <u>
            <seg>
              Sverige borde vara ett land som går före och visar vägen, och
              då krävs det en helt annan ambitionsnivå än vad den här regeringen
              har. Då krävs det sådant som att vi bygger ut järnvägen kraftfullt,
              renoverar vårt bostadsbestånd, går över till förnybar energi helt
              och hållet. Här finns starka beröringspunkter mellan våra två
              partier. Man kan säkert hitta skillnader också, men färdriktningen
              är likartad.
            </seg>
          </u>
          <u>
            <seg>
              Det finns naturligtvis också skillnader mellan Miljöpartiet och
              Vänsterpartiet. En skillnad som jag skulle vilja diskutera med
              dig och som Annie Lööf också berörde gäller synen på vinster i
              välfärden, där jag tycker att ni har en oklarhet.
            </seg>
          </u>
          <u>
            <seg>
              Det vi pratar om nu är inte byskolor, föräldrakooperativ och
              brukarinflytande, utan det vi pratar om nu är hur riskkapitalbolagen
              systematiskt köper upp centrala delar av svensk välfärd, pressar
              ut maximal vinst och sedan säljer till vinster framöver.
            </seg>
          </u>
          <u>
            <seg>
              Vi vet vem som betalar priset. Vi vet att bemanningen är lägre.
              Vi vet att de tjänster som man tillsätter är mer osäkra. Vi vet
              att pengarna försvinner ut ur landet. Vi vet hur de skatteplanerar
              och fifflar för att inte göra rätt för sig. De som betalar priset
              är de anställda, som får jobba hårdare, och de äldre, som får
              en sämre vård.
            </seg>
          </u>
          <u>
            <seg>
              Det var inte det som var tanken. Det var inte så det skulle vara,
              tror jag. I alla fall tror jag att ni menade något annat när ni
              satte i gång privatiseringarna.
            </seg>
          </u>
          <u>
            <seg>
              Är ni nu beredda att tillsammans med oss säga nej tack till riskkapitalbolagen
              i välfärden? Är ni beredda att säga att varje skattekrona som
              vi betalar ska gå till vad den är avsedd för, till barnens utbildning,
              till bra omsorg om de äldre och till bra hemtjänst, till exempel?
              Varför ska skattebetalarna göda riskkapitalbolag och skattesmitare?
            </seg>
          </u>
          <note type="speaker">
            Anf. 58 GUSTAV FRIDOLIN (MP) replik:
          </note>
          <u>
            <seg>
              Fru talman! Jag har under det senaste året fått höra både moderater
              och vänsterpartister berätta att de ska bli det nya miljöpartiet.
              Då känns det skönt att vara med i originalet.
            </seg>
          </u>
          <u>
            <seg>
              Nu är det upp till bevis. Jag är glad om det finns fler som vill
              ta klimatdebatten och klimatutmaningen på allvar. Den här riksdagen
              skulle behöva minst åtta miljöpartier, partier som såg till att
              göra prioriteringar så att vi kan komma in i en ny tid. Precis
              som Jonas Sjöstedt säger håller ju Sverige på att tappa den ledartröja
              som vi en gång tog på oss. Vi håller på att öka de svenska utsläppen.
              Vi håller på att minska takten i utbyggnaden av förnybart. Vi
              håller på att se hur andra länder springer om oss i det race som
              är livsviktigt.
            </seg>
          </u>
          <u>
            <seg>
              Fru talman! Jonas Sjöstedt sade att han nu inte pratade om föräldrakooperativ
              och små alternativ till skolor och sjukvård. Det var roligt att
              du inte pratade om dem.
            </seg>
          </u>
          <u>
            <seg>
              Men hade Vänsterpartiet fått bestämma hade inga lärare fått välja
              att driva en skola utifrån sin idé, inga undersköterskor hade
              fått starta ett eget äldreboende där man jobbade på ett nytt sätt,
              och inga nya idéer och alternativ hade kunnat växa fram i skolan
              och äldreomsorgen på det sätt som jag tror är livsviktigt för
              att alla ska kunna få den äldreomsorg och den skola som verkligen
              utgår från ens behov.
            </seg>
          </u>
          <u>
            <seg>
              Det betyder inte, fru talman, att jag på något sätt vill att
              pengar som vi lägger på en välfärd där alla ska få en ärlig chans
              i skolan och där alla äldre ska få en god omsorg ska planeras
              i väg till skatteparadis.
            </seg>
          </u>
          <u>
            <seg>
              De som är med och utför skola eller sjukvård ska spela enligt
              de regler som vi har satt upp i Sverige. Det är oanständigt att
              vi har ägare som inte är långsiktiga, att riskkapitalbolag som
              är ute efter kortsiktiga vinster har haft möjlighet att genom
              aggressiva upplägg planera bort pengar som är tänkta att gå till
              en bra skola och en bra äldreomsorg.
            </seg>
          </u>
          <u>
            <seg>
              Nu försöker vi göra något åt det. Vi försöker se till att det
              blir bra kvalitet i all äldreomsorg oavsett vad det är för skylt
              utanför och all skola oavsett vad det är för skylt utanför.
            </seg>
          </u>
          <note type="speaker">
            Anf. 59 JONAS SJÖSTEDT (V) replik:
          </note>
          <u>
            <seg>
              Fru talman! Jag tycker att Gustav Fridolin lite grann försöker
              sitta på två stolar samtidigt. Menar du allvar med det du sade
              sist ska du sluta upp bakom vårt krav på att alla pengar oavkortat
              ska gå till verksamheten och att riskkapitalbolagen ska bort ur
              välfärden. Du är välkommen, Gustav!
            </seg>
          </u>
          <u>
            <seg>
              När det gäller miljön och klimatet har vi mycket samsyn i de
              frågorna. Men jag tycker att ni har blivit mer defensiva. Jag
              tycker att ni har blivit mer defensiva när det gäller att tala
              om tillväxten, att en tillväxt som bygger på ökad materiell konsumtion
              inte är långsiktigt hållbar på det sätt som vi har det i dag.
              Jag tycker att ni har blivit defensiva när det gäller arbetstiden.
              Att korta arbetstiden är att också hitta en modell som är långsiktigt
              hållbar inte bara ekonomiskt utan också ekologiskt.
            </seg>
          </u>
          <u>
            <seg>
              Jag tycker att ni är defensiva när ni inte kopplar klimatfrågan
              till en jämnare inkomstfördelning, för det handlar om att fördela
              knappa resurser och ett litet miljöutrymme. Vi vet också att höginkomsttagarna
              är betydligt farligare för klimatet än låginkomsttagarna och till
              exempel att männen tar större utrymme än kvinnorna.
            </seg>
          </u>
          <u>
            <seg>
              Jag skulle gärna se ett lite radikalare miljöparti i klimatfrågan.
            </seg>
          </u>
          <note type="speaker">
            Anf. 60 GUSTAV FRIDOLIN (MP) replik:
          </note>
          <u>
            <seg>
              Fru talman! Det var inte särskilt många veckor sedan som Vänsterpartiet
              hade en kongress där man berättade att miljöpolitiken äntligen
              ska plockas upp ur malpåse. Två veckor senare beskyller man Miljöpartiet
              för att vara på defensiven. Det tror jag är en rivstart som inte
              ens Jonas Sjöstedt klarar av.
            </seg>
          </u>
          <u>
            <seg>
              Nu är det upp till bevis för er. Vi vill se den nya miljöpolitik
              som ni säger att ni ska driva. Vi vill se att ni kommer på samma
              sida när det handlar om att göra de gemensamma investeringar för
              ett hållbart och modernt land som vi lägger fram men också när
              det handlar om att bejaka det näringsliv som faktiskt ser möjligheterna
              i att göra en omställning.
            </seg>
          </u>
          <u>
            <seg>
              Fru talman! Tar man bussen från min by in till Hässleholm åker
              man förbi ett antal industrier. De flesta står tomma, som chanser
              man hade när man växte upp där förr och som inte längre finns.
              När man har politiska möten där handlar det väldigt mycket om
              vad man skulle tillverka där i stället. Vilka chanser finns det
              i biogasen? Vilka möjligheter finns det att tillverka de egna
              fordonsbränslena i Sverige i stället för att köpa olja från skurkstater?
            </seg>
          </u>
          <u>
            <seg>
              Det är en politik som bejakar omställning och näringsliv. Det
              är en politik som kopplar samman ekonomi, jobb och miljö.
            </seg>
          </u>
          <note type="speaker">
            Anf. 61 Utbildningsminister JAN BJÖRKLUND (FP):
          </note>
          <u>
            <seg>
              Fru talman! Det europeiska samarbetet står inför sin största
              utmaning i modern tid. Ett antal länder står inför mycket tuffa
              omställningar. Åtgärderna på kort sikt i de länderna är både jobbiga
              och svåra. Men det finns inga alternativ. Besluten måste fattas.
              Många länder i framför allt Sydeuropa måste göra den resa som
              vi i Sverige gjorde på 1990-talet. Om den gemensamma valutan faller
              som några här inne till och med önskar faller sannolikt hela det
              europeiska samarbetet.
            </seg>
          </u>
          <u>
            <seg>
              Det var den generation där man själv kunde minnas krigen, förintelsen
              och utrotningslägren som skapade den europeiska unionen och den
              gemensamma valutan. Helmut Kohl, den tyske kansler som till sist
              var den som släppte fram eurosamarbetet och därmed övergav den
              starka och framgångsrika D-marken, var präglad av krigen. Hans
              storebror Walter stupade i andra världskriget.
            </seg>
          </u>
          <u>
            <seg>
              För Helmut Kohl och hans europeiska generation handlade euron
              och samarbetet inte enbart om penningpolitik. Idén med euron var
              naturligtvis delvis ekonomisk, men den var också politisk. Om
              alla Europas länder går samman i samma valutaområde blir det svårare
              att starta krig i kommande generationer, för den som startar krig
              i sitt eget valutaområde förstör också sin egen ekonomi.
            </seg>
          </u>
          <u>
            <seg>
              Håkan Juholt sade i Sälen häromdagen att misskötta ekonomier
              kan leda till sociala spänningar som kan få allvarliga säkerhetspolitiska
              konsekvenser. Den analysen är helt riktig. Det är precis därför
              som eurosamarbetet finns, för att hålla ihop Europa.
            </seg>
          </u>
          <u>
            <seg>
              Vid 1930-talets början gick Europa igenom en liknande kris som
              den vi nu har. Den tidens folkvalda politiker misslyckades med
              att möta krisen på ett sätt som ingav förtroende. De sociala spänningarna
              blev mycket starka även i Sverige, men ändå inte jämförelsevis
              så starka i Sverige som i andra länder. I Tyskland ledde den ekonomiska
              krisen till så starka sociala spänningar att folk röstade bort
              demokratin och röstade in diktaturer. Den gången fick den ekonomiska
              krisen katastrofala konsekvenser.
            </seg>
          </u>
          <u>
            <seg>
              De som nu lättvindigt kastar ur sig att euron borde avskaffas
              eller hoppas att den ska gå under, som till och med partiledare
              i denna riksdag numera gör, förstår inte vilka risker det skulle
              innebära för vår kontinent.
            </seg>
          </u>
          <u>
            <seg>
              I Sverige har vi en debatt, och det beror på våra ställningstaganden,
              där vi skiljer mellan EU och euron. Vi är med i EU men inte i
              euron. I huvuddelen av Europa är detta samma sak. Det är euron
              som är kärnan i det europeiska samarbetet i huvuddelen av Europa.
              Skulle den falla skulle Europeiska unionen tappa sin relevans.
              Och vad som händer på lite sikt om Europas länder glider isär
              finns det många exempel på från tidigare generationer.
            </seg>
          </u>
          <u>
            <seg>
              Till oppositionen skulle jag i dag vilja säga: Håkan Juholt,
              du har ju helt rätt i din analys av Europa. Du har rätt när det
              gäller sambandet mellan ekonomisk och social utveckling i Europa
              och å andra sidan fred och frihet. Men när du nu inser detta samband,
              varför ställer du dig då vid sidan av? Gå inte från internationalism
              till provinsialism, Håkan Juholt! Och till Jonas Sjöstedt, som
              inte ens har förstått detta samband, säger jag: Gå hem och läs
              historia!
            </seg>
          </u>
          <u>
            <seg>
              Kunskap, kunskap, kunskap det är så vi ska bli framgångsrika
              på 2000-talet. Den nya regeringen 2006 genomförde ett antal reformer
              omedelbart på skolans område. Där börjar vi nu se resultat. Betydligt
              fler elever i svensk skola studerar nu främmande språk än förut.
              Betydligt fler elever läser kvalificerade kurser i matematik än
              förut. Det är färre som numera bara väljer det som är roligt för
              stunden. Man väljer även det som är mer ansträngande och det som
              är viktigt för Sverige. Söktrycket till ingenjörsutbildningarna
              ökar igen för första gången på mycket lång tid.
            </seg>
          </u>
          <u>
            <seg>
              Våra reformer har innehållit många incitament för eleverna att
              vilja plugga mer, att välja det jobbiga men det viktiga i stället
              för att bara välja det som är kul. Detta börjar nu ge effekt.
            </seg>
          </u>
          <u>
            <seg>
              De största utbildningsreformerna genomförs dock precis nu. Läsåret
              2011/12 är mycket reformintensivt i den svenska skolan. Resultaten,
              som har sjunkit under årtionden, måste vändas uppåt. Men det kommer
              att ta tid innan resultaten av dessa reformer kan avläsas. Skolans
              problem i dag beror mycket på reformer som genomfördes på 70-talet,
              80-talet och i början av 90-talet.
            </seg>
          </u>
          <u>
            <seg>
              Både i år och nästa år kommer stora internationella utvärderingar
              av kunskapsresultaten. Min prognos är att vi måste vara förberedda
              på att dessa mätningar visar att de svenska resultaten fortsatt
              sjunker i förhållande till andra länder. Vändningen kommer på
              sikt av de reformer som nu genomförs.
            </seg>
          </u>
          <u>
            <seg>
              Min bedömning är också att de reformer som vi hittills har genomfört
              inte räcker. Det behövs mer utbildningsreformer för att den svenska
              skolan ska återställas i världsklass. Det vi har sett hittills
              är bara början. Det kommer att behövas mer.
            </seg>
          </u>
          <u>
            <seg>
              Fru talman! Svensk ekonomi står stark när vi jämför oss med Sydeuropa,
              och den står stark i ett europeiskt perspektiv. Men vi kan inte
              vara nöjda. Ett område där vi borde kunna göra väsentligt mer
              är ungdomsarbetslösheten, som många varit inne på. Det är en högre
              andel ungdomar som är arbetslösa i Sverige än i jämförbara länder.
              Så har det varit under lång tid, under olika konjunkturer och
              under olika regeringar. Arbetslöshet är alltid allvarligt för
              ung som gammal men det är extra allvarligt när det första steget
              ut på arbetsmarknaden dröjer. Unga människor som går från utbildningsväsendet
              rakt ut i arbetslöshet, med eller utan omfattande studier bakom
              sig, riskerar att snabbt hamna i en ond spiral. Att kunna försörja
              sig själv och flytta hemifrån är viktiga steg i livet. Men för
              många unga är det inte möjligt i dag, så ur social synpunkt är
              ungdomsarbetslöshet ofta mer allvarlig än annan arbetslöshet.
            </seg>
          </u>
          <u>
            <seg>
              Regeringen har genomfört en rad reformer för att möta detta.
              Vi gör om gymnasieskolan. Vi inför lärlingsutbildningar. Vi sänker
              skatterna för att anställa unga.
            </seg>
          </u>
          <u>
            <seg>
              Från Folkpartiets sida är bedömningen att detta inte räcker.
              Det behövs fler åtgärder. Några av dem är kontroversiella, och
              det är därför som de inte har genomförts, men de behövs. Jämför
              med till exempel Danmark och Tyskland! De har lägre ungdomsarbetslöshet,
              de har lärlingssystem, de har ett annat utbildningsväsen än vad
              vi har. Vi är på väg åt det hållet. Men de har också en annan
              lönebildning. Det är inte så att en 30- eller 40-åring i Danmark
              och Tyskland tjänar mindre än vad man gör här, men just 1920-åringar
              har lägre ingångslöner. De får också i större utsträckning jobb
              av det skälet.
            </seg>
          </u>
          <u>
            <seg>
              Jag menar att vi i Sverige måste våga diskutera att differentiera
              lönerna mer. Här är det arbetsmarknadens parter som har ansvaret,
              men vi måste våga diskutera detta och tänka mer. Det är trots
              allt viktigare, fru talman, att 20-åringar får jobb, även med
              något lägre lön, än att 20-åringar ska behöva gå arbetslösa med
              socialbidrag.
            </seg>
          </u>
          <u>
            <seg>
              Fru talman! När man lyssnar till den rödgröna oppositionen märker
              man att det bara finns en gemensam nämnare för de olika partierna:
              De är emot, de säger nej, de vill få bort alliansregeringen. Men
              vad som skulle komma i stället är höljt i ett fullständigt dunkel.
              Det finns inte längre något alternativ till alliansregeringen.
              De fyra oppositionspartiernas förslag spretar alla åt olika håll,
              inklusive de tre rödgröna partiernas förslag. Någon gång kan dessa
              fyra partier i denna kammare åstadkomma ett tjuvnyp på regeringen
              genom voteringsseger i någon oftast mindre väsentlig fråga. Men
              något regeringsdugligt alternativ till alliansregeringen finns
              inte i svensk politik.
            </seg>
          </u>
          <note type="speaker">
            Anf. 62 HÅKAN JUHOLT (S) replik:
          </note>
          <u>
            <seg>
              Fru talman! Jag tror att både jag och kanske också tv-tittarna
              noterade att Jan Björklund fick sin starkaste applåd när han argumenterade
              för sänkta löner för våra ungdomar. Det säger väldigt mycket om
              den borgerliga politiken. Det är den väg som ni har pekat ut.
            </seg>
          </u>
          <u>
            <seg>
              Vi socialdemokrater har under årtionden organiserat en arbetsmarknad
              där också ungdomar har rätt att få en lön som man kan leva på.
              Du drar nu ned applåder från borgerliga riksdagsledamöter när
              du bär fram en politik som leder fram till sänkta löner för ungdomar.
            </seg>
          </u>
          <u>
            <seg>
              Självklart ska vi rusta våra ungdomar för morgondagen, satsa
              på utbildning. Därför är det alldeles obegripligt varför ni nu
              genomför denna neddragning av resurserna till gymnasieskolan:
              675 miljoner kronor, 1 400 lärare som försvinner eller 800 kronor
              mindre i månaden i löneutrymme för Sveriges gymnasielärare.
            </seg>
          </u>
          <u>
            <seg>
              Min och socialdemokratins väg är en annan. Vi ska utrusta våra
              ungdomar med möjligheter att göra sig anställbara och ta ett jobb
              så att man har en lön man kan leva på. Du drar ned applåder när
              du pekar ut en väg som handlar om lönesänkningar.
            </seg>
          </u>
          <u>
            <seg>
              Har du över huvud taget lyssnat till Lärarförbundets ordförande
              Eva-Lis Sirén? Nedskärningarna på gymnasieskolan innebär en stor
              risk för uppsägningar och ett reellt hot mot lärartätheten. Nedskärningarna
              motsvarar ca 3 500 gymnasielärare fram till 2015. Jan Björklund,
              du bär ansvaret för gymnasieskolan där var fjärde ung man och
              var femte ung kvinna lämnar utbildningen utan fullgoda betyg.
              Då är man inte anställbar. Det besked du har att ge dem är: Jag
              kan inte ge dig den skola du behöver, men jag lovar dig sänkta
              löner om du lyckas få ett jobb med en otrygg anställning.
            </seg>
          </u>
          <u>
            <seg>
              Det är inte vägen framåt för Sverige.
            </seg>
          </u>
          <note type="speaker">
            Anf. 63 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Det är värre än det som Juholt beskriver. En tredjedel,
              inte en fjärdedel eller femtedel, av varje årskull de senaste
              20 åren har slagits ut från gymnasieskolan. De har slagits ut
              därför att vi har haft en gymnasiepolitik i Sverige som har sagt
              att alla ska bli högskolebehöriga, att alla ska läsa in högskolebehörighet.
            </seg>
          </u>
          <u>
            <seg>
              Alla ungdomar vill inte bli akademiker. Alla kanske inte har
              förmågan att bli akademiker, och Sverige fungerar inte som samhälle
              om alla blir akademiker. Men ni har ställt det kravet för att
              ni tycker att det ska skapa jämlikhet. Det har i stället skapat
              en väldig utslagning. Tiotusentals ungdomar hoppar varje år av
              gymnasiet eller går färdigt men blir underkända för att ni har
              ställt detta krav på alla ungdomar.
            </seg>
          </u>
          <u>
            <seg>
              Detta är den stora sociala utslagningspolitiken. Därför gör vi
              nu om gymnasieskolan med mer renodlade yrkesutbildningar och lärlingsutbildningar.
              Min bedömning är, vilket jag sade i anförandet, att de reformer
              vi gör inte räcker. Det kommer fortfarande att vara mängder av
              ungdomar som inte orkar med det nya gymnasiet. Vi måste ha ännu
              mer flexibilitet i gymnasieskolan med kortare yrkeskurser och
              annat så att alla ungdomar kommer till sin rätt.
            </seg>
          </u>
          <u>
            <seg>
              Den gymnasiepolitik, den utbildningspolitik som ni har bedrivit
              och som vi nu överger har skapat en massiv utslagning bland ungdomar.
              Det är en av orsakerna till ungdomsarbetslösheten.
            </seg>
          </u>
          <u>
            <seg>
              I till exempel Danmark och Tyskland har man lägre ingångslöner
              i övergången genom lärlingsjobb. Det vill ni inte ha. Håkan Juholt
              säger att vi organiserar fram lägre löner. Ni har organiserat
              en arbetsmarknad i Sverige under årtionden som skapar en av Europas
              högsta ungdomsarbetslöshetsnivåer, Håkan Juholt. I er politik,
              både på skolområdet och på arbetsmarknadsområdet, slår ni ut en
              stor mängd ungdomar varje år. Det vill vi rätta till. De ska vara
              välkomna i vårt samhälle.
            </seg>
          </u>
          <note type="speaker">
            Anf. 64 HÅKAN JUHOLT (S) replik:
          </note>
          <u>
            <seg>
              Fru talman! Utslagningen i dagens samhälle kommer vi att kunna
              ägna många debatter åt framöver. Jan Björklund och jag är båda
              62:or, tror jag. Vi gick ut gymnasieskolan och fick ett jobb och
              en lön att leva på. Det var socialdemokratins samhälle, det var
              socialdemokratins arbetsmarknad och det var socialdemokratins
              utbildningspolitik.
            </seg>
          </u>
          <u>
            <seg>
              De som ser debatten minns väl också hur det var när de tog sina
              första jobb. Då var det inga politiker här, varken dina eller
              mina företrädare, som sade: Ska ni ungdomar få jobb måste ni sälja
              er mycket billigare.
            </seg>
          </u>
          <u>
            <seg>
              Det är nytt. Det har du och Fredrik Reinfeldt infört, inte våra
              företrädare.
            </seg>
          </u>
          <u>
            <seg>
              Du utsätter den svenska skolan för ett experiment, Jan Björklund.
              Lärarlegitimation bestäms av bemanningsföretag. Friskoletillstånd
              säljs på Blocket. Gymnasieeleverna får fler betyg men färre lärare.
              Lärarna får mer uppgifter men inte mer i lön. Rektorer får fler
              krav men mindre tid till pedagogiskt ledarskap. Gör det du är
              utsedd att göra! Utveckla skolpolitiken!
            </seg>
          </u>
          <note type="speaker">
            Anf. 65 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Jag märker att Håkan Juholt inte vill tala om en
              tredjedel. Vet Håkan Juholt hur många ungdomar en tredjedel av
              varje årskull är? Det är uppemot 40 000 ungdomar varje år.
            </seg>
          </u>
          <u>
            <seg>
              Den gymnasieskola som Håkan Juholt och jag gick i slutet av 70-talet
              och början av 80-talet var en annan. Det är Göran Perssons gymnasiereform
              från 1990 som har skapat den stora utslagningen. Där kräver man
              att alla ska bli högskolebehöriga.
            </seg>
          </u>
          <u>
            <seg>
              Nu ändrar vi det. Vi erkänner att ungdomar är olika. Vi ska inte
              värdera yrkesutbildningar lägre än teoretiska utbildningar.
            </seg>
          </u>
          <u>
            <seg>
              Vad föreslår Socialdemokraterna i sina motioner? Jo, man vill
              gå tillbaka till Göran Perssons gymnasieskola som skapade den
              stora sociala utslagningen.
            </seg>
          </u>
          <u>
            <seg>
              Er skolpolitik och er utbildningspolitik, Håkan Juholt, har varit
              en katastrof för arbetarklassens egna barn. Det rättar vi nu till.
            </seg>
          </u>
          <note type="speaker">
            Anf. 66 GUSTAV FRIDOLIN (MP) replik:
          </note>
          <u>
            <seg>
              Fru talman! Jag har två frågor till Jan Björklund. De hör inte
              ihop men måste båda ställas.
            </seg>
          </u>
          <u>
            <seg>
              För det första: Nu börjar avtalsrörelsen för Sveriges lärare.
              Samtidigt ser vi hur allt färre brinner för lärargärningen och
              väljer att studera till lärare. Lärarförbundet uppskattar att
              så många som 80 000 lärare funderar på att byta jobb. Vidare lämnar
              en fjärdedel, eller en tredjedel, ungdomsåren utan den biljett
              till framtiden som en genomgången gymnasieutbildning innebär.
            </seg>
          </u>
          <u>
            <seg>
              Vi vill vända denna utveckling. Vi vill bygga en skola dit alla
              går med glädje, där läraryrket värderas som det framtidsyrke det
              är och där alla barn får det stöd och den tid de behöver och en
              ärlig chans att bli de bästa de kan och nå kunskapsmålen.
            </seg>
          </u>
          <u>
            <seg>
              Därför har vi föreslagit en bred satsning på fortbildning, kompetensutveckling
              och lönehöjning för Sveriges lärare. Det handlar om 5 miljarder
              under de kommande åren.
            </seg>
          </u>
          <u>
            <seg>
              Regeringen har i stället föreslagit en nedskärning. Under de
              kommande åren skär man ned anslaget till gymnasieskolan med motsvarande
              3 600 lärare. Jan Björklund, vad hände egentligen med talet om
              att värdera upp läraryrket?
            </seg>
          </u>
          <u>
            <seg>
              Min andra fråga rör tvångssteriliseringen. Jag trodde att det
              var en fråga jag inte skulle behöva ta upp i en partiledardebatt
              i Sverige 2012. Men, Jan Björklund, hur ska man tolka röksignalerna
              och twittren från regeringen? Är ni beredda att fortsätta tvångssterilisera
              transpersoner eller är det bara dimridåer inför Kristdemokraternas
              riksting?
            </seg>
          </u>
          <note type="speaker">
            Anf. 67 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! När det gäller den andra frågan är min uppfattning
              att tvångssterilisering inte hör hemma i ett modernt samhälle.
              Det ska avskaffas.
            </seg>
          </u>
          <u>
            <seg>
              Det pågår ett beredningsarbete i regeringen. Gustav Fridolin
              och alla vet att regeringspartierna har lite olika uppfattning
              i denna fråga, men vi är inte färdiga med frågan. Min uppfattning
              är dock glasklar: Det ska avskaffas. När regeringen är färdig
              med en gemensam ståndpunkt kommer vi att meddela den. Det lovar
              jag.
            </seg>
          </u>
          <u>
            <seg>
              Läraryrket är Sveriges viktigaste yrke om vi vill satsa på framtiden.
              Jag och Folkpartiet har under lång tid och på olika sätt drivit
              frågan och agerat för att vi måste lyfta läraryrkets status, och
              nu gör vi det.
            </seg>
          </u>
          <u>
            <seg>
              Lärarlegitimationen är en del i det. De som inte uppfyller kravet
              för lärarlegitimation tycker att det är jobbigt nu. Kommunerna
              tyckte att det var bättre när det inte fanns och man kunde anställa
              lite hipp som happ. Det går inte längre. Det ställs höga krav
              på en lång rad aktörer som då blir kritiska därav debatten. Detta
              är dock ett sätt att långsiktigt lyfta läraryrkets status.
            </seg>
          </u>
          <u>
            <seg>
              Regeringen kommer i år att förelägga riksdagen förslag till en
              ny stor karriärutvecklingsreform för lärare. Det är ett viktigt
              steg. Duktiga lärare ska kunna befordras utan att bli byråkrater.
              De ska vara kvar i läraryrket och undervisa i klassrummen men
              ha vidgade arbetsuppgifter och högre lön.
            </seg>
          </u>
          <u>
            <seg>
              Lönefrågan är en fråga för parterna. Lägger jag mig som minister
              i lönerörelsen under pågående avtalsförhandlingar blir jag med
              säkerhet KU-anmäld av en lång rad ledamöter, så det törs jag inte.
              Låt mig dock säga så här: Det är självklart att anställningsvillkoren
              för lärarna spelar roll för yrkets status, och att regeringen
              avser att genomföra karriärutvecklingsreformen är ett sätt att
              förbättra anställningsvillkoren.
            </seg>
          </u>
          <u>
            <seg>
              Miljöpartiet och andra har bestämt att skolan ska vara kommunal.
              Jag delar inte den uppfattningen, men så är det. Därmed ligger
              ansvaret på SKL.
            </seg>
          </u>
          <note type="speaker">
            Anf. 68 GUSTAV FRIDOLIN (MP) replik:
          </note>
          <u>
            <seg>
              Fru talman! Tvångssteriliseringsfrågan ska beredas vidare, säger
              Jan Björklund. Det var också ord jag inte tänkte mig behöva höra
              i en partiledardebatt 2012. Jag förstår inte vad som behöver utredas
              vidare. Det finns ett lagförslag framarbetat av bland andra Socialstyrelsen
              och tillstyrkt av de tyngsta juridiska instanserna. Vi kommer
              att lägga fram det på riksdagens bord i vår. Vi hoppas att det
              går igenom och att Folkpartiets ledamöter, de så kallade liberalerna,
              stöder det.
            </seg>
          </u>
          <u>
            <seg>
              Fru talman! Ibland känns det som att Jan Björklund har gett upp.
              Han har gett upp att vinna skoldebatten. Euron fick dubbelt så
              mycket tid i utbildningsminister Jan Björklunds anförande. Han
              har gett upp att klara att höja målen i svenska skolan. Jan Björklund
              förberedde oss på att vi kanske även detta år tappar i de internationella
              rankningarna efter sex år som utbildningsminister.
            </seg>
          </u>
          <u>
            <seg>
              Men det är detta år du börjar skära ned på skolan, Jan Björklund.
              Trots att dina reformer som du så varmt tror på genomförs börjar
              du skära ned på skolan. Detta år motsvarar nedskärningen 1 400
              lärare. Du verkar ha gett upp att försvara det, för varken i svaren
              till mig eller tidigare har du försvarat att ni skär ned på den
              svenska gymnasieskolan motsvarande, fullt uträknat, 3 600 svenska
              lärare.
            </seg>
          </u>
          <note type="speaker">
            Anf. 69 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Det Gustav Fridolin ägnar sig åt är ren populism.
              Gustav Fridolin vet att vi inte skär ned på gymnasieskolan.
            </seg>
          </u>
          <u>
            <seg>
              Gymnasiereformen innebär kostnadsminskningar för kommunerna,
              inte i första hand i gymnasieskolan. Hoppar färre elever av gymnasieskolan
              och fullföljer studierna får kommunerna lägre kostnader i nästa
              steg på grund av minskad ungdomsarbetslöshet och att färre behöver
              socialbidrag. Färre behöver komplettera på komvux om gymnasieskolan
              fungerar bättre.
            </seg>
          </u>
          <u>
            <seg>
              Det är den partipolitiskt oberoende Gymnasieutredningen som har
              lagt fram dessa förslag och konstaterat att det är dessa ekonomiska
              kostnadsminskningar man får. Det pågår diskussioner och vi följer
              upp detta med SKL.
            </seg>
          </u>
          <u>
            <seg>
              Att hävda att detta innebär att tusentals lärare ska bort är
              ren och skär populism. Det är inte ett dugg sant, och det vet
              Gustav Fridolin. Med ert krav att alla ska bli högskolebehöriga
              behövs det mycket pengar till socialbidrag i kommunerna, för det
              kommer inte att funka. Det har inte funkat hittills. Med vår skola
              ska fler gå färdigt gymnasiet och få jobb. Då behövs det mindre
              socialbidrag.
            </seg>
          </u>
          <note type="speaker">
            Anf. 70 JIMMIE ÅKESSON (SD) replik:
          </note>
          <u>
            <seg>
              Fru talman! Vi har talat en del om att Sverige glider isär och
              att Sverige håller på att bli ett splittrat samhälle och kanske
              mer segregerat än någonsin. Det beror inte minst på att vi har
              haft en mycket stor invandring och att Sverige i dag är ett mer
              mångfasetterat land mångkulturellt säger vissa än tidigare. Det
              tycker många är bra. Vissa delar kan vara bra, det kan jag hålla
              med om.
            </seg>
          </u>
          <u>
            <seg>
              Men det för med sig motsättningar och konflikter. En sådan uppenbar
              konflikt är ett aktuellt exempel med så kallad heltäckande slöja.
              Frågan om man ska få lov att ha heltäckande slöja i undervisningssituationen
              har aktualiserats i och med att Skolverket kom med ett så kallat
              klargörande för bara någon vecka sedan. Detta klargörande, om
              man nu kan kalla det för ett klargörande, innebär att läraren
              får förbjuda heltäckande slöja i enskilda fall. Det kan man tycka
              är bra. Men frågan är hur läraren ska veta var gränsen går någonstans.
            </seg>
          </u>
          <u>
            <seg>
              I valrörelsens slutskede meddelade Jan Björklund att han var
              beredd att ta till skarp lagstiftning mot detta därför att det
              inte hör hemma i undervisningssituationen i klassrummet. Därför
              förvånar det mig inte så lite att Jan Björklund nu säger att han
              är nöjd med Skolverkets klargörande där man i praktiken lägger
              hela ansvaret på den enskilda läraren som då naturligtvis blir
              den som får ta denna konflikt med allt vad det innebär. Detta
              är inte okänsligt. Det handlar om religion och kultur. Det är
              inte alldeles enkelt. Jag menar att det inte är rimligt att man
              lägger detta ansvar på den enskilda läraren. Jag tycker att det
              är fegt av Jan Björklund att inte ta till skarp lagstiftning i
              detta avseende utan i stället vältra över detta ansvar på den
              enskilda läraren som blir den som får ta hela ansvaret och som
              får ta konflikten i klassrummet och kanske också utanför klassrummet.
            </seg>
          </u>
          <note type="speaker">
            Anf. 71 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Människor får i ett fritt samhälle klä sig som de
              vill. Det är möjligt att Jimmie Åkesson och hans parti stör sig
              på denna typ av klädsel som naturligtvis har en kulturell och
              religiös innebörd. Det är möjligt att Jimmie Åkesson vill gå långt
              och förbjuda och stoppa detta. Det vet jag inte.
            </seg>
          </u>
          <u>
            <seg>
              För min del har det aldrig handlat om den aspekten. För min del
              handlar det om att man i en undervisningssituation i ett klassrum
              måste kunna se varandra i ansiktet i många situationer. Det är
              fullt med regler i skolan, och varje lärare måste själv vid varje
              lektion bestämma hur man ska utnyttja dem för olika saker. Detta
              är en.
            </seg>
          </u>
          <u>
            <seg>
              Tycker läraren att det inte är något hinder att eleven i denna
              situation med eget arbete har en heltäckande ansiktsslöja behöver
              man inte fatta något sådant beslut. Tycker man i en annan situation
              att det är ett hinder kan man nu fatta ett sådant beslut.
            </seg>
          </u>
          <u>
            <seg>
              Problemet var det var därför som jag sade att lagen skulle kunna
              behöva ändras att diskrimineringsombudsmannen gav ett utlåtande
              som åtminstone tolkades som att en lärare aldrig skulle kunna
              få fatta dessa beslut. Det menar jag var fel. Då hade jag varit
              beredd att ändra lagstiftningen. Nu har Skolverket gjort ett klargörande.
              Läraren får fatta dessa beslut när det är motiverat. Därmed tycker
              jag att det är precis det som jag har velat uppnå. Undervisningen
              får inte förhindras för att man döljer ansiktet. Det må handla
              om en rånarluva eller en ansiktstäckande slöja. Det har inte med
              saken att göra vilken typ av plagg det är. Man måste kunna se
              varandra i ansiktet.
            </seg>
          </u>
          <u>
            <seg>
              Om Jimmie Åkesson sedan har andra bevekelsegrunder för att vilja
              stoppa denna typ av klädsel får han stå för dem. Det vill inte
              jag bli inblandad i. Mitt engagemang ligger i att undervisningen
              ska fungera.
            </seg>
          </u>
          <note type="speaker">
            Anf. 72 JIMMIE ÅKESSON (SD) replik:
          </note>
          <u>
            <seg>
              Fru talman! Det finns många aspekter på denna fråga. En är naturligtvis
              religiös och kulturell. Jag tycker att denna typ av plagg ger
              uttryck för en tveksam kvinnosyn som inte hör hemma i vårt land.
              Det är en aspekt.
            </seg>
          </u>
          <u>
            <seg>
              Men det finns också en praktisk aspekt, som Jan Björklund mycket
              riktigt tar upp, nämligen att man måste kunna se varandra i ansiktet
              i en undervisningssituation. Jan Björklund säger att det gäller
              i många undervisningssituationer. Då är min första fråga: Finns
              det någon undervisningssituation där man inte behöver se varandra
              i ansiktet? Jag har mycket svårt att tänka mig en sådan.
            </seg>
          </u>
          <u>
            <seg>
              För det första menar jag att detta öppnar upp för ett enormt
              godtycke. För det andra, som jag sade, vältrar man över hela ansvaret
              på den enskilda läraren. Tror Jan Björklund att det är alldeles
              enkelt för den enskilda läraren att ta denna konflikt i klassrummet?
              Det tror nämligen inte jag. Jag tycker att det är ansvarslöst
              att lägga över hela ansvaret på den enskilda läraren. Det är ansvarslöst
              att öppna upp för detta godtycke. Det hade varit mycket bättre
              med en skarp lagstiftning mot ett sådant fenomen som av flera
              skäl inte hör hemma i ett klassrum i Sverige.
            </seg>
          </u>
          <note type="speaker">
            Anf. 73 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Det är mängder av beslut varje dag och varje lektion
              som en lärare fattar efter eget omdöme. Det gäller även denna
              typ av frågor som gäller gränssättning för vad man accepterar
              när det gäller elevers uppträdande och klädsel. Får man ha ytterkläder
              på sig i klassrummet och så vidare? Vid varje lektion måste läraren
              ta ställning till det och ägna några minuter åt det. Detta är
              precis av denna karaktär. Varje lärare måste ta dessa beslut.
            </seg>
          </u>
          <u>
            <seg>
              Det som Skolverket nu klargör är att lärarna har rätt att fatta
              dessa beslut. Det är detta som har varit oklart. Diskrimineringsombudsmannen
              sade att lärarna inte får fatta dessa beslut. Nu säger Skolverket
              att de får det. Men Utbildningsdepartementet och riksdagen har
              inga skolpoliser som vi kan skicka ut för att upprätthålla klädkoder.
              Det måste naturligtvis läraren i klassrummet göra och efter eget
              omdöme välja när man säger till och inte och när man bestämmer
              si eller så.
            </seg>
          </u>
          <u>
            <seg>
              Jag tycker att detta är precis det som behövs för att på denna
              punkt kunna genomföra undervisning också i situationer där elever
              skulle vilja dölja ansiktet.
            </seg>
          </u>
          <note type="speaker">
            Anf. 74 JONAS SJÖSTEDT (V) replik:
          </note>
          <u>
            <seg>
              Fru talman! Klimatet och utsläppen av växthusgaser är vår tids
              största utmaning. Efter fiaskot i Durban behöver världen länder
              som går före och tar klimatfrågan på allvar. Vi i Vänstern vill
              att Sverige ska vara ett sådant land. Vi vill höja ambitionsnivåerna
              och att man ska minska utsläppen med 45 procent till 2020. Vi
              vill höja ambitionsnivån i EU, och vi vill göra hela jobbet som
              ska göras av oss på hemmaplan och inte av andra. Vi vill renovera
              järnvägen, vi vill renovera bostäderna, och vi vill investera
              i ny grön teknik. Vi vill att Sverige ska bli ett exempel på att
              man kan vara en välfärdsstat och industrination och ta sitt miljöansvar.
            </seg>
          </u>
          <u>
            <seg>
              Ni, Jan Björklund, gör tvärtom. Ni skär ned på miljöbudgeten.
              Ni drar in stödet till solel och till solvärme. Ni avskaffar ett
              framgångsrikt klimatinvesteringsprogram. Ni har kört järnvägen
              i botten så att de stora godstransportörerna ser sig om för att
              kunna köra godset på lastbil i stället.
            </seg>
          </u>
          <u>
            <seg>
              Du säger inte ett ord om klimatet i ditt anförande. Du säger
              nästan aldrig någonting om det som är vår viktigaste framtidsfråga.
              Det verkar som att du inte riktigt bryr dig. Det verkar som att
              ni egentligen inte har någon politik på detta område. Vad vill
              du göra för att nu snabbare minska utsläppen av växthusgaser från
              Sverige, de utsläpp som ökade med 11 procent under det senaste
              året som man mätte? Det tycker jag är värt lite mer uppmärksamhet
              än att man inte säger någonting om det i talarstolen.
            </seg>
          </u>
          <u>
            <seg>
              Har man inte svar på klimatfrågan, då har man inte svar på framtidens
              stora utmaningar. Men hade klimatet varit en bank, eller om det
              hade handlat om euron, är jag säker på att Folkpartiet hade varit
              där. Samma helg som man misslyckades i Durban tog man ett beslut
              i EU om att till varje pris rädda bankerna och euron. Vips var
              ni framme och var beredda att pytsa in 100 svenska skattemiljarder
              för att ställa upp. Men när det gäller klimatet har ni ingenting
              att komma med.
            </seg>
          </u>
          <note type="speaker">
            Anf. 75 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Jag har förstått att Jonas Sjöstedt ska utmana Fridolin
              om att vara ny miljöpartist eller liknande. Jag förstår därför
              repliken. Det är synd, Jonas Sjöstedt, att det inte riktigt stämmer
              överens med verkligheten.
            </seg>
          </u>
          <u>
            <seg>
              Sverige är i den sitsen att man är ett av världens mest klimatvänliga
              länder. Trots att vi har en mycket hög ekonomisk utvecklingsnivå
              och skulle kunna ha mycket utsläpp har vi inte det. Det beror
              på ett par saker. Den viktigaste enskilda orsaken är att Sveriges
              elförsörjning i princip är koldioxidfri. Det är den enskilt viktigaste
              orsaken till att Sverige är så klimatvänligt som det är. Det beror
              i sin tur, obehagligt eller ej, Jonas Sjöstedt, på att Norrlandsälvarna
              står för hälften av den svenska elförsörjningen. Men den andra
              halvan kommer från kärnkraft som inte släpper ut koldioxid.
            </seg>
          </u>
          <u>
            <seg>
              Jonas Sjöstedt, det enskilt största beslutet som Sverige har
              att fatta under överskådlig tid och som avgör hur mycket vi påverkar
              klimatutsläppen är hur vi organiserar energiförsörjningen i Sverige
              i nästa generation. Det är det enskilt viktigaste beslutet. Ersätter
              man inte de gamla reaktorerna med nya kommer vi att sitta där
              med rysk gas precis som tyskarna nu gör, Jonas Sjöstedt. Det är
              problemet.
            </seg>
          </u>
          <u>
            <seg>
              Det andra viktiga instrumentet vi har för att förbättra vårt
              klimat är det internationella samarbetet. Där är EU en mycket
              central aktör. Det är ju när EU-länderna gemensamt agerar i Durban
              och i andra internationella sammanhang som vi kan sätta press
              på världen. Detta EU som Jonas Sjöstedt vill avskaffa eller som
              han åtminstone tycker att Sverige ska dra sig ur är det viktigaste
              instrumentet för klimatförbättringar för vårt land.
            </seg>
          </u>
          <u>
            <seg>
              Många andra länder i världen är mindre intresserade, men EU driver
              på. De enskilt två viktigaste sakerna för klimatet och där Sverige
              kan göra skillnad att behålla kärnkraften och att vara ambitiös
              i EU-samarbetet är Jonas Sjöstedt emot. Det går inte ihop med
              din retorik, Jonas Sjöstedt!
            </seg>
          </u>
          <note type="speaker">
            Anf. 76 JONAS SJÖSTEDT (V) replik:
          </note>
          <u>
            <seg>
              Fru talman! Ditt inlägg, Jan Björklund, bevisar bara din okunnighet
              i frågan. Kärnkraften kan ersättas med förnybara energikällor,
              såsom vindkraft och solel, men också genom besparingar. Du verkar
              inte ha läst tidningarna de senaste 15 åren och följt med i utvecklingen
              av alternativen till kärnkraften.
            </seg>
          </u>
          <u>
            <seg>
              Det är patetiskt att tro att kärnkraften är lösningen på klimatfrågan.
              Transportsektorn är den stora utsläpparen, och mycket kommer från
              jordbruket, industrin och bostäderna. Du är helt blank. Du har
              inte något förslag, inte en lösning, ja, ingenting att komma med
              när det gäller de här stora utsläppskällorna. I stället står du
              här och talar om kärnkraften när Tyskland och andra länder för
              fullt investerar i bland annat vindkraft just för att kunna ersätta
              kärnkraften. Det håller inte, Jan Björklund! Du har ingenting
              att komma med.
            </seg>
          </u>
          <u>
            <seg>
              I Sverige släpper vi per person ut fem gånger mer än vad den
              här planeten tål, och det tycker ni är bra. Nej, det är inte bra.
              Det enda som är hållbart är att vi minskar utsläppen per person
              till vad som på sikt är globalt hållbart. Det verkar inte du vara
              beredd till.
            </seg>
          </u>
          <u>
            <seg>
              Och sedan EU: Ja, men driv då en offensiv politik i EU och höj
              utsläppsmålet till 30 procent! Men det är ni emot. Ni röstar ju
              nej i EU när man vill ha en mer ambitiös politik.
            </seg>
          </u>
          <note type="speaker">
            Anf. 77 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Det är rysk gas, Jonas Sjöstedt, som kommer att ersätta
              den tyska kärnkraften. Visserligen låter det nu i retoriken som
              att det är fråga om vindkraft, men titta på hur det i verkligheten
              blir! Det är den gasledning som nyligen dragits på Östersjöns
              botten och i svensk ekonomisk zon som kommer att ersätta huvuddelen
              av den nedlagda tyska kärnkraften.
            </seg>
          </u>
          <u>
            <seg>
              Det finns en massa problem med rysk gas. Mycket koldioxid släpps
              ut, och man hamnar i ett säkerhetspolitiskt beroende av Ryssland.
              Det är naturligtvis också ersättningen i Sverige grovt sett. Vindkraften
              och andra alternativa energikällor byggs ut, men de kommer inte
              att räcka till att ersätta 50 procent av energiförsörjningen.
              Vindkraften står för några få procent trots massiva subventioner.
              Det kommer inte att räcka till, Jonas Sjöstedt!
            </seg>
          </u>
          <u>
            <seg>
              Sedan har vi det europeiska samarbetet. Jonas Sjöstedt, du började
              med Durbankonferensen. Sanningen är att det är EU som i världen
              driver på för en bättre klimatpolitik. Det räcker inte att Sverige
              förbättrar sig. Det räcker inte ens att Europa förbättrar sig.
              Hela världen, också Kina och USA, måste förbättra sig. Det är
              EU som driver på det EU som du vill lägga ned, men då skulle vi
              stå nakna.
            </seg>
          </u>
          <note type="speaker">
            Anf. 78 Näringsminister ANNIE LÖÖF (C):
          </note>
          <u>
            <seg>
              Fru talman! Sverige är på väg på en resa mot framtiden. När jag
              hör några av mina kolleger här i dagens debatt tycker jag att
              det är viktigt att påminna om det.
            </seg>
          </u>
          <u>
            <seg>
              Sverige är inte och kommer aldrig att vara färdigbyggt. Vi har
              enorma utmaningar framför oss: globaliseringen, klimatutmaningen
              och en allt äldre befolkning. Kraftfulla trender sätter Sverige
              under ett mycket starkt förändringstryck. Vi kan välja att se
              det som gigantiska problem. Vi kan också välja att se det som
              oanade möjligheter. Den som inte tillåter sig att förändras blir
              ofta stillastående. Den som inte utvecklas förtvinar. Den som
              inte orkar tänka nytt blir snabbt hopplöst föråldrad.
            </seg>
          </u>
          <u>
            <seg>
              När jag tillträdde som partiledare inledde jag en framtidsresa.
              Några av dem jag mött är vardagshjältar som gör omöjliga saker
              möjliga. Andra är levande bevis på att vi måste fortsätta att
              reformera Sverige.
            </seg>
          </u>
          <u>
            <seg>
              På min resa har jag träffat människor som hjälper missbrukare
              ur ett beroende. Jag har träffat ombud för människor som är i
              behov av personlig assistans. Jag har träffat unga företagare
              som anställer andra unga. Jag har träffat människor med funktionsnedsättningar.
            </seg>
          </u>
          <u>
            <seg>
              Mikael i Karlskrona är en av alla dem som personifierar framtiden
              i Sverige. För ett antal år sedan pluggade han på Blekinge Tekniska
              Högskola. Nu har han startat ett företag med BTH, Chalmers och
              det omkringliggande näringslivet som stöd. Han utvecklar en ny
              effektiv teknik för att utvinna energi ur vågrörelser. I en öppen
              innovationsmiljö delar man med sig av erfarenheter och låter svenska
              företag designa och utveckla nya produkter som kommer att stärka
              svensk export och inte bara stärka svensk tillväxt utan också
              samtidigt sänka svenska utsläpp framöver.
            </seg>
          </u>
          <u>
            <seg>
              Ska Sverige delta i kampen för att sänka utsläppen kommer utvecklingen
              av ny miljöteknik, nya möjligheter och ny annan teknik att vara
              helt avgörande.
            </seg>
          </u>
          <u>
            <seg>
              När jag mötte Mikael stärktes jag i övertygelsen om hur viktiga
              de nationella högskolor är som verkar regionalt. Detta är en garant
              för att alla människor ska kunna ta del av högre kvalitativ utbildning.
              Detta är också grunden för kompetensförsörjningen för vårt näringsliv
              runt om i landet grunden för att företagen ska våga växa, våga
              anställa och bidra till svensk konkurrenskraft och svensk tillväxt.
            </seg>
          </u>
          <u>
            <seg>
              Eller också blir det som jag fick berättat för mig när jag var
              i Skövde där klustret kring högskolan gjort att det vuxit fram
              15 helt nya företag som producerar dataspel och som har närmare
              80 anställda, de flesta nybakade akademiker. Är det någonting
              som jag tycker att man kan vara övertygad om så är det att där
              det finns akademi, engagemang och entreprenörskap finns också
              morgondagens stora produkter, morgondagens stora tjänster.
            </seg>
          </u>
          <u>
            <seg>
              I Enköping träffade jag en småföretagare som hade anställt Ola.
              Ola är 26 år och hör nästan inte alls. Han har också en psykisk
              funktionsnedsättning. Därför kan han inte göra allt, men han är
              en hejare på att springa ärenden, på att vika grejer och på att
              sprida glädje på arbetsplatsen. Ola brukar skratta hjärtligt på
              arbetsplatsen. Då hans kolleger frågar vad det är som är så roligt
              brukar Ola utbrista i att det är så kul att äntligen få jobba.
            </seg>
          </u>
          <u>
            <seg>
              Ska vi klara tryggheten för dem som allra mest behöver den måste
              vi göra mycket. Förbättringen av sjukförsäkringen så att fler
              får jobb samt jobbskatteavdragen så att fler får behålla mer är
              naturligtvis enormt viktiga åtgärder för att fler ska kunna känna
              trygghet.
            </seg>
          </u>
          <u>
            <seg>
              Men jag och Centerpartiet vill göra mer. Vi behöver stärka den
              sociala ekonomin så att fler liksom Ola får en chans. Samtidigt
              måste offentlig sektor bli bättre på att matcha företagen som
              är betydligt duktigare än det offentliga på att anställa människor
              som står långt bort från arbetsmarknaden. Vi behöver också göra
              det möjligt för personer som har försörjningsstöd att jobba utan
              att förlora sina pengar.
            </seg>
          </u>
          <u>
            <seg>
              Med dessa insatser kan vi skapa dels incitament för och möjligheter
              att anställa dem som mest behöver det, dels större möjligheter
              till jobb för dem som i dag uppbär försörjningsstöd.
            </seg>
          </u>
          <u>
            <seg>
              För dem som har svårt att komma in på arbetsmarknaden bland annat
              unga och utlandsfödda krävs också en modern arbetsmarknad som
              är både tryggare och mer flexibel. Det är med stor glädje jag
              noterat att såväl PTK som LO har inlett samtal med Svenskt Näringsliv
              om just detta. Jag är övertygad om att det är i trepartssamtal
              mellan parterna och politiken som vi kan åstadkomma allra mest.
            </seg>
          </u>
          <u>
            <seg>
              Även om vi i denna kammare inte är överens är det dags för oss
              att i den här frågan klättra upp ur skyttegravarna. Har fack och
              näringsliv kunnat komma närmare varandra och hitta en möjlig grogrund
              för samtal behöver också vi göra det för att på så sätt positivt
              bidra till att hitta en lösning för en tryggare arbetsmarknad
              och en mer flexibel arbetsmarknad för fler. Då kan vi bidra med
              att skapa mer frihet för de människor som inget hellre vill än
              att ha flera arbetskompisar att fika med, en lön att leva på och
              något att skriva in i sitt cv för att sedan kunna ta ytterligare
              steg i karriären.
            </seg>
          </u>
          <u>
            <seg>
              Jag gillar kanske därför att jag är smålänning Ingvar Kamprads
              motto: Det finns så mycket ogjort i världen. Mina möten runt om
              i landet på de 15 resor som jag hunnit göra under de första hundra
              dagarna har övertygat mig om hur viktigt det är för oss att uträtta
              saker för att göra Sverige till ett ännu bättre land att leva
              i.
            </seg>
          </u>
          <u>
            <seg>
              När unga killar och tjejer i månader tvingas köa till ungdomspsykiatriska
              mottagningar därför att de mår dåligt lägger vi i en högre växel.
            </seg>
          </u>
          <u>
            <seg>
              När personer med funktionsnedsättningar knackar på dörren in
              måste vi fortsätta att kämpa.
            </seg>
          </u>
          <u>
            <seg>
              När företagare tvekar inför att anställa därför att de upplever
              den administrativa bördan vara för stor är signalen väldigt tydlig.
            </seg>
          </u>
          <u>
            <seg>
              När klimatförändringar höjer vattennivåer, förstärker sjukdomar,
              försvårar vattenförsörjning och gör det svårare att mätta världens
              fattiga har vi mycket kvar att göra.
            </seg>
          </u>
          <u>
            <seg>
              Det är det som är politikens utmaning att vi fortsatt behöver
              både små och stora reformer. Vi har kommit en bra bit på väg.
            </seg>
          </u>
          <u>
            <seg>
              Jag är så otroligt stolt över att leda ett parti som är berett
              att ta ansvar för Sverige. Det utgiftstak och det finanspolitiska
              ramverk vi skapade på 90-talet och som många i oppositionen gärna
              vill strunta i är en förutsättning för att Sverige ska stå starkt
              framöver. Precis som när vi var med och återupprättade arbetslinjen
              under förra mandatperioden, och när vi sanerade ekonomin på 90-talet,
              är jag och Centerpartiet beredda att ta fortsatt ansvar i en orolig
              tid också i Europa.
            </seg>
          </u>
          <u>
            <seg>
              Därför har jag i dag givit besked om att Centerpartiet är berett
              att stödja ett svenskt deltagande i finanspakten. Vi säger ja
              till den europeiska finanspakten, men vi säger ett tydligt nej
              till ett svenskt euromedlemskap. Vi säger också ja till finanspakten
              under tydliga förutsättningar. Det ska inte ses som ett förhandsbesked
              om en anslutning till euron. Det ska heller inte ses som ett första
              steg eller en mellanstation.
            </seg>
          </u>
          <u>
            <seg>
              Kan Sverige bidra med att skapa budgetdisciplin och större förutsättningar
              för offentligfinansiell stabilitet ska vi naturligtvis göra det
              precis som vi också gör här i Sverige. Som litet och exportberoende
              land ligger det i vårt intresse att även omvärlden har ordning
              på finanserna, både för näringslivets och för jobbens skull. Stabila
              statsfinanser är dock inget annat än en förutsättning också för
              en framtidsinriktad politik som ger Olas liv en bättre möjlighet
              och ger Mikael chansen att fortsätta bidra till svensk konkurrenskraft
              och miljöteknikutveckling.
            </seg>
          </u>
          <u>
            <seg>
              Framtidens Sverige kräver modiga och reforminriktade politiker
              med en agenda för klimatet, för tryggheten och för friheten politiker
              som utgår från vetskapen att pengar till utbildning, klimat och
              en ny infrastruktur inte trillar ned från himlen utan kommer från
              många människor som går upp varje morgon och går till jobbet.
              Det är politiker som vet att det är kreativa och modiga entreprenörer
              som vågar anställa som skapar tillväxt och möjlighet till fortsatta
              reformer.
            </seg>
          </u>
          <u>
            <seg>
              Sverige förtjänar att vi alltid ställer oss frågan hur vi kan
              fortsätta att göra landet bättre. Sverige är nämligen inte och
              kommer aldrig att vara färdigbyggt. Allt kostar faktiskt inte
              pengar, och därför behöver Sverige en ständigt utvecklad reformagenda.
              I det ögonblick vi tror att Sverige är färdigbyggt eller raskt
              ska backa tillbaka bandet i historien kommer vi nämligen att börja
              marschen baklänges. Jag och Centerpartiet kommer alltid att värna
              utgiftstaket, men vi kommer aldrig någonsin att låta det bli ett
              politiskt reformtak.
            </seg>
          </u>
          <u>
            <seg>
              Vi har nämligen så enormt många utmaningar framför oss globaliseringen,
              klimatutmaningen och en allt äldre befolkning. Det innebär oanade
              möjligheter.
            </seg>
          </u>
          <note>
            (Applåder)
          </note>
          <note type="speaker">
            Anf. 79 GUSTAV FRIDOLIN (MP) replik:
          </note>
          <u>
            <seg>
              Fru talman! Sverige tog tidigt plats i startblocken i racet mot
              en ny tid. I början av 2000-talet minskade faktiskt de svenska
              utsläppen med ungefär 2 procent årligen. Sedan sänkte alliansregeringen
              ribban. Målet är nu så lågt att det räcker med att minska utsläppen
              med ½ procent årligen. När vi väl skulle hoppa bröt Alliansen
              matchen och gick därifrån.
            </seg>
          </u>
          <u>
            <seg>
              Förra året tvingades Annie Lööfs regering anmäla till FN att
              de svenska utsläppen har ökat med över 10 procent. Resultatet
              av ett årtiondes ansträngningar i form av att människor har tagit
              tåget och cykeln, jobbat på distans sista dagen i veckan och valt
              den där lite bättre varan var omintetgjort på ett år. Vi släpper
              faktiskt ut mer i Sverige nu än vi gjorde när alliansregeringen
              lade fram sin första budget 2007.
            </seg>
          </u>
          <u>
            <seg>
              Då säger Annie Lööf att Sverige har världens mest ambitiösa klimatpolitik.
              Säg det till dem som står och fryser på perrongen! Säg det till
              de lantbrukare som vill börja tillverka biogas! Säg det till den
              äldre som får mat i en svart plastbytta inköpt från andra sidan
              jorden!
            </seg>
          </u>
          <u>
            <seg>
              Jag tycker att det börjar bli dags för Centern att ta ansvar
              och för Annie Lööf att komma ut från nej-buren. Säg inte nej till
              satsningar på ny järnväg och kollektivtrafik! Säg inte nej till
              gårdsstöd för lantbrukare som vill tillverka biogas av sin gödsel!
              Säg inte nej till förändrade upphandlingsregler så att vi kan
              handla mat lokalt till skolor och äldreboenden! Säg inte nej till
              att långtradarna ska börja betala för sitt vägslitage! Säg inte
              nej till en klimatpolitik för framtiden!
            </seg>
          </u>
          <u>
            <seg>
              Säg inte nej, nej, nej, Annie Lööf!
            </seg>
          </u>
          <note type="speaker">
            Anf. 80 Näringsminister ANNIE LÖÖF (C) replik:
          </note>
          <u>
            <seg>
              Fru talman! Tack för den uppmaningen, Gustav Fridolin! Jag tror
              att jag är oerhört känd för att säga ja och vara en framtidsoptimistisk
              politiker som tar mig an utmaningar och inte ser svårigheter och
              hinder utan möjligheter i de utmaningar vi står inför.
            </seg>
          </u>
          <u>
            <seg>
              Därför säger jag ja till ganska mycket av det du räknar upp.
              Jag säger ja till en förändrad offentlig upphandling det är alla
              partier i riksdagen eniga om i det besked vi har gett till EU:s
              översyn av detta. Jag säger som centerledare ja till att fortsätta
              stimulera gårdsproducerad biogas. Jag säger ja till en fortsatt
              klimatambitiös politik.
            </seg>
          </u>
          <u>
            <seg>
              Det jag inte säger ja till är kilometerskatt, vilket Gustav Fridolin
              ville att jag skulle säga ja till. Kilometerskatt kommer att innebära
              ett hårt slag mot den svenska landsbygden. Det kommer att innebära
              ett hårt slag mot dem som är beroende av lastbilar. Det kommer
              att innebära ett hårt slag mot den svenska skogsproduktionen,
              Norrlands inland och svenska jobb och företag. Det kommer att
              innebära ett oerhört tufft slag.
            </seg>
          </u>
          <u>
            <seg>
              Det jag kan konstatera är att Sverige under den senaste tjugoårsperioden
              har minskat sina utsläpp med 11 procent, samtidigt som vi kan
              se en ekonomisk tillväxt. Vi kan också konstatera att vi har minskat
              utsläppen 20062011. Däremot kan vi se en uppgång 20092010, och
              där är jag ödmjuk. Jag tror att det är viktigt att se om det är
              en trend eller om det bara är en tillfällig höjning. Där är jag
              beredd att faktiskt invänta och se hur utvecklingen framöver följs.
              Jag kan konstatera att vi har en ambitiös klimat- och energiöverenskommelse
              sedan några år tillbaka, vilket stärker Sveriges möjlighet till
              långsiktig energiförsörjning och en offensiv klimatlinje.
            </seg>
          </u>
          <note type="speaker">
            Anf. 81 GUSTAV FRIDOLIN (MP) replik:
          </note>
          <u>
            <seg>
              Fru talman! Det är ingen blipp i kurvan vi talar om. Mellan 2009
              och 2010 ökade utsläppen med lika mycket som vi hade lyckats pressa
              ned dem under tio år. Det är ett årtionde av ansträngningar de
              10 procent som Annie Lööf talar om som har gjorts runt om i hela
              Sverige. Man har fattat beslut, gjort val och tagit steg framåt.
              Man har ställt om sitt liv, sitt företag och det här landet. Detta
              åts upp av ett års utsläppsökningar. Din regering, Annie Lööf,
              tvingades anmäla till FN att Sveriges utsläpp ökar med över 10
              procent.
            </seg>
          </u>
          <u>
            <seg>
              Den globala klimatrörelsen sätter varje år betyg på ländernas
              klimatpolitik. Fram till 2009 låg vi ganska bra till, men när
              det du kallar världens mest ambitiösa klimatpolitik började få
              verkan hände saker. 2010 ramlade vi ned till 24:e plats, och 2011
              låg vi på plats 34. Sverige har börjat sakta promenera mot framtiden
              ja, vi verkar till och med ha brutit matchen medan andra länder
              har börjat springa. Det är inte bra för svenska jobb, det är inte
              bra för svenska företag och det är inte bra för världen.
            </seg>
          </u>
          <note type="speaker">
            Anf. 82 Näringsminister ANNIE LÖÖF (C) replik:
          </note>
          <u>
            <seg>
              Fru talman! Vi har en gemensam utmaning, och den stavas just
              klimatutmaningen. Här behöver vi gemensamma krafter för att på
              lång sikt sänka Sveriges utsläpp. Det gäller dock inte bara Sveriges
              utsläpp utan också omvärldens utsläpp. Det är av den anledningen
              det är så viktigt att ha samtal med övriga världen om att hitta
              långsiktiga och globala både mål och verktyg för detta.
            </seg>
          </u>
          <u>
            <seg>
              Den svenska regeringen har varit offensiv, och överenskommelsen
              har exempelvis inneburit att vindkraften har gått från 1 terawattimme
              till över 6 terawattimmar på bara några år. Vi har en miljöbilspark
              som har ökat med över 400 procent på två och ett halvt år. Vi
              ser positiva förändringar på en rad områden. Men jag är inte nöjd.
              Vi måste fortsätta.
            </seg>
          </u>
          <u>
            <seg>
              Klimatutmaningen gör att vi hela tiden måste ligga i framkant
              för att se vad vi kan göra mer för att fortsätta och gå vidare
              med att minska klimatutsläppen.
            </seg>
          </u>
          <note>
            (Applåder)
          </note>
          <note type="speaker">
            Anf. 83 JIMMIE ÅKESSON (SD) replik:
          </note>
          <u>
            <seg>
              Fru talman! Annie Lööf och Centerpartiet brukar tala mycket om
              det de kallar för nybyggarlandet Sverige. De talar sig varma för
              inte minst arbetskraftsinvandring, men också för invandring i
              största allmänhet. Hur stor denna invandring ska vara vet man
              inte riktigt. Jag har frågat några gånger, men jag har inte fått
              svar. Det är i alla fall inte 40 miljoner invandrare, men kanske
              någonstans mellan 10 och 40 miljoner. Men det spelar egentligen
              inte så stor roll invandringen ska i alla fall öka, och den ska
              öka kraftigt. Till nybyggarlandet Sverige ska alla som vill få
              lov att komma.
            </seg>
          </u>
          <u>
            <seg>
              Mitt parti har en annan uppfattning i frågan, inte därför att
              vi är motståndare till invandring utan därför att vi är motståndare
              till en alldeles för stor invandring eftersom det skapar problem.
              Vi har provat systemet med en mer eller mindre oreglerad invandring
              under ganska många år nu. Jag tycker att resultatet talar för
              sig självt.
            </seg>
          </u>
          <u>
            <seg>
              Nu står vi inför lite nya tider. Arbetsförmedlingen kom med en
              prognos vad gäller utvecklingen på arbetsmarknaden för lite drygt
              en månad sedan. Det är i många avseenden en ganska dyster läsning.
              I år väntas arbetslösheten öka till ungefär 8 procent. Sett till
              antalet människor handlar det om ungefär 400 000 som förväntas
              bli arbetslösa under de kommande åren.
            </seg>
          </u>
          <u>
            <seg>
              I rapporten förklarar Arbetsförmedlingen detta med att vi står
              inför en försämrad konjunktur. Men man säger också så här: Till
              detta kommer ett fortsatt ökande utbud av arbetskraft till följd
              av invandring, något som ytterligare skärper konkurrensen om de
              allt färre jobböppningar som uppstår.
            </seg>
          </u>
          <u>
            <seg>
              Här ser man alltså en möjlig undanträngningseffekt. Min fråga
              är: Hur ser Annie Lööf på det som Arbetsförmedlingen säger, nämligen
              att konkurrensen om jobben ökar till följd av ökad invandring
              och att vi ser en undanträngning?
            </seg>
          </u>
          <note>
            I detta anförande instämde Erik Almqvist (SD).
          </note>
          <note type="speaker">
            Anf. 84 Näringsminister ANNIE LÖÖF (C) replik:
          </note>
          <u>
            <seg>
              Fru talman! Jag tycker att Jimmie Åkesson sammanfattade Centerpartiets
              syn på värderingar och nybyggarland på ett förträffligt sätt:
              Alla som vill komma till Sverige för att arbeta och driva företag
              är välkomna. Vi sätter inga siffror, utan vi ser varje enskild
              människa som en resurs. Om man vill komma till Sverige för att
              arbeta, driva företag och bidra till svensk välfärd är man välkommen.
            </seg>
          </u>
          <u>
            <seg>
              För att klara välfärden och den demografiska utmaningen framöver
              behöver vi också bli fler. När vi möttes i en debatt i Aktuellt
              för några veckor sedan sade Jimmie Åkesson: Innan vi tar in fler
              i Sverige måste vi se till att skapa jobb och möjligheter för
              dem som redan befinner sig här, det vill säga de som redan har
              invandrat till Sverige. Jag vet inte om det var någonting som
              bara slapp ur dig, Jimmie Åkesson, eller om det är någonting som
              Sverigedemokraterna driver.
            </seg>
          </u>
          <u>
            <seg>
              Därför tycker jag att det är intressant att ställa en fråga till
              Jimmie Åkesson. Säger du nej till arbetskraftsinvandringen därför
              att du vill ge möjlighet för de invandrare som är här i dag att
              komma i arbete? Då skulle jag vilja ställa denna fråga till Jimmie
              Åkesson: Varför säger du då nej till alla de insatser som regeringen
              och Centerpartiet har föreslagit med instegsjobb, etableringslotsar
              och nystartszoner? Jag kan göra listan oerhört lång. När ditt
              mål som sverigedemokrat är att hjälpa dem som redan befinner sig
              i Sverige varför säger du då nej till att de ska bli en del av
              det svenska samhället?
            </seg>
          </u>
          <note type="speaker">
            Anf. 85 JIMMIE ÅKESSON (SD) replik:
          </note>
          <u>
            <seg>
              Fru talman! Som jag sade talar Arbetsförmedlingen om en undanträngning.
              De talar om ökad konkurrens. Vilka är det då som framför allt
              kommer att utsättas för den ökade konkurrensen? Jo, det är de
              som Annie Lööf brukar tala sig så varm för, nämligen de som har
              svårast att ta sig in på arbetsmarknaden. Och vilka är det? Det
              är ungdomar, och det är inte minst invandrare. Det är i första
              hand de som kommer att drabbas av den ytterligare invandring som
              Annie Lööf vill se. Det är de som kommer att drabbas av denna
              undanträngning.
            </seg>
          </u>
          <u>
            <seg>
              För att svara på näringsminister Annie Lööfs fråga: Ja, naturligtvis
              är det rimligt att man strävar efter att människor som befinner
              sig i det här landet får jobb. Annie Lööfs politik kommer inte
              att leda till det. Annie Lööfs politik leder till att konkurrensen
              om jobben ökar ytterligare och till att vi på sikt får en lönedumpningseffekt.
              Det är det som är själva grejen med denna politik. Det är inte
              att skapa jobb och inte att förbättra välfärden utan att skapa
              en låglönemarknad i det svenska samhället där vi ska konkurrera
              med låga löner i stället för kvalitet och kunskap.
            </seg>
          </u>
          <u>
            <seg>
              Denna utveckling vill inte jag se. Därför vill jag hellre se
              en reglerad invandring än en mer eller mindre ohämmad invandring,
              som Annie Lööf förespråkar.
            </seg>
          </u>
          <note type="speaker">
            Anf. 86 Näringsminister ANNIE LÖÖF (C) replik:
          </note>
          <u>
            <seg>
              Fru talman! Jimmie Åkesson blandar äpplen och päron. Jag tror
              att det är dags att Jimmie Åkesson åker ut på en exkursion i den
              svenska välfärden och ser hur många händer från andra länder som
              är med och bidrar till svenskt välstånd och till en god välfärd
              för våra elever, för våra äldre och för dem som behöver vård.
            </seg>
          </u>
          <u>
            <seg>
              Sverige står i framtiden också inför utmaningen om arbetsbrist
              inom vissa yrken. När jag träffar gruvarbetare och gruvföretag
              skriker de efter utbildad arbetskraft. Där är arbetskraftsinvandringen
              ett välkommet recept. Jag möter andra sektorer, till exempel it,
              som är ett område där indier som är utbildade är välkomna till
              Sverige. De har också kommit hit.
            </seg>
          </u>
          <u>
            <seg>
              Vi behöver flera verktyg för att se till att Sverige kommer på
              rull och står för svensk tillväxt framöver. Det vi inte behöver
              är en medicinburk med Sverigedemokraternas och Jimmie Åkessons
              piller i. Den handlar om intolerans, den handlar om slutenhet
              och den handlar om att man delar upp folk och folk.
            </seg>
          </u>
          <note type="speaker">
            Anf. 87 JONAS SJÖSTEDT (V) replik:
          </note>
          <u>
            <seg>
              Fru talman! Som näringsminister har du, Annie Lööf, en nyckelroll
              för att bekämpa arbetslösheten och skapa de nya arbetena i Sverige.
              Det är en av de viktigaste utmaningar vi står inför. Man kan säga
              att regeringens legitimitet på något sätt vilar på att den har
              lovat att göra någonting åt arbetslösheten.
            </seg>
          </u>
          <u>
            <seg>
              I dag kan vi se att om man jämför med 2006, när regeringen tillträdde,
              är andelen arbetslösa större. Andelen arbetslösa unga är större.
              Det viktigaste måttet för debatten sysselsättningsnivån har gått
              ned. Man kan alltså säga att er politik är ett misslyckande.
            </seg>
          </u>
          <u>
            <seg>
              Jag tror att det beror på hur den är utformad. Politiken har
              nästan undantagslöst gått ut på att man ska sänka skatten för
              dem som tjänar mest. Den har gått ut på att man ska minska kostnaderna
              för företagen i form av arbetsgivaravgifter på olika sätt. Detta
              har uppenbarligen inte fungerat.
            </seg>
          </u>
          <u>
            <seg>
              Vad vi däremot har sett är en ganska dramatisk omfördelning av
              välståndet i det svenska samhället. Ni har fördelat från dem som
              hade minst till dem som har mest. Det ger inga jobb; det kan vi
              se nu.
            </seg>
          </u>
          <u>
            <seg>
              Nu försöker ni igen med den sänkta restaurangmomsen. Det är bara
              att se på Finland och andra länder som har genomfört detta: Det
              fungerar inte! Ni gör detta mot bättre vetande. Om man använder
              samma budgetutrymme för att till exempel ge fler medarbetare i
              äldreomsorgen eller för att investera i en bättre infrastruktur
              skulle arbetena bli fler än vad de blir med er politik. Av dem
              som nu har arbete har allt fler osäkra, otrygga anställningar.
              Det går som en farsot genom den svenska arbetsmarknaden att man
              inte längre har fast jobb med kollektivavtal. Ni har ritat om
              arbetsmarknaden i grunden.
            </seg>
          </u>
          <u>
            <seg>
              Jag skulle därför vilja fråga dig vad du menar när du står här
              och pratar om trygga jobb. På vilket sätt har ni ökat tryggheten
              för folk på arbetsmarknaden? Och vad tänker ni göra för att öka
              tryggheten för folk? Faktum är att efter fem år av borgerligt
              styre går det åt precis motsatt håll.
            </seg>
          </u>
          <note type="speaker">
            Anf. 88 Näringsminister ANNIE LÖÖF (C) replik:
          </note>
          <u>
            <seg>
              Fru talman! Innan jag börjar svara på frågan skulle jag nog vilja
              korrigera Jonas Sjöstedt när det gäller en rad siffror. Sysselsättningen
              har ökat mellan 2006 och 2011 med 172 000 personer. Sysselsättningen
              bland ungdomar har även den ökat med 9 000 sedan 2006. Däremot
              är det helt korrekt vad gäller arbetslösheten. Vi har minskat
              utanförskapet med över 200 000 personer de senaste fem åren. När
              vi pratar trygga jobb ska vi nog prata med dem alla de som har
              fått ett arbete under de här åren, en lön, en arbetsgemenskap
              och någonting att skriva i sitt cv. Det innebär både frihet och
              trygghet för dessa människor. Det handlar om att känna att man
              kan betala sina egna räkningar när månaden är slut. Det handlar
              om att känna friheten att kunna försörja både sig själv och sin
              familj. Det är vad trygghet handlar om en jobbtrygghet där man
              har gått från utanförskap till innanförskap på arbetsmarknaden.
            </seg>
          </u>
          <u>
            <seg>
              Låt oss titta på restaurangmomsen. I Finland har man inte analyserat
              just jobbutvecklingen utan i stället prisutvecklingen. I Frankrike
              har den franska statistiska centralbyrån sagt att det innebar
              20 000 nya jobb när man sänkte sin restaurangmoms från 19 till
              5 procent. Vi får se vad det innebär för svensk utveckling. Vi
              har satt en rad myndigheter att följa detta på kort och lång sikt.
            </seg>
          </u>
          <u>
            <seg>
              Min fråga till Jonas Sjöstedt blir: Om du nu är emot en halvering
              av restaurangmomsen, som i dag är ett faktum, kommer du i höstens
              budget att verka för en fördubbling av restaurangmomsen och ett
              miljardpåslag på en bransch som hjälper unga och invandrare in
              på arbetsmarknaden?
            </seg>
          </u>
          <note type="speaker">
            Anf. 89 JONAS SJÖSTEDT (V) replik:
          </note>
          <u>
            <seg>
              Fru talman! Det brukar sägas att det finns olika sätt att inte
              tala sanning: lögn, annan sorts lögn och statistik. Här tror jag
              att vi såg statistiken. Annie Lööf pratar om absoluta tal. Jag
              pratar om procent. Det är procenten som är viktiga. I en växande
              befolkning är det självklart så att fler arbetar och att fler
              också kan bli arbetslösa samtidigt. Problemet är att arbetslösheten
              har stigit, både bland de unga och bland hela befolkningen, och
              sysselsättningsgraden har gått ned. Jag tycker att det är illavarslande
              om ni kommer med bortförklaringar på det området.
            </seg>
          </u>
          <u>
            <seg>
              Vad skulle vi göra med de här pengarna? Vi tyckte det var fel
              att sänka restaurangmomsen. Vi skulle göra ett helt program för
              att få unga i arbete. Vi skulle sätta i gång en generationsväxling
              i offentlig sektor. Vi skulle storsatsa på yrkesutbildning. Vi
              skulle ha program där småföretag kunde lära upp folk. Det ger
              oändligt många fler jobb än den här sänkta restaurangmomsen som
              mer göder företagarna. Skillnaden mellan er och oss är att vi
              investerar oss ur krisen och ni ska äta er ur krisen.
            </seg>
          </u>
          <note type="speaker">
            Anf. 90 Näringsminister ANNIE LÖÖF (C) replik:
          </note>
          <u>
            <seg>
              Fru talman! Låt mig konstatera att om Vänstern och vänsteralternativet,
              vilket det än månde vara, vinner i svensk politik kommer en hel
              bransch som hjälper unga och många som står långt från arbetsmarknaden
              in i jobb och trygghet att få ett miljardpåslag efter valet 2014.
              Beskedet från Jonas Sjöstedt i dag är att han kommer att driva
              en offensiv politik för att inte bara fördubbla arbetsgivaravgifterna
              för unga människor utan också för att fördubbla restaurangmomsen
              från 12 till 25 procent. Det beskedet var välkommet i mina öron.
            </seg>
          </u>
          <note type="speaker">
            Anf. 91 JIMMIE ÅKESSON (SD):
          </note>
          <u>
            <seg>
              Fru talman! För de flesta, och även för oss i den här församlingen,
              brukar jul- och nyårstider bjuda på en möjlighet att koppla bort
              vardagen och tänka på lite andra saker än vad man normalt sett
              gör. En och annan av oss kanske till och med har lyckats bli en
              lite bättre människa. Vad vet jag?
            </seg>
          </u>
          <u>
            <seg>
              Även om vi försöker koppla bort och göra någonting annat är det
              svårt att undgå de stora händelser som sker, och det gäller inte
              minst debatten kring dem. Det här året inleddes med två nya dödsskjutningar
              i Malmö. På det följde manifestationer och en högljudd debatt
              om vem som har gjort fel, vad som har gått fel och framför allt
              vad som måste göras. Lokalpolitiker skyller på regeringen, och
              regeringen skyller tillbaka. Vänstern skyller på högern och tvärtom.
            </seg>
          </u>
          <u>
            <seg>
              Visst har situationen i Malmö varit extrem under de senaste veckorna.
              Det är svårt att säga någonting annat efter fem dödsskjutningar
              på en månad, men det är ingen ny situation. Att Malmö är en stad
              som är och upplevs som otrygg och präglad av grov brottslighet
              har varit känt väldigt länge. Butiksrån, personrån, grova misshandelsfall
              och gänguppgörelser är en del av vardagen för dem som bor, lever
              och verkar i Malmö.
            </seg>
          </u>
          <u>
            <seg>
              Det räcker med att titta på olika trygghetsmätningar för att
              förstå det. Det visar inte minst den senaste delrapporten från
              Brottsförebyggande rådets nationella trygghetsundersökning där
              vi kan se att Malmö är den stad där flest råkar ut för brott mot
              personer. Personrånen är fler än någonsin. Det har skett en fördubbling
              i Malmö under den senaste tioårsperioden. Tittar vi på personrån
              begångna mot barn och ungdomar under 18 år ser vi att trenden
              är ännu mer alarmerande. Det har skett en fördubbling i Skåne
              på bara några år.
            </seg>
          </u>
          <u>
            <seg>
              Den judiska minoriteten i Malmö utsätts kontinuerligt för hot,
              kränkningar och våld just därför att de är judar. Vi har alla
              hört om de här hatbrotten mot den judiska minoriteten i Malmö.
              Det har gått så långt att Simon Wiesenthal Center har utfärdat
              en varning riktad till judar för att resa till Malmö. De har också
              kritiserat det socialdemokratiska styret i Malmö i allt annat
              än milda ordalag där de menar att man tillåter utländska konflikter
              att importeras till Malmö och skapa politisk diskurs. Det förvärrar
              motsättningarna i samhället och ökar potentiella risker, särskilt
              för de judiska invånarna.
            </seg>
          </u>
          <u>
            <seg>
              De menar också att man lägger ut dimridåer och skyller ifrån
              sig på andra. Det här med att skylla ifrån sig på andra känns
              igen, inte bara från socialdemokratiska kommunpolitiker. Ansvaret
              ligger alltid hos någon annan. Det är tidigare regeringars fel,
              det är svenskarna som inte är toleranta nog mot nyanlända och
              så vidare. Det enda man kan vara säker på är att den som för tillfället
              talar är helt utan skuld vare sig han eller hon företräder ett
              parti som sitter i en nuvarande regering eller har suttit i en
              tidigare regering.
            </seg>
          </u>
          <u>
            <seg>
              Jag beskrev i den förra partiledardebatten i oktober hur hela
              stadsdelar i Malmö har tagits över av gäng. I polisens egna dokument
              kan man läsa om stadsdelen Seved. Där står det om den största
              otryggheten i Sverige någonsin. Området är laglöst med angrepp
              på polis och räddningstjänst. Boende och besökande kontrolleras
              och straffas av kriminella. Boende vågar inte anmäla brott. Flera
              kriminella nätverk är verksamma. Droghandeln sker öppet. Till
              och med brevbärarna har tvingats bära överfallslarm för att kunna
              dela ut post. Häromdagen kom också posten med en synnerligen innovativ
              lösning på det här problemet. Man tänker nämligen låta invånarna
              i de här områdena dela ut sin egen post. Postens distriktschef
              sade i lokaltidningen att de är spända av förväntan för att se
              hur resultatet kommer att bli, medan stadsdelschefen i den här
              stadsdelen verkar se det som ett spännande arbetsmarknadsprojekt
              som skapar möjligheter och sysselsättning för fler unga vuxna.
            </seg>
          </u>
          <u>
            <seg>
              Man tar sig för pannan. Det här är fullständigt bisarrt. Man
              tror knappt att det är sant. Först tar kriminella makten över
              gator och torg, och sedan ska man låta dem dela ut brev, paket
              och värdehandlingar. Samhället kapitulerar fullständigt.
            </seg>
          </u>
          <u>
            <seg>
              Samtidigt kan man ha en viss förståelse för den frustration och
              den desperation som finns hos myndigheter och näringsliv på en
              plats som närmast påminner om en gangsterstyrd stad i 1920-talets
              USA. Vad ska de egentligen göra när lagstiftarna svär sig fria
              från ansvar, blundar för den grundläggande problematiken och i
              stället kastar beskyllningar på varandra.
            </seg>
          </u>
          <u>
            <seg>
              Fru talman! Malmö är inte unikt. Möjligen är situationen där
              mer extrem än någon annanstans, men den är inte unik. Vi ser samma
              symtom och samma strukturer på många andra platser i landet. För
              en tid sedan fick vi ny statistik från Brottsförebyggande rådet
              vad gäller brottsligheten. Den ökar generellt i landet med 3 procent.
              Även antalet våldsbrott ökar i hela landet.
            </seg>
          </u>
          <u>
            <seg>
              Även om de här specifika, uppmärksammade händelserna i Malmö
              är relaterade till organiserad brottslighet och gängkriminalitet
              menar jag att det framför allt är ett tecken på att någonting
              är allvarligt fel i vårt samhälle. Vi hör olika experter som serverar
              oss olika förklaringar på lite olika nivåer. Vi hör individbaserade
              förklaringar om psykisk ohälsa, föräldrar som inte klarar av att
              ta hand om sina barn, aggressivitet och dåliga betyg. På Rosengårdsskolan
              är det nu bara 16 procent som blir behöriga till gymnasiet. För
              tio år sedan var den siffran 47 procent. Vi ser strukturella förklaringar
              om fattigdom, arbetslöshet, hemlöshet, brist på fritidsgårdar,
              trångboddhet och så vidare.
            </seg>
          </u>
          <u>
            <seg>
              Jag menar att man kan koka ned allt detta till en enda sak, nämligen
              det faktum att Sverige slits isär. I dag är Sverige mer segregerat
              än någonsin. Det är mer segregerat socialt och ekonomiskt men
              också kulturellt och etniskt. Malmö är kanske den stad där den
              här tragiska utvecklingen har gått allra längst. Det är tyvärr
              min övertygelse att den här utvecklingen kommer att fortsätta
              om vi inte snart ser grundliga politiska förändringar i det här
              landet.
            </seg>
          </u>
          <u>
            <seg>
              Fru talman! Debatten om Malmö har hittills handlat mest om ganska
              ytliga, kortsiktiga åtgärder som till exempel att begränsa tillgången
              på vapen. Det är naturligtvis inte fel, men man måste också våga
              finna mer långsiktiga lösningar. Man kan inte ständigt bara bekämpa
              symtomen. Man måste också visa förståelse för grundproblemen.
              Man måste visa en vilja att göra någonting åt grundproblemen.
              Man måste helt enkelt sluta att skylla ifrån sig och förstå att
              det är den politik som man bedriver i dag som har skapat de här
              problemen.
            </seg>
          </u>
          <u>
            <seg>
              Jag menar att situationen i Malmö måste studeras och belysas
              ordentligt i en kriskommission. Jag menar också att vi måste studera
              hur andra länder har agerat mot liknande problem. Nolltolerans
              mot våldsverkare och ordningsstörningar har prövats i ett stort
              antal länder, inte minst i USA. Det borde vi kunna pröva här också.
              Fler permanent synliga poliser i utsatta områden avskräcker från
              brott, och det ökar också upplevelsen av trygghet.
            </seg>
          </u>
          <u>
            <seg>
              Straffen för grova brott måste skärpas. På det området har vi
              från Sverigedemokraternas sida lagt fram åtskilliga förslag i
              den här församlingen men de har tyvärr hittills avvisats från
              övriga partier. Det har handlat om längre straff, införande av
              verkliga livstidsstraff, avskaffande av system med automatisk
              frigivning efter två tredjedelar av tiden, borttagande av preskriptionstiden
              för grova brott, kraftfulla åtgärder vid upprepad brottslighet
              med en princip om tredje gången gillt som grund, utvisning av
              kriminella utlänningar, tillåtande av brottsprovokation och satsningar
              på polis och rättsväsen.
            </seg>
          </u>
          <u>
            <seg>
              Man ska ha klart för sig att trots att vi har fått nästan 3 000
              fler poliser under den senaste tioårsperioden visar Riksrevisionens
              granskning att många av de tidigare bristerna kvarstår. Det syns
              inga märkbara förbättringar av resultaten.
            </seg>
          </u>
          <u>
            <seg>
              Det handlar alltså inte bara om att öka anslagen till polis och
              rättsväsen, utan det handlar i lika hög grad om att förbättra
              arbetsmetoder och samordning och om att ge polisen tillräckliga
              verktyg för att bekämpa brott i en globaliserad värld på 2000-talet.
            </seg>
          </u>
          <u>
            <seg>
              Vi behöver för att komma åt internationellt organiserad brottslighet
              stärka gränsskyddet med återinförda gränskontroller, permanenta
              skanningstationer, och fru talman, det långsiktigt viktigaste
              av allt: Vi måste göra upp med splittringspolitiken och återgå
              till en politik för sammanhållning och för respekt.
            </seg>
          </u>
          <u>
            <seg>
              Jag frågar mig: Hur ska vi kunna upprätthålla tillit, sammanhållning
              och respekt i ett samhälle när vi lever segregerat i enklaver,
              saknar gemensamma lojaliteter och inte ens pratar samma språk?
              För mig framstår det som en fullständig omöjlighet. Jag menar
              att verkligheten så här långt har gett mig väldigt starka belägg
              för den uppfattningen. Den enda långsiktiga lösningen är att bygga
              ett sammanhållet Sverige.
            </seg>
          </u>
          <note>
            I detta anförande instämde Erik Almqvist (SD).
          </note>
          <note type="speaker">
            Anf. 92 GUSTAV FRIDOLIN (MP) replik:
          </note>
          <u>
            <seg>
              Fru talman! Jimmie Åkesson efterlyser ansvar. Jag tar gärna ansvar.
              Jag tar gärna ansvar för att få bort vapen från kriminella gäng.
              Jag tar ansvar för att vi inför vapenamnesti och skärper lagarna
              för innehav av vapen. Jag tar ansvar för att vi ser till att inte
              få försäljningen av vapen att fortsätta och att vi har en polis
              som aktivt ser till att plocka vapen från den som bär det på en
              offentlig plats. Jag tar gärna ansvar för ett Malmö där ingen
              ska behöva bli diskriminerad och där ingen ska behöva utsättas
              för rasism.
            </seg>
          </u>
          <u>
            <seg>
              Visst har Malmö problem. Det har Stockholm också, och Hässleholm.
              Men jag skulle vilja säga att en del Malmöbor nog har rätt svårt
              att känna igen sig i den verklighetsbeskrivning som Jimmie Åkesson
              ger av Malmö som en stad hämtad från gangsterfilmer som beskriver
              20-talets USA. I Malmö finns många människor som går till sina
              jobb och gör sitt för att bygga en bättre stad och ett bättre
              Sverige. När man tar ansvar för Malmö ska man inte låta svartmålandet
              regera.
            </seg>
          </u>
          <u>
            <seg>
              Fru talman! Jag tar också gärna ansvar för jobb och framtidstro.
              Det var det mitt inlägg handlade om. Mitt anförande handlade om
              en politik för att se till att vi får fler jobb i Sverige. Det
              är en politik för investeringar som gör att nya jobb och industrier
              kan växa fram här. Det är en politik för småföretagsamhet och
              en politik för att värna jobb i skolan, vården och omsorgen.
            </seg>
          </u>
          <u>
            <seg>
              Jag tror att möjligheten till ett jobb att gå till, kunna nå
              sina drömmar och förverkliga sig själv är en av de viktigaste
              saker vi kan göra för att bygga ett Malmö och ett Sverige som
              håller ihop. Men jag hörde, fru talman, väldigt lite om jobb i
              Jimmie Åkessons anförande. När Jimmie Åkesson ombad oss andra
              att ta ansvar slutade det i förslaget att vi skulle tillsätta
              en politisk kommission.
            </seg>
          </u>
          <u>
            <seg>
              Fru talman! Det var nog mindre ansvarstagande än vad ens alliansregeringen
              brukar vara när arbetslösheten växer!
            </seg>
          </u>
          <note type="speaker">
            Anf. 93 JIMMIE ÅKESSON (SD) replik:
          </note>
          <u>
            <seg>
              Fru talman! Politik går till stor del ut på att vi som jobbar
              med politik beskriver en verklighet, och sedan får väljarna avgöra
              om den beskrivning vi ger av verkligheten är den korrekta eller
              inte. Ofta har inte bara politiker olika uppfattningar om hur
              verkligheten ser ut, utan även väljarna har det. Jag är alldeles
              övertygad om att det finns de som delar Gustav Fridolins verklighetsbeskrivning
              av ett Malmö där problemen inte är mycket större än i Hässleholm.
              Sedan finns det de som delar min uppfattning att problemen kanske
              är lite större, att det finns en anledning till att man kallar
              Malmö för Sveriges Chicago och att det finns problem med segregation
              och social utsatthet. Vi ser splittring på kvartersnivå i vissa
              förorter utanför Malmö där man lever i enklaver, i parallella
              samhällen och över huvud taget inte har någon del i det svenska
              samhället. Man kan inte tala svenska trots att man har bott i
              Sverige i tiotals år och så vidare. Den där debatten känner vi
              igen.
            </seg>
          </u>
          <u>
            <seg>
              Det är min verklighetsbeskrivning. Naturligtvis är det sällan
              svart eller vitt. Det är klart att det finns många människor i
              Malmö som går till jobbet, lever ett lyckligt liv och studerar
              på högskolan eller vad det nu kan vara. Men jag väljer att beskriva
              en annan del av verkligheten som jag menar att väldigt få andra
              beskriver.
            </seg>
          </u>
          <u>
            <seg>
              Gustav Fridolin pratar väldigt mycket om vapen, och det är så
              klart viktigt att vi blir av med de vapen som finns, inte minst
              illegala vapen som hamnar hos skurkar och banditer. Men det är
              inte lösningen, utan det är bara att bekämpa ytterligare ett symtom.
              Det handlar om att komma åt problematiken i grunden, att komma
              åt segregationen, att komma åt splittringen, att komma åt den
              sociala utsatthet som väldigt många människor upplever i Malmö
              och som är själva anledningen till att de kanske skaffar sig en
              pistol och väljer att skjuta med den.
            </seg>
          </u>
          <u>
            <seg>
              Det är klart att vi ska hjälpas åt att komma åt illegala vapen,
              men det finns också en grundproblematik att bekämpa. För att kunna
              bekämpa den måste man först förstå den och erkänna den.
            </seg>
          </u>
          <note type="speaker">
            Anf. 94 GUSTAV FRIDOLIN (MP) replik:
          </note>
          <u>
            <seg>
              Fru talman! Jag tror att en del av Malmös problem är just det
              svartmålande som uppstår i den här typen av debatter. Jag ville
              påpeka det, och jag tycker att man kan påpeka det utan att för
              den skull bortse från de verkliga problem som finns där och på
              många andra håll.
            </seg>
          </u>
          <u>
            <seg>
              Jag hade en gång en deltagare på folkhögskolan som i en diskussion
              beskrev det så här: Du ska veta, Gustav, att det finns alltid
              en arbetsmarknad som är öppen, och det är den kriminella.
            </seg>
          </u>
          <u>
            <seg>
              Det är en verklighet i områden där det är vanligare att inte
              ha ett jobb än att ha ett jobb. Det betyder inte att alla där
              blir kriminella, långt ifrån. De allra flesta väljer att fortsätta
              kämpa för att försöka nå de drömmar de har, men det betyder att
              kriminaliteten kan slå rot.
            </seg>
          </u>
          <u>
            <seg>
              Ska vi göra någonting åt det måste vi erbjuda alla i hela Sverige
              möjligheten till framtidstro och jobb. Det är att angripa de strukturella
              orsaker Jimmie Åkesson pratade om. Det lägger Miljöpartiet fram
              en politik för, och den ställer jag gärna mot Jimmie Åkessons
              lösning som var en politisk kommission.
            </seg>
          </u>
          <note type="speaker">
            Anf. 95 JIMMIE ÅKESSON (SD) replik:
          </note>
          <u>
            <seg>
              Fru talman! Det är ingen hemlighet att Malmö har tagit, som man
              brukar uttrycka det, ett väldigt stort ansvar i den svenska flyktingpolitiken
              som jag hävdar är fullständigt misslyckad. Jag menar att det är
              en stor anledning till att man upplever den enorma segregation
              som man gör i Malmö i dag. Där har vi en segregation som når ned
              på kvartersnivå med olika etniska och kulturella grupper som lever
              i sina områden i mer eller mindre parallella samhällen.
            </seg>
          </u>
          <u>
            <seg>
              Gustav Fridolin har inte mer talartid i just detta replikskifte,
              men jag tror inte att han tycker att den situationen är särskilt
              bra. Eller gör han det? Jag förstår inte hur man kan tro att man
              ska kunna lösa en problematik genom att fortsätta bedriva samma
              politik som har lett fram till problematiken. Det behövs ny politik
              och ett nytt sätt att tänka. Vi behöver föra en ansvarsfull politik
              för att komma till rätta med segregationen och med splittringspolitiken,
              inte föra samma politik som har tagit oss till den problematik
              som vi upplever i dag. Det förstår jag inte att andra inte förstår.
            </seg>
          </u>
          <note type="speaker">
            Anf. 96 JONAS SJÖSTEDT (V) replik:
          </note>
          <u>
            <seg>
              Fru talman! Jimmie Åkesson uppehöll sig mycket runt kriminalitet
              och brottslighet i sitt anförande. Ni framställer er gärna, Jimmie
              Åkesson, som ett parti som tar frågor om kriminalitet och brottsoffer
              på stort allvar. Jag undrar hur konsekventa ni egentligen är.
            </seg>
          </u>
          <u>
            <seg>
              Jag skulle vilja ta upp en väldigt speciell grupp. Det handlar
              om de kvinnor som gifter sig med svenska män och flyttar till
              Sverige, och sedan visar det sig att den svenska mannen är en
              misshandlare, en förtryckare, en våldtäktsman.
            </seg>
          </u>
          <u>
            <seg>
              Om den kvinnan går till polisen eller gör samhället uppmärksamt
              på det riskerar hon att bli utvisad. Hon tar en risk. Lagen fungerar
              i praktiken så att förövaren har ett skydd. Offret är utsatt.
              Om hon kunde vara säker på att hon, ifall hon berättar sanningen,
              får stanna i Sverige skulle man bekämpa kriminaliteten. Man skulle
              sätta åt förövaren. Man skulle värna brottsoffret. Trots att det
              är så uppenbart säger ni nej. Ni vill inte skydda den kvinnan.
              Ni vill göra tvärtom. Ni vill att hon ska vänta i tio år, inte
              i två år. Först då vill ni kunna ge henne permanent uppehållstillstånd.
            </seg>
          </u>
          <u>
            <seg>
              Ska kvinnorna stå ut i tio år med den behandling de utsätts för,
              eller kan de ha rätt att stanna om de råkar ut för den sortens
              behandling? Eller kan det möjligen vara så, Jimmie Åkesson, att
              skälet till att ni inte bryr er om dessa kvinnor är att de inte
              är etniska svenskar?
            </seg>
          </u>
          <note type="speaker">
            Anf. 97 JIMMIE ÅKESSON (SD) replik:
          </note>
          <u>
            <seg>
              Fru talman! Jag ser såklart också den problematiken. Det är klart
              att den finns. Det är klart att det är oerhört allvarligt om det
              drabbar människor som kommer hit i tron att de ska få ett bättre
              liv. Det kanske är själva anledningen till att de kommer hit.
              Det kanske inte alla gånger är av kärlek i första hand. Det är
              oerhört tråkigt att det är så.
            </seg>
          </u>
          <u>
            <seg>
              Om man nu gifter sig med en svensk kan jag inte se att det finns
              någon anledning att inte få stanna ifall det visar sig att den
              person hon gifter sig med är kvinnomisshandlare eller våldtäktsman.
              Jag kan inte se vad Jonas Sjöstedt menar i det avseendet. Om man
              däremot har träffat en svensk man och flyttat till Sverige enbart
              för att man vill bo i Sverige och få det lite bättre tycker jag
              inte att det är någon bra grund för att flytta hit. Jag kan därför
              inte se att det finns någon anledning att förändra regelverket
              i det avseendet.
            </seg>
          </u>
          <note type="speaker">
            Anf. 98 JONAS SJÖSTEDT (V) replik:
          </note>
          <u>
            <seg>
              Fru talman! När Jimmie Åkesson säger att det inte finns någon
              anledning att förändra regelverket säger han emot alla dem som
              arbetar med dessa kvinnor, som ser hur de måste härda ut i förhållandena
              av rädsla för att bli skickade tillbaka till något som kanske
              inte längre finns kvar eller för att de inte har möjlighet att
              bo där. Ni, Jimmie Åkesson, vill i själva verket göra det värre
              för dessa kvinnor. Ni vill låta det gå tio år innan de kan få
              permanent uppehållstillstånd i Sverige.
            </seg>
          </u>
          <u>
            <seg>
              Det här är en verklighet, Jimmie Åkesson. Det drabbar väldigt
              många personer. Åk ut till kvinnojourerna och hör dem berätta
              hur dessa kvinnor har drabbats! Ni bryr er inte om dem. Ni har
              ingen lösning. Ni vill inte hjälpa de kvinnorna.
            </seg>
          </u>
          <note type="speaker">
            Anf. 99 JIMMIE ÅKESSON (SD) replik:
          </note>
          <u>
            <seg>
              Fru talman! Jag tycker att man trots allt måste ha ett mer övergripande
              perspektiv när det gäller invandringspolitiken. Man kan inte,
              även om Vänsterpartiet inte sällan föreslår det eller åtminstone
              retoriskt använder det, stifta lagar utifrån enskilda fall. Man
              måste stifta lagar utifrån generella principer.
            </seg>
          </u>
          <u>
            <seg>
              Jag menar att det inte är rimligt att människor kan flytta till
              Sverige hur som helst, för vi har ett välfärdssystem som inte
              klarar påfrestningen av alla människor som vill komma hit, om
              hela världen ska komma hit och leva av vår välfärd. Det finns
              naturligtvis även andra konsekvenser, inte minst splittring, allvarlig
              segregation och så vidare.
            </seg>
          </u>
          <u>
            <seg>
              Man kan givetvis väldigt enkelt ta upp enskilda fall och säga
              att det är jobbigt och att det är synd om den enskilda kvinnan.
              Jag kan förstås också känna för enskilda kvinnor, men det är inte
              rimligt att man träffar en man och flyttar till Sverige enbart
              för att resten av sitt liv få leva här på svenska skattemedel.
              Det är inte rimligt att vi har en sådan ordning. Det skulle leda
              till fullständigt orimliga konsekvenser.
            </seg>
          </u>
          <note type="speaker">
            Anf. 100 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Det Jimmie Åkesson beskriver är en allvarlig situation.
              Vi kan se det i vissa områden runt om i Sverige, framför allt
              runt de större orterna. Det är naturligtvis ingenting som vi får
              blunda för. Det är skälet till att regeringen försökt ändra inriktningen
              på den politik som under många år gällt i Sverige. Vi tycker att
              det är viktigt att ställa krav på de personer som kommer till
              Sverige eftersom mycket av integrationen handlar om språk och
              om möjligheten till arbete. Därför möter vi upp mer och bättre
              kring det så att man kan tillägna sig språkfärdigheter och kan
              få möjlighet till arbete.
            </seg>
          </u>
          <u>
            <seg>
              Kampen mot brottsligheten är förstås oerhört betydelsefull för
              alla, oavsett var vi bor. Därför har polisen stora resurser till
              sitt förfogande, för att kunna göra sitt arbete.
            </seg>
          </u>
          <u>
            <seg>
              Det handlar om att vi bygger Sverige på ett sådant sätt att vi
              blandar bebyggelse av olika slag, med olika upplåtelseformer,
              så att vi får bostadsområden som inte blir ensidigt sammansatta.
            </seg>
          </u>
          <u>
            <seg>
              Sammanhållning och respekt, säger Jimmie Åkesson, men själva
              poängen med Jimmie Åkessons anförande är snarare splittring och
              ett vi-och-de-tänkande. Det tycker jag är en felaktig utgångspunkt.
              Jimmie Åkesson föreslår en kriskommission som ska belysa vad som
              händer i stället för att säga vad Sverigedemokraterna vill. De
              vill sätta stopp vid gränserna.
            </seg>
          </u>
          <u>
            <seg>
              Vill man bidra till sammanhållning och respekt borde man kanske
              också säga någonting om de 600 000 personer med utländsk bakgrund
              som dag ut och dag in släpar sig till jobbet för att göra sin
              insats, alla de som bär upp välfärdssektorn i Sverige. Var fjärde
              person som är läkare eller apotekare har utländsk bakgrund. Utan
              dem skulle Sverige stanna, Jimmie Åkesson!
            </seg>
          </u>
          <note type="speaker">
            Anf. 101 JIMMIE ÅKESSON (SD) replik:
          </note>
          <u>
            <seg>
              Fru talman! Det finns många invandrare som tillför mycket i det
              svenska samhället. Så har det varit under lång tid. Det har jag
              aldrig förnekat, och jag tror inte att någon annan sverigedemokrat
              heller gjort det. Jag vill ha det sagt eftersom Göran Hägglund
              sade att jag borde säga något. Nu har jag gjort det.
            </seg>
          </u>
          <u>
            <seg>
              Det är inte det som är det allenarådande i Malmö i den problematik
              som jag beskriver. Där ser det ut precis tvärtom. Där har vi en
              oerhörd segregation. Vi har en splittring. Vi har människor som
              lever i total social utsatthet, människor som inte har någon som
              helst kontakt med eller koppling till det svenska samhället, som
              inte har någon som helst möjlighet att gå till jobbet varje dag
              eller ens en dag eller en timme i veckan, för de är inte en del
              av det svenska samhället.
            </seg>
          </u>
          <u>
            <seg>
              Då beskyller Göran Hägglund oss för att vi minsann vill stänga
              gränsen, att vi inte vill släppa in någon. Det har vi aldrig sagt.
              Vi är för en invandring, men en reglerad rimlig invandring, så
              att vi kan ge dem som kommer hit möjlighet att faktiskt bli en
              del av det svenska samhället. Den möjligheten får man inte om
              man kommer till Sverige, hamnar i någon förort utanför Malmö,
              lever med sina tidigare landsmän på olika typer av bidrag och
              bor i en lägenhet där det finns hur många som helst. Då blir man
              inte en del av det svenska samhället. Det är det som den nuvarande
              regeringens och tidigare regeringars politik lett till.
            </seg>
          </u>
          <u>
            <seg>
              Sedan kan man beskylla mig för att tala i termer av vi och de.
              Det gör jag inte. Det är ni, Göran Hägglund, som tillsammans med
              de övriga partierna i sjuklövern i denna församling skapat det
              här samhället, skapat ett splittrat och segregerat vi-och-de-samhälle.
              Jag är den ende som talar om det ur det perspektivet. Jag är den
              ende som vill göra någonting åt den situationen. Ni övriga vill
              fortsätta att driva samma politik. Du och din regering, Göran
              Hägglund, vill till och med förvärra situationen genom ytterligare
              invandring, genom ytterligare mångkultur, genom diskriminerande
              åtgärder gentemot svenskar, där man positivt särbehandlar invandrare,
              betalar deras löner och så vidare och skapar skattefria zoner
              för invandrartäta områden. Det är ingen politik för att hålla
              ihop Sverige. Det är att fortsätta med splittringspolitiken.
            </seg>
          </u>
          <note>
            I detta anförande instämde Erik Almqvist (SD).
          </note>
          <note type="speaker">
            Anf. 102 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Det skumma med Jimmie Åkessons resonemang är att
              han påtalar problem, och när vi föreslår lösningar för att ta
              itu med de problemen passar åtgärderna inte utan då sätter han
              sig emot dem. När vi föreslår åtgärder som gör att fler ska komma
              i arbete säger Jimmie Åkesson och hans partikamrater nej. När
              jag säger att det är udda att Jimmie Åkesson står här och pekar
              på detta enbart som problem och därmed bidrar till att skapa splittring
              i stället för att säga någonting om alla de människor som gör
              fantastiska insatser varje dag säger Jimmie Åkesson: Ja, det gör
              de. Nu har jag sagt någonting om det. Är Göran Hägglund nöjd?
            </seg>
          </u>
          <u>
            <seg>
              Det handlar inte om det utan om hur vi åstadkommer ett Sverige
              som är sammanhållet. Jimmie Åkessons politik leder inte till det.
              Han bidrar till den splittring som är ett problem och säger nej
              till varje åtgärd som ska innebära en lösning på detta.
            </seg>
          </u>
          <note type="speaker">
            Anf. 103 JIMMIE ÅKESSON (SD) replik:
          </note>
          <u>
            <seg>
              Fru talman! Låt oss snabbt kontrollera vilka åtgärder Göran Hägglund
              avser och som vi inte stöder. Det handlar om nystartsjobb och
              instegsjobb. Instegsjobben inte minst är, som jag sade, en direkt
              diskriminering av svenskar. Man inte bara betalar sociala avgifter
              för invandrare utan även deras lön. Man måste alltså inte bara
              konstruera jobben utan sedan också betala lönen för att få invandrare
              i arbete. Det är ingen bra politik. Det kommer jag aldrig att
              stödja.
            </seg>
          </u>
          <u>
            <seg>
              Nystartszoner har det också på senare tid talats om i debatten.
              Det innebär att man i invandrartäta områden befriar företag från
              vissa skatter. Det är också en diskriminering. Det har provats
              i andra länder och inte gett önskad effekt. Den politiken kommer
              jag aldrig att stödja.
            </seg>
          </u>
          <u>
            <seg>
              Sedan har vi ökad invandring, arbetskraftsinvandring. Det ökar
              ju bara konkurrensen om jobben. Det innebär att vi på sikt får
              en lönedumpningseffekt. Den politiken kommer jag aldrig att stödja.
            </seg>
          </u>
          <u>
            <seg>
              Jag vill föra en politik för sammanhållning, för respekt för
              det svenska samhället. Det innebär att vi inte fortsätter med
              den splittringspolitik som den nuvarande regeringen har fört.
            </seg>
          </u>
          <note>
            I detta anförande instämde Tony Wiklander (SD).
          </note>
          <note type="speaker">
            Anf. 104 JONAS SJÖSTEDT (V):
          </note>
          <u>
            <seg>
              Fru talman! Jag tycker att debatten har gett en ganska god bild
              av den svenska politiken. På den ena sidan har vi en regering
              som är väldigt nöjd, inte minst med sig själv, och tycker att
              det går bra. Man hanterar de stora frågorna och det går framåt
              för Sverige. Man föreslår egentligen inga större samhällsförändringar
              eller reformer på något område. Nu är det bara att fortsätta som
              vi gör, och så kommer det mesta att ordna sig.
            </seg>
          </u>
          <u>
            <seg>
              Man kan jämföra det med vår bild i oppositionen. Vi är inte nöjda.
              Vi tycker att det finns helt avgörande utmaningar som samhället
              måste ta tag i och göra någonting åt. En del saker har gått åt
              fel håll. Annat har naturligtvis gått åt rätt håll.
            </seg>
          </u>
          <u>
            <seg>
              Den kanske största utmaning som vi står inför är klimatfrågan
              och det faktum att vi per person släpper ut åtminstone fem gånger
              så mycket växthusgaser som den här planeten tål. Det fanns en
              tid då den svenska regeringen pratade om det här, då ministrarna
              stod på rad och pratade klimatfrågor. I dag har jag knappt hört
              ett ord om klimatet, men Göran Hägglund har chansen när han kommer
              här efteråt. Det är symtomatiskt att klimatet var en innefråga
              som gällde ett tag, men att man när klimatförhandlingarna misslyckas
              inte tar detta på allvar.
            </seg>
          </u>
          <u>
            <seg>
              Sverige måste byggas om. Vi måste få över godstransporterna på
              en välfungerande järnväg. Vi måste bygga om våra bostadsområden.
              Vi måste ha en annan jordbrukspolitik i Sverige. Vi måste väga
              in hänsynen till klimatet i vartenda beslut vi tar, till exempel
              i statsbudgeten. Gör vi inte det kommer vi inte att klara det
              här. Med regeringens politik kommer vi inte att klara det.
            </seg>
          </u>
          <u>
            <seg>
              Den här politiken är samtidigt, när vi ställer om Sverige, den
              politik som skapar framtidens välfärd och framtidens arbeten.
              Det är när vi bygger om bostadsområdena och ökar effektiviteten
              i transporterna som vi blir ett modernare land, ett uthålligt
              land och ett land som kan vara ett föredöme internationellt. Här
              finns en fundamental skillnad mellan att använda ekonomiskt utrymme
              för att stimulera, investera och ställa om och att bara blåsa
              på med att försöka öka den privata konsumtionen. Det första är
              att ta ansvar inte bara för miljön, utan också för framtidens
              arbetstillfällen och Sveriges globala konkurrenskraft. Då duger
              det inte att vara nöjd och tycka att det räcker med lite sänkt
              restaurangmoms och kanske lite mer sänkt skatt för höginkomsttagarna.
            </seg>
          </u>
          <u>
            <seg>
              Det andra område som hänger ihop med detta och som är vår stora
              utmaning är den i dag närmast permanenta massarbetslösheten. När
              var fjärde ung människa går utan jobb, när arbetslösheten har
              bitit sig fast runt 78 procent, då är vi på väg dit vi inte ville
              komma och där många länder har varit. Vi vet priset för det. Vi
              vet hur det sliter isär ett samhälle, hur funktionshindrade inte
              har en chans på arbetsmarknaden, hur det ökar segregeringen och
              inkomstklyftorna och hur unga människor som har drömt om en framtid
              inte kan förverkliga sina framtidsdrömmar. Därför är inget viktigare
              än att ha en politik för full sysselsättning. Men jag undrar om
              det egentligen ens är regeringens mål att vi ska ha full sysselsättning
              i landet. Jag tvivlar på det.
            </seg>
          </u>
          <u>
            <seg>
              Vänsterpartiet menar att full sysselsättning ska vara det överordnade
              målet för den ekonomiska politiken och att det låter sig kombineras
              med stabila statsfinanser och låg inflation. I själva verket är
              det så att om vi accepterar att sysselsättningsnivån varaktigt
              går ned i samhället minskar vi våra möjligheter att lösa samhällsproblemen
              och att få en bärkraftig ekonomisk utveckling och betala för kommande
              generationer. Men här har regeringen i grunden misslyckats.
            </seg>
          </u>
          <u>
            <seg>
              Det krävs en politisk omläggning. Det krävs att sysselsättningen
              blir det överordnade målet för den ekonomiska politiken. Det krävs
              att det utrymme som finns används för strategiska investeringar,
              kommunikationer, forskning och innovationer, att det används för
              att bygga om Sverige i grunden. Det gör inte denna regering, och
              den har inte ambitionen att göra det.
            </seg>
          </u>
          <u>
            <seg>
              Det krävs att vi satsar mer på kvalificerad yrkesutbildning.
              Samtidigt som vi har hög arbetslöshet i landet har vi inom många
              viktiga yrken brist på människor som arbetar. Vi kan göra mycket
              mer. Detta är slöseri med möjligheter och med människor som vill
              bidra till vårt samhälle.
            </seg>
          </u>
          <u>
            <seg>
              Vi måste också se att behoven växer i den gemensamma välfärden.
              Allt fler blir äldre. Det är bra, men allt fler kommer också att
              behöva samhällets hjälp. Nu har platserna i äldreomsorgen blivit
              färre och färre. Bemanningen har gått ned på många håll. Denna
              arbetsuppgift finns och måste betalas. Vi är beredda att göra
              det. Den kan bara betalas solidariskt över skattsedeln och kan
              bara fungera om man bidrar efter bärkraft. Här finns skillnaden
              mellan vänsterpolitik å ena sidan och högerpolitik å den andra.
            </seg>
          </u>
          <u>
            <seg>
              Den tredje stora utmaning som jag skulle vilja lyfta fram är
              otryggheten på arbetsmarknaden. I det tysta har det skett en helt
              avgörande förskjutning, där alltför många inte har ett tryggt
              arbete, där man får budet om arbete under morgondagen per sms
              över telefonen eller där de som har jobbat i åratal inom industrin
              får gå för att se att någon från ett bemanningsföretag ska komma
              in dagen efter och ta över den gamla arbetsuppgiften. Så ser ett
              samhälle ut som inte värdesätter de människor som arbetar och
              inte ger dem trygghet. Allra mest utsatta är förutom våra unga
              de som kommer hit från andra länder.
            </seg>
          </u>
          <u>
            <seg>
              Ni kan göra mycket mer i regeringen. Ni kan se till att svenska
              kollektivavtal respekteras. Ni kan se till att den som köper in
              en tjänst ansvarar för att underleverantörerna har kollektivavtal
              och är skyldiga att leva upp till det. Ni kan göra någonting med
              missbruket av F-skattsedlar. Ni skulle kunna göra det här i morgon,
              men ni väljer att inte göra det.
            </seg>
          </u>
          <u>
            <seg>
              På det sättet bidrar ni till otryggheten på arbetsmarknaden.
              Ni bidrar till att fattiga människor från andra länder som desperat
              behöver försörjning utnyttjas hänsynslöst på svensk arbetsmarknad
              i dag. Det är inte värdigt ett fint land som Sverige att det är
              på det sättet. Det slår också ut de seriösa företagen, som vill
              ha kollektivavtal och som vill ge de anställda trygghet och behandla
              dem väl. De har inte en chans när andra smiter från sitt samhällsansvar.
              Det drabbar statskassan och de andra löntagarna, vars rättigheter
              pressas tillbaka.
            </seg>
          </u>
          <u>
            <seg>
              För oss är det en avgörande fråga att öka tryggheten på jobbet,
              våga vara lite tuffare mot EU och hävda kollektivavtalen på svensk
              arbetsmarknad. Ni gör en läpparnas bekännelse om arbetsrätt. Ni
              har lärt er att säga rätt saker. Det är som man säger i USA: You
              can talk the talk, but you can not walk the walk. I praktiken
              gör ni någonting annat varje gång det gäller.
            </seg>
          </u>
          <u>
            <seg>
              Upp till bevis nu i Europeiska unionen! Fixa det sociala protokollet!
              Menar ni allvar med att kollektivavtal ska gälla i Sverige är
              det väl dags att inte glömma det när planet lättar från Bromma
              utan komma ihåg det också när man landar i Bryssel och ska förhandla
              på allvar.
            </seg>
          </u>
          <u>
            <seg>
              I dag är det Vänstern som värnar skattebetalarnas pengar. I dag
              är det vi som vårdar de skattekronor vi får in. Hur mycket pengar
              försvinner till vinstdrivande bolag, framför allt riskkapitalbolag,
              från välfärden varje år? Är det 8 eller 10 miljarder? Det är till
              och med svårt att få reda på den exakta siffran. Men vi vet att
              välfärden i dag läcker som ett såll. Den har blivit en lukrativ
              bransch för riskkapitalister. De är där av ett enda skäl: De ska
              göra sig en hacka. De ska göra sig en rejäl hacka på vår mormor,
              våra barn eller den som behöver en bra hemtjänst.
            </seg>
          </u>
          <u>
            <seg>
              Det där är inte ansvarsfullt. Vi vet att bemanningen är lägre,
              att de behöriga lärarna är färre och att jobbet görs sämre i de
              här företagen, där man bara har vinstintresset framför sina ögon.
              Det var inte dit vi skulle betala våra skattepengar. Vi betalar
              ganska mycket skatt det står vi för i Vänsterpartiet för att vi
              ska ha en riktigt bra skola, för att vi ska veta att våra föräldrar
              är trygga på äldreboendet och för att veta att det offentliga
              fungerar. Men ni är faktiskt med och river ned någonting som vi
              har byggt upp under generationer. Ni gör det genom en fullständigt
              naiv övertro på privatiseringar och att släppa loss vinstintresset
              i den svenska välfärden.
            </seg>
          </u>
          <u>
            <seg>
              Vi vill gå motsatt väg. Vi vill använda pengarna, och lite pengar
              till, för att ge personalen riktigt bra villkor. Ska vi greja
              äldreomsorgen i framtiden handlar det inte om att välja mellan
              Attendo och Carema. Det kommer aldrig att ordna en bra äldreomsorg.
              Det handlar om att ge personalen vettiga arbetsvillkor. Alla ska
              vara utbildade. Man ska kunna jobba heltid. Man ska kunna ha ett
              bra schema. Man ska kunna få vidareutbildning. Man ska kunna ha
              stöd i sitt svåra och tunga arbete. Det finns ingen genväg om
              man vill ha en bra äldreomsorg. Den enda vägen är att bry sig
              om de äldre och att bry sig om personalen så att den kan göra
              ett riktigt bra arbete med de äldre. Det är dags att ompröva privatiseringspolitiken
              och utförsäljningspolitiken.
            </seg>
          </u>
          <u>
            <seg>
              Fru talman! Vi har en regering som verkar vara väldigt nöjd.
              Jag tycker också ibland att den verkar vara något trött. Det kommer
              egentligen inte så mycket nya förslag från regeringen längre.
              Jag tycker att ni inte ens försöker skapa lösningar på vår tids
              stora utmaningar. Är man inte beredd att göra det är det dags
              att lämna över till någon ny, som kan ta sig an de stora utmaningarna,
              och det är vi beredda att göra, för klimatet, för sysselsättningen
              och för välfärden.
            </seg>
          </u>
          <note>
            I detta anförande instämde Ulla Andersson, Marianne Berg, Josefin
            Brink, Rossana Dinamarca, Jens Holm, Siv Holma, Wiwi-Anne Johansson,
            Amineh Kakabaveh, Mia Sydow Mölleby, Lars Ohly och Eva Olofsson
            (alla V).
          </note>
          <note type="speaker">
            Anf. 105 Statsminister FREDRIK REINFELDT (M) replik:
          </note>
          <u>
            <seg>
              Fru talman! Jag hälsar Jonas Sjöstedt välkommen i hans nya roll.
              Jag vill inleda med en fråga till Jonas Sjöstedt. Kan Jonas Sjöstedt
              namnge oppositionsledaren i Sverige? Alla svar som är längre än
              två ord kommer att leda till följdfrågor.
            </seg>
          </u>
          <u>
            <seg>
              Jonas Sjöstedt gick med i Vänsterpartiet kommunisterna 1983,
              sex år innan murens fall och sju år innan partiet slutade att
              kalla sig Vänsterpartiet kommunisterna. År 1983 rasade löntagarfondsdebatten
              i Sverige. C-H Hermansson, en tidigare partiledare, stod i denna
              riksdag, uttryckte sig och sade: Vi kommunister tycker. C-H Hermansson
              har av Jonas Sjöstedt utpekats som en person som Jonas Sjöstedt
              ser som ett föredöme.
            </seg>
          </u>
          <u>
            <seg>
              Jonas Sjöstedt gick med i Vänsterpartiet kommunisterna och vill
              i dag få oss att tro att han gjorde det för att han inte trodde
              på kommunismen. Det är ungefär som att säga till svenska folket
              att jag gick med i Moderaterna för att jag inte trodde på frihet.
              Jag tror inte riktigt att det håller.
            </seg>
          </u>
          <u>
            <seg>
              Det vi hörde nu var en mycket tydlig vänsterledare av ett slag
              som vi känner igen. Allt var bättre när ni kallade er för kommunisterna.
              Egentligen har allting gått snett sedan dess.
            </seg>
          </u>
          <u>
            <seg>
              Grundproblemet är vår öppna ekonomi, globaliseringen, Europeiska
              unionen och det gränsöverskridande. Mycket riktigt beslutade er
              kongress att förbjuda bemanningsföretag och införa sex timmars
              arbetsdag. Vi ska lämna EU, och vi ska förbjuda visstidsanställningar.
              Förbuden står som spön i backen. Återregleringen och tron att
              vi kan föra tillbaka Sverige till 70-talet eller ännu tidigare
              finns fortsatt kvar.
            </seg>
          </u>
          <u>
            <seg>
              Var är förnyelsen, Jonas Sjöstedt? Det är precis samma gamla
              budskap från ert parti oavsett om det bara heter Vänsterpartiet
              eller Vänsterpartiet kommunisterna.
            </seg>
          </u>
          <note type="speaker">
            Anf. 106 JONAS SJÖSTEDT (V) replik:
          </note>
          <u>
            <seg>
              Fru talman! Jag tackar för att bli välkomnad av statsministern
              till dessa debatter. Jag ser fram emot att ha dem framöver.
            </seg>
          </u>
          <u>
            <seg>
              Det finns en viss typ av argumentation som brukar användas mot
              oss när meningsmotståndaren har fått slut på sina argument. Jag
              trodde att det skulle vara Jan Björklund som skulle vara snabbast
              på det området, men det var statsministern. Det gick på ungefär
              fem sekunder, som jag märkte det.
            </seg>
          </u>
          <u>
            <seg>
              Det finns mycket i mitt parti som man ska vara kritisk mot, Fredrik
              Reinfeldt, och det är jag också. Det finns mycket att vara självkritisk
              mot. Men vi skriver åtminstone inte om vår historia för att försöka
              få den att framstå som någonting annat än vad den är.
            </seg>
          </u>
          <u>
            <seg>
              Att Moderaterna är emot kortare arbetstid är ingen överraskning.
              Om ni hade fått bestämma genom historien hade vi i dag inte haft
              åtta timmars arbetsdag, 40 timmars arbetsvecka och fem veckors
              semester. Ni har varit emot varenda reform om kortare arbetstid
              i Sveriges hela historia. Ni är de verkliga bakåtsträvarna i den
              här församlingen. Ni är de konservativa.
            </seg>
          </u>
          <u>
            <seg>
              Varför har vi visioner och drömmar om att människor ska kunna
              jobba lite mindre och ha lite kortare arbetstid? Därför att de
              får ett bättre liv. De får mer tid med sina barn och möjligheten
              att orka arbeta tills de får pension, vilket många LO-medlemmar
              inte får i dag, och vi får möjligheten till bättre folkhälsa.
            </seg>
          </u>
          <u>
            <seg>
              Förlåt oss, Fredrik Reinfeldt, men vi kan inte låta bli att drömma
              om att det finns någonting som är ännu bättre. Produktiviteten
              som växer kan användas och fördelas på ett mer rättvist sätt,
              och arbetet kan också fördelas mer rättvist. Vi har de drömmarna
              och de visionerna, och det står vi för att vi har.
            </seg>
          </u>
          <note type="speaker">
            Anf. 107 Statsminister FREDRIK REINFELDT (M) replik:
          </note>
          <u>
            <seg>
              Fru talman! Man lär sig någonting när man jobbar med offentliga
              finanser. Det är att man ibland får korrigera de offentliga finanserna
              om det finns fler helgdagar vissa år än annars. Det är ett sätt
              att uttrycka att om vi jobbar en dag mer i Sverige, vilket infaller
              vissa år, påverkar det tillväxten positivt.
            </seg>
          </u>
          <u>
            <seg>
              Vänsterpartiet ska nu driva som huvudkrav att vi inte ska jobba
              någon dag mindre utan att vi ska skära bort 25 procent av allt
              arbete varenda dag året runt. Dessutom påstår de att det inte
              skulle ha någon effekt på offentliga finanser eller svensk ekonomi.
              Mer seriösa bedömare skulle säga att det är en verklig metod för
              att krympa vår svenska ekonomi.
            </seg>
          </u>
          <u>
            <seg>
              I realiteten erkänner Vänsterpartiet det. De säger att det rimligen
              kommer att leda till produktivitetsökningar och förbättringar.
              Det ska finansiera reformen. Allt som ni gör ska gå till friska
              människors möjligheter att jobba mindre, inte till sjuka och utsatta
              och inte för att anstränga sig för att andra människor ska komma
              i arbete.
            </seg>
          </u>
          <u>
            <seg>
              Det beskriver ni som er stora reform, reformen att Sverige ska
              jobba mindre. Det är inte svaret på framtidsutmaningarna.
            </seg>
          </u>
          <note type="speaker">
            Anf. 108 JONAS SJÖSTEDT (V) replik:
          </note>
          <u>
            <seg>
              Fru talman! Jag är inte förvånad över argumenten. Hade de fått
              råda under 1900-talet hade vi stått här i dag och jobbat betydligt
              fler timmar. Men det har gått varje gång. Ni har alltid sagt att
              det inte var möjligt, precis som ni har sagt nej till varje social
              reform av betydelse. Vi tror att de sociala reformernas tid inte
              är förbi.
            </seg>
          </u>
          <u>
            <seg>
              Vad är det då vi säger? Det är att vi ska ta ett första steg
              till 37 timmars arbetsvecka. Många arbetar redan 37 timmar. Det
              handlar om att de som är privilegierade och har starka fackförbund
              kan få ned arbetstiden. I Frankrike jobbar man mindre än 37 timmar.
              Världens mest framgångsrika exportindustri, den i Tyskland, arbetar
              lite drygt 35 timmar i veckan. Det är naturligtvis fullt möjligt
              om man har ambitionen.
            </seg>
          </u>
          <u>
            <seg>
              För oss handlar det om att ge människor möjlighet till hela liv,
              att hinna med sina anhöriga och sina barn och att inte slitas
              ut av sitt arbete. Självklart kommer vi att komma till den dag
              då vi kan genomföra även det. Vi kommer att vara pådrivare, och
              ni kommer att stå på bromsen.
            </seg>
          </u>
          <note type="speaker">
            Anf. 109 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Jag har läst de förslag som Vänsterpartiet har lagt
              fram på senare tid. Det är bra med visioner. Jonas Sjöstedt nämnde
              att ni har visioner. Det är när visionerna möter verkligheten
              som regeringsduglighet prövas och mäts.
            </seg>
          </u>
          <u>
            <seg>
              Det är gratis förskola, rätt till heltid, gratis kollektivtrafik,
              mindre grupper i förskola, mindre grupper på fritidshem, fler
              lärare, fler sköterskor, fler vårdbiträden, rätt till förskola
              nätter och helger, högre studiemedel, gratis inträde på museer,
              gratis tandvård, högre löner i offentlig sektor, mer pengar till
              trafiken, mer pengar till förnybar energi, höjda tak i a-kassan,
              höjd ersättning i a-kassan, sänkta avgifter i a-kassan, höjda
              ersättningar i sjukersättningen, höjda tak i sjukförsäkringen,
              bygga tiotusentals nya bostäder, renovera äldre fastigheter, avskaffa
              karensdagarna och sex timmars arbetsdag.
            </seg>
          </u>
          <u>
            <seg>
              Fru talman! Listan är fyra gånger så lång, men tiden medger inte
              fortsatt uppläsning. Statsministern nämnde reformen med sex timmars
              arbetsdag. Vi gjorde en översiktlig beräkning av vad det skulle
              betyda bara för skolväsendet. Det är 15 miljarder bara för skolväsendet.
              Det finns inte en krona avsatt i era budgetalternativ. Det gäller
              om lärarna ska ha bibehållen lön, för det är vad ni säger. Om
              ni ska sänka lönen lika mycket kostar det naturligtvis ingenting,
              men då är det en lönesänkning med 25 procent ni förespråkar. Det
              innebär kraftigt ökad lön för en kraftigt minskat arbetsinsats.
            </seg>
          </u>
          <u>
            <seg>
              Ni behöver inte ha olika valaffischer nästa gång. Det räcker
              med en: Allt åt alla, Vänsterpartiet. Man undrar hur det ska betalas.
              Det ger Jonas Sjöstedt svar på i sitt kongresstal. Han säger:
              Vi måste modernisera de ekonomiska ramverken. Det är så det ska
              betalas. Aha, otroligt, att vi inte har tänkt på det innan!
            </seg>
          </u>
          <u>
            <seg>
              Jag har egentligen bara en enda fråga, Jonas Sjöstedt. Tar ni
              ens själva er egen politik på allvar?
            </seg>
          </u>
          <note type="speaker">
            Anf. 110 JONAS SJÖSTEDT (V) replik:
          </note>
          <u>
            <seg>
              Fru talman! Jag vet inte om den som vill gå med i en valutaunion
              som är färdig att rasa ihop ska läxa upp andra om ekonomisk trovärdighet,
              Jan Björklund.
            </seg>
          </u>
          <u>
            <seg>
              Vartenda förslag som vi lägger fram är finansierat. Varsågod
              och läs Vänsterpartiets budgetförslag. Det är inte så att vi lovar
              allting på en gång. Vi vet att det tar tid. Men vi har höga mål,
              till skillnad från en del andra, att utveckla samhället socialt
              ett steg i taget.
            </seg>
          </u>
          <u>
            <seg>
              Arbetstidsförkortning kommer att ske ett steg i taget. Om man
              tänkte som Jan Björklund skulle inte någonting ha hänt under 1900-talet.
              Ni har sagt att det inte gick. Det var aldrig möjligt att få längre
              semester, kortare arbetstid eller att genomföra sociala reformer,
              men det har gått.
            </seg>
          </u>
          <u>
            <seg>
              Det handlar om att ekonomin inte bara är ett mål i sig utan ett
              verktyg för att ge människor ett bra liv. Om man inte gör som
              ni borgerliga gör och sprätter i väg pengarna på att sänka skatten
              för de allra rikaste och inte använder hela reformutrymmet på
              att sänka restaurangmomsen denna mycket märkliga reform, som det
              kallas, som ni gör har man råd med en hel del annat.
            </seg>
          </u>
          <u>
            <seg>
              Det handlar om att bygga bostäder åt de bostadslösa och att se
              till att vi har en vettig a-kassa så att de som har otur och blir
              arbetslösa inte råkar så illa ut ekonomiskt. Man har möjlighet
              att renovera den svenska järnvägen så att vi får ett miljövänligt
              kommunikationssystem.
            </seg>
          </u>
          <u>
            <seg>
              Här finns skillnaden mellan oss som har både sociala ambitioner
              och vill bygga ett jämlikare och mer rättvist samhälle, både mellan
              kvinnor och män och mellan dem som har det bra ekonomiskt och
              dem som inte har det och er som verkar vara nöjda med det som
              det är. Vi har de sociala ambitionerna.
            </seg>
          </u>
          <u>
            <seg>
              Er politik har misslyckats. Nu har ni ökat klassklyftorna. Ni
              har sänkt skatten för de rikaste. Men det blev inga fler jobb.
              Det blev ingen bättre välfärd. Tvärtom finns det en stor grupp
              människor i det svenska samhället som känner sig väldigt utsatta
              i dag. Det är de som inte får någon sjukförsäkring när de är sjuka,
              de som inte får någon a-kassa när de är arbetslösa och de som
              inte vet om de har arbete nästa vecka. Men det är som att de aldrig
              finns när ni talar.
            </seg>
          </u>
          <note type="speaker">
            Anf. 111 Utbildningsminister JAN BJÖRKLUND (FP) replik:
          </note>
          <u>
            <seg>
              Fru talman! Jonas Sjöstedt svarar med att fortsätta att räkna
              upp ytterligare utgifter, som om jag hade glömt några. Och det
              hade jag, för alla fick inte plats.
            </seg>
          </u>
          <u>
            <seg>
              Jag förstår att Jonas Sjöstedt ständigt återkommer till den europeiska
              finanspakten. Dess uppgift är att säkerställa en budgetdisciplin,
              och där skulle inte Sverige platsa med Jonas Sjöstedts politik.
            </seg>
          </u>
          <u>
            <seg>
              Vänsterpartiets ekonomiska politik skulle ganska snabbt föra
              Sverige till ruinens brant. Det är kraftigt ökade utgifter på
              i stort sett alla samhällsområden. Och det är en kraftig minskning
              av antalet arbetade timmar i den svenska ekonomin. Det är en drastisk
              sänkning. Det hjälper inte om ni höjer skatterna per arbetad timme
              det ska ni göra för alla låginkomsttagare och medelinkomsttagare,
              har ni sagt. Det hjälper inte. Om antalet arbetade timmar är väsentligt
              mindre blir det mindre inkomster. Det blir mindre inkomster och
              kraftigt högre utgifter. Med er politik skulle ni på rekordtid,
              Jonas Sjöstedt, göra Sverige till Nordens Grekland.
            </seg>
          </u>
          <note type="speaker">
            Anf. 112 JONAS SJÖSTEDT (V) replik:
          </note>
          <u>
            <seg>
              Fru talman! Det där är faktiskt en usel argumentation, Jan Björklund.
              Du tar till det klassiska retoriska knepet. Man målar upp en nidbild
              av motståndarens politik, och så angriper man den nidbilden. Det
              är bekvämt, för då slipper man att ta hänsyn till den verkliga
              politiken.
            </seg>
          </u>
          <u>
            <seg>
              Läs vårt budgetförslag! Detta skulle ge större samhälleliga investeringar.
              Det skulle öka sysselsättningsnivån. Vi skulle till exempel satsa
              mer på utbildning och forskning än vad ni vill göra. Ni prioriterar
              sänkt skatt för dem som redan har mest.
            </seg>
          </u>
          <u>
            <seg>
              Det finns ett alternativ till en politik där klassklyftorna ständigt
              ökar, och det är det gemensamma ansvarets politik. Det handlar
              om att investera. Det handlar om att ta hand om varandra. Det
              handlar om att se till att vi får en bättre framtid när det gäller
              klimatet. Den politiken har vi.
            </seg>
          </u>
          <note type="speaker">
            Anf. 113 Näringsminister ANNIE LÖÖF (C) replik:
          </note>
          <u>
            <seg>
              Fru talman! Jag vill börja med att hälsa Jonas Sjöstedt välkommen
              som ytterligare en i raden av manliga partiledarkolleger.
            </seg>
          </u>
          <u>
            <seg>
              Sjöstedts parti har bestämt sig för att man vill förbjuda bemanningsföretag
              i Sverige. Det är förbud för en hel bransch pang, bom! Bemanningsföretagen
              står i dag för 100 000 jobb, för 100 000 människor, eller mer
              än 60 000 årsarbeten.
            </seg>
          </u>
          <u>
            <seg>
              Förra onsdagen var jag i Västerås och träffade ett bemanningsföretag
              som heter Seniorproffsen. Det är ett företag som hyr ut erfarna
              och äldre företagsledare som hjälper unga företag att snabbt komma
              på banan och att växa. Det kan handla om att på kort tid kunna
              anställa ett tiotal personer. De hjälper dem med såväl kontakter
              som möjliga vägar till finansiering.
            </seg>
          </u>
          <u>
            <seg>
              Men det är inte bara seniorer som får jobb via bemanningsföretag.
              Ungefär hälften av dem som är anställda inom bemanningsbranschen
              är under 30 år. Det är en grupp som tillsammans med människor
              från andra länder är i stort behov av sin första lön och en trygg
              anställning.
            </seg>
          </u>
          <u>
            <seg>
              80 procent av de jobb som finns inom bemanningsbranschen är tillsvidareanställningar,
              till exempel. Men den här branschen vill Vänsterpartiet förbjuda.
            </seg>
          </u>
          <u>
            <seg>
              Min fråga till Jonas Sjöstedt är: Hur kommer fler jobb att skapas
              om ni förbjuder bemanningsbranschen? Det är en stor och viktig
              sektor i Sverige. Och vad säger Jonas Sjöstedt till de 100 000
              människor som i dag får lön och trygghet genom att vara anställda
              i denna bransch?
            </seg>
          </u>
          <note type="speaker">
            Anf. 114 JONAS SJÖSTEDT (V) replik:
          </note>
          <u>
            <seg>
              Fru talman! Annie Lööf resonerar som om arbetena skulle försvinna
              om de inte skulle utföras av bemanningsföretag. Det är helt enkelt
              fel. Dessa arbeten finns för att de behöver utföras. Skillnaden
              är att vi inte vill ersätta anställningen direkt hos en arbetsgivare
              med olika lösa och otrygga anställningsformer.
            </seg>
          </u>
          <u>
            <seg>
              Man ska veta att i början av 90-talet fanns inte bemanningsbranschen
              i Sverige. Så såg det ut på den tiden. Det som sker nu är tvärtom
              att de som har fasta arbeten sägs upp när bemanningsföretagen
              ska in.
            </seg>
          </u>
          <u>
            <seg>
              Min fråga till Annie Lööf är: Vad har du att säga till dem som
              arbetade på Ålö-Maskiner i Brännland eller till dem som var anställda
              på Euromaint i Malmö, som varslades om uppsägning för att deras
              jobb skulle ersättas av bemanningsföretag? Är det rimligt att
              det är på det sättet? Tycker Annie Lööf att det är rimligt att
              man säger upp folk för att sedan ta in bemanningsföretagen?
            </seg>
          </u>
          <u>
            <seg>
              Det tycker inte vi. Vi menar att det här är ett tecken på en
              arbetsmarknad där maktfördelningen har blivit alldeles skev, där
              allting sker på arbetsgivarnas villkor och där arbetstagaren alltid
              ska vara utbytbar och flexibel. Så byggs inget bra arbetsliv.
            </seg>
          </u>
          <u>
            <seg>
              Hur ska man kunna påverka sitt arbete och hur ska man kunna få
              arbetskamrater som man bygger relationer med och hur ska man kunna
              få inflytande på sin arbetsplats om man inte vet om man är kvar
              där om en vecka?
            </seg>
          </u>
          <u>
            <seg>
              Vill man ha det goda arbetet, de trygga jobben och arbetstagare
              som vågar satsa på att utveckla och påverka sin arbetsplats duger
              det inte med att behandla dem som en slit- och slängvara som slängs
              fram och tillbaka.
            </seg>
          </u>
          <u>
            <seg>
              Där är skillnaden mellan dig och mig, Annie Lööf. Vi vill ha
              de trygga jobben. Då måste man se att det är ett problem när människor
              sparkas från sina arbeten för att bemanningsföretagen sedan ska
              gå in.
            </seg>
          </u>
          <note type="speaker">
            Anf. 115 Näringsminister ANNIE LÖÖF (C) replik:
          </note>
          <u>
            <seg>
              Fru talman! Självklart ska regelverk följas, och självklart ska
              det vara kollektivavtal som gäller i bemanningsbranschen, precis
              som i övriga branscher. Det är det också i dag.
            </seg>
          </u>
          <u>
            <seg>
              Men det här handlar ju inte om att regler ska följas eller inte,
              utan det Jonas Sjöstedt och Vänsterpartiet säger är att man vill
              förbjuda en hel bransch som i dag ger arbeten till 100 000 personer.
            </seg>
          </u>
          <u>
            <seg>
              I branschen finns också 3 0004 000 specialistsjuksköterskor,
              vårdbiträden och hyrläkare. United Minds gjorde en undersökning
              bland 500 företag. De sade att de viktigaste anledningarna till
              att de tar in bemanningsföretag handlar om att klara arbetstoppar
              eller hitta vikarier.
            </seg>
          </u>
          <u>
            <seg>
              Jag tycker att Jonas Sjöstedt ska sätta sig i väntrummet på ett
              av akutsjukhusen i Norrland och fråga dem som sitter där hur det
              kommer att påverka dem när hyrläkarna försvinner, hur det kommer
              att påverka dem när köerna till vården blir längre och längre
              för att landstingen runt om inte klarar av just vårdköerna, kvaliteten
              och välfärden.
            </seg>
          </u>
          <u>
            <seg>
              Jag vet vad patienternas svar kommer att vara. Man sätter kvaliteten
              och köerna i centrum. Köerna vill man minska.
            </seg>
          </u>
          <note type="speaker">
            Anf. 116 JONAS SJÖSTEDT (V) replik:
          </note>
          <u>
            <seg>
              Fru talman! Jag vet inte om stafettläkarna är ett bra exempel
              på att bemanningsbranschen är det mest lyckade av allt. Folk är
              nämligen inte så nöjda med stafettläkarna. De kan bestämma nästan
              vilken lön de ska ha och var de ska jobba. Så är det i stället
              för att man bestämmer sig för att anställa läkare på riktigt.
            </seg>
          </u>
          <u>
            <seg>
              Vi har en bättre modell. Vi vill till exempel att det ska bli
              möjligt för ett landsting att säga: Vi betalar av dina studieskulder
              om du arbetar på vår vårdcentral i fem år. Då kan man få komma
              till samma läkare när man kommer tillbaka nästa gång på återbesök.
              Då är det alltså inte en ny stafettläkare som kommer.
            </seg>
          </u>
          <u>
            <seg>
              Jag menar att det handlar om att bygga upp en bättre fungerande
              arbetsmarknad som också är inriktad på vårdtagarnas behov.
            </seg>
          </u>
          <u>
            <seg>
              Sedan pratar Annie Lööf om att man måste följa lagar och regler.
              Men om de inte är bra nog i dag och om man säger upp ordinarie
              personal för att sedan ta in bemanningsföretag undrar jag: Är
              det inte dags att skärpa lagen, Annie Lööf?
            </seg>
          </u>
          <note type="speaker">
            Anf. 117 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Också jag vill förstås säga hjärtligt välkommen till
              Jonas Sjöstedt i den nya rollen. Med Vänsterpartiet gillar jag
              mycket den oförfärade idealism som partiet präglas av. Jag ser
              fram emot många spännande debatter och ideologiska sammandrabbningar,
              för vi tycker inte lika om allt.
            </seg>
          </u>
          <u>
            <seg>
              I sitt anförande säger Jonas Sjöstedt att regeringen inte föreslår
              några större förändringar. Vi vill fortsätta på den inslagna linjen
              med en politik som gör det möjligt för fler personer att komma
              i arbete, som kan bidra till att finansiera en välfärd som finns
              för alla när behoven uppstår. Det kommer vi att arbeta vidare
              med, och vi tar det steg för steg.
            </seg>
          </u>
          <u>
            <seg>
              Jonas Sjöstedt tangerade i sitt anförande äldreomsorgen och den
              demografiska utmaningen. Jag skulle också vilja resonera lite
              grann om det här med arbetstiden, på temat oförfärad idealism.
            </seg>
          </u>
          <u>
            <seg>
              Man kan titta bara på välfärdsområdet. Lite enkelt uträknat skulle
              kanske kostnaden för den arbetstidsförkortning som Vänsterpartiet
              föreslår landa på ungefär 90 miljarder kronor. Och då talar vi
              bara om välfärdsområdet. Vi vet, Jonas Sjöstedt också, att vi
              har enastående utmaningar framför oss när det gäller att finansiera
              en värdig äldreomsorg för varje person som kommer att behöva hjälp
              och stöd. Vi har andra utmaningar också, men vi har det inte minst
              på det här området.
            </seg>
          </u>
          <u>
            <seg>
              Hur ser då Vänsterpartiets prioritering ut om var fjärde arbetstimme
              som personalen inom äldreomsorgen i dag utför inte ska utföras
              i morgon? Hur ska det här då gå till? Man kan inte önska allt
              åt alla vid varje givet tillfälle, utan politik handlar om att
              prioritera.
            </seg>
          </u>
          <note type="speaker">
            Anf. 118 JONAS SJÖSTEDT (V) replik:
          </note>
          <u>
            <seg>
              Fru talman! Jag tackar för välkomnandet från Göran Hägglund och
              ser fram emot kommande debatter.
            </seg>
          </u>
          <u>
            <seg>
              Om man vill använda resurserna väl, Göran Hägglund, ska man inte
              ha företag som använder 15 procent av resurserna till privat vinst
              i äldreomsorgen. Det är faktiskt så det ser ut med de här riskkapitalbolagen.
              Bara dessa miljarder rullade in i verksamheten skulle man kunna
              anställa ganska många fler sjuksköterskor och undersköterskor
              de som gör det här viktiga och riktiga jobbet.
            </seg>
          </u>
          <u>
            <seg>
              Vi inser att en arbetstidsförkortning tar tid. Den kommer att
              ske stegvis. Det har skett förut, och det kan naturligtvis ske
              igen i det svenska samhället. Vad skulle det då innebära för dem
              som har det viktiga och tunga jobbet i äldreomsorgen? Det skulle
              innebära att de orkade bättre i dag orkar många av dem inte till
              pensionen. Det skulle innebära att de blev mindre sjuka. Det skulle
              innebära att många av dem som i dag arbetar deltid och har väldigt
              låga inkomster och skulle vilja arbeta heltid i många fall faktiskt
              får en möjlighet att gå upp till heltid.
            </seg>
          </u>
          <u>
            <seg>
              Det finns stora sociala vinster att göra på att korta arbetstiden.
              Vi inser att det är svårt. Vi inser att det tar tid. Men det är
              vårt mål. Kanske är det så att fler skulle vilja arbeta med våra
              äldre, att fler skulle söka sig till omvårdnadsprogrammet om man
              visste att man skulle orka ett helt yrkesliv och visste att man
              skulle få vidareutbildning och en rimlig arbetssituation. Det
              är där vi lägger tyngdpunkten. Vi tror inte att privatiseringarna
              är vägen. Vi tror att vägen för äldreomsorgen är att fokusera
              på de äldres behov och på personalens utbildning och kompetens.
            </seg>
          </u>
          <u>
            <seg>
              Det finns mycket bra äldreomsorg i Sverige. Det är lätt att glömma
              det när vi diskuterar det här. Det finns många som arbetar oerhört
              fint, och vi vill att alla ska få förutsättningar att göra det.
              Jag menar att det egentligen bara är vi som parti som har lagt
              fram de konkreta förslagen. I vårt senaste budgetförslag har vi
              föreslagit en extra miljard till demensvården för att kunna öka
              bemanningen. Vi har föreslagit en tioårig utbildningssatsning
              för att alla som arbetar i äldreomsorgen ska ha inte bara en relevant
              yrkesutbildning utan också möjlighet till fortbildning. Jag tror
              att det är den sortens politik som skapar en riktigt bra äldreomsorg,
              och det vill vi göra.
            </seg>
          </u>
          <note>
            (Applåder)
          </note>
          <note type="speaker">
            Anf. 119 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Det är naturligtvis så att de pengar som anslås till
              äldreomsorgen ska gå till just äldreomsorgen. Jag ska återkomma
              till detta senare i mitt anförande.
            </seg>
          </u>
          <u>
            <seg>
              Det jag ville beskriva är att Vänsterpartiets förslag omvandlat
              innebär att var fjärde person skulle gå hem från arbetsmarknaden.
              Men vi skulle ändå utföra samma arbete eller så kommer vi inte
              att kunna utföra det. Det här är den bistra verklighet som Jonas
              Sjöstedt har att hantera.
            </seg>
          </u>
          <u>
            <seg>
              Jan Björklund kunde inte på sin begränsade talartid om två minuter
              räkna upp alla de andra önskemål som Vänsterpartiet har i sina
              motioner. Det är klart att politik handlar om att prioritera.
              Vi har en enastående utmaning när det handlar om morgondagens
              behov inom äldreomsorgen. Vi har problem i dag. Vi kommer att
              få stora utmaningar framöver, och då måste resurser satsas på
              detta. Frågan är om man då använder resurserna bäst genom att
              satsa på sjukvård och äldreomsorg eller på att vi som är arbetsföra
              arbetar mindre.
            </seg>
          </u>
          <note type="speaker">
            Anf. 120 JONAS SJÖSTEDT (V) replik:
          </note>
          <u>
            <seg>
              Fru talman! Produktiviteten stiger ständigt i vårt samhälle.
              Omfattningen på vår bruttonationalprodukt, den rikedom vi har,
              ökar hela tiden. Det här kan man använda på olika vis. Man kan
              välja att ständigt öka konsumtionen. Man kan också välja att korta
              arbetstiden. Det har gjorts många gånger i vår historia. Jag förstår
              inte. Det är ju inte så att det är ett elfte Guds bud att man
              ska arbeta just 40 timmars arbetsvecka, utan det är någonting
              som vi har konstruerat i politiken. Jag tycker därför att ni har
              en lite oflexibel syn på det här.
            </seg>
          </u>
          <u>
            <seg>
              Sedan finns det områden där man inte kan öka produktiviteten
              på det sättet. Dit hör omsorgen om människor. Där kommer det att
              behövas fler som arbetar. Det är helt naturligt. I grunden handlar
              det också om vad som är orsak, medel och mål i politiken. Som
              vi ser det är målet med att ha en stark ekonomi och en bra ekonomisk
              utveckling allas välfärd och allas möjligheter att leva rika liv.
              Då måste man kunna väga in att en del av det till exempel är att
              ha mer tid för sina barn, för sina vänner, för kultur och för
              föreningsliv. Därför vill vi korta arbetstiden.
            </seg>
          </u>
          <note>
            (Applåder)
          </note>
          <note type="speaker">
            Anf. 121 Socialminister GÖRAN HÄGGLUND (KD):
          </note>
          <u>
            <seg>
              Fru talman! I Sverige har vi en bred samsyn om att vård och omsorg
              ska ges efter behov och finansieras gemensamt. Vi vill att alla
              människor i vårt land oavsett ålder, kön, var vi bor och hur den
              egna ekonomin ser ut ska ha rätt till vård och omsorg på lika
              villkor.
            </seg>
          </u>
          <u>
            <seg>
              Under lång tid utfördes i vårt land nästan all vård och omsorg
              av det offentliga. Det blev stelbent och systemorienterat. Långa
              väntetider var regel, och den enskilda patienten, människan som
              vården var till för, sattes ofta på undantag. Eftersom alla gjorde
              på samma sätt blev det inte mycket till nytänkande. Det här såg
              också många socialdemokrater.
            </seg>
          </u>
          <u>
            <seg>
              Så småningom öppnades de offentliga monopolen. Inom ramen för
              den gemensamma finansieringen tilläts fler utförare. Valfriheten
              för den enskilde ökade. Personal kunde välja mellan olika arbetsgivare.
              Kortare beslutsvägar och förändringsvilja gjorde att utvecklingen
              tog fart. Kvalitet och tillgänglighet blev utgångspunkten inte
              vem som utförde vården och omsorgen.
            </seg>
          </u>
          <u>
            <seg>
              Vi har i dag en mycket positiv utveckling inom hälso- och sjukvården.
              Skillnaden i resultat och kvalitet mellan landstingen minskar.
              Genom vårdvalet har det tillkommit över 230 nya vårdcentraler
              på ett par år, och nytänkandet inom köbekämpningen har lett till
              att väntetiderna blir kortare. Dödligheten i de vanligaste dödsorsakerna
              stroke och hjärtinfarkt fortsätter att minska. Utbyggnaden av
              utbildningsplatser för vårdpersonal börjar ge positivt resultat,
              inte minst när det gäller antalet läkare. Detta är fakta som ingen
              trångsynt retorik i världen kan rucka på. Så här är det.
            </seg>
          </u>
          <u>
            <seg>
              Det finns förstås en rad områden som vi fortsatt behöver förbättra.
              Det finns starka skäl att arbeta hårt för att fortsätta utveckla
              hälso- och sjukvården och äldreomsorgen. Men jag kommer att lägga
              min energi på att söka förbättra vården, inte på att vrida klockan
              tillbaka och återgå till det som inte fungerade. Jag kan försäkra
              att vi kommer att vidta alla nödvändiga mått och steg för att
              stoppa kortsiktigt tänkande och ensidig betoning av ekonomisk
              vinst som går ut över vård och omsorgsbehövande. Omsorgen ska
              vara om den enskilda människan som befinner sig i en utsatt situation.
              Vi har alla kunnat se rapporter om sådant där det har gått fel
              och där människor råkat illa ut. Vår uppgift är att se till att
              det inte inträffar.
            </seg>
          </u>
          <u>
            <seg>
              Fru talman! Med allt detta sagt ser jag med oro på hur Socialdemokraterna
              under Håkan Juholt i den här situationen backar tillbaka till
              en gammaldags retorik, inte helt olik den som Vänsterpartiet alltid
              stått för, också när man kallade sig kommunister. Det finns en
              notorisk ovilja att erkänna att någon annan än det offentliga
              positivt kan bidra till att öka tillgängligheten, höja kvaliteten
              och förbättra omsorgen. I stället för att lägga fokus på patienten
              och hennes behov sätter man hårdnackat systemet i centrum. Jag
              är bekymrad över det nya tonläge som Håkan Juholt har infört i
              Socialdemokraterna under senare tid.
            </seg>
          </u>
          <u>
            <seg>
              Men det är inte bara jag som är bekymrad. Vi kunde för någon
              vecka sedan i Dagens Nyheter läsa vad Stefan Stern, tidigare centralt
              placerad socialdemokratisk medarbetare, skrev: Men få väljare
              engageras av, eller köper det förenklade politiska budskapet,
              att driftsformen i sig själva organisationsformen för utföraren
              avgör om det blir värdig omsorg för nära och kära, god vård eller
              skola av bästa kvalitet.
            </seg>
          </u>
          <u>
            <seg>
              Han varnar också Socialdemokraterna för hur det ska gå i valrörelsen
              2014. Han skriver: Då ska många av Sveriges 14.000 privata företag
              inom vård, skola och omsorg på goda grunder informera anställda
              som fått ökat inflytande, brukare som är nöjda och anhöriga som
              gjort aktiva val att det är högst osäkert om verksamheterna får
              finnas kvar vid ett maktskifte.
            </seg>
          </u>
          <u>
            <seg>
              Stefan Stern är tydlig. Han varnar för att Socialdemokraterna
              håller på att spela bort sin trovärdighet på välfärdsområdet.
              Vad händer med Socialdemokraternas trovärdighet, Håkan Juholt?
              Det centrala kan väl inte vara vem som utför. Vi måste som politiker
              lägga möda på att säkerställa att kvaliteten är hög, att tillgängligheten
              finns där, inte på vem som utför.
            </seg>
          </u>
          <u>
            <seg>
              Jonas Sjöstedt tog upp det som skett i riskkapitalföretag. Vi
              ska täppa till möjligheterna att företag som arbetar med de pengar
              som vi gemensamt har satsat kan kvitta bort dem och se till att
              inte betala skatt. Det ska vi fixa till. Vi behöver se till att
              uppföljningen blir bättre, att kvalitetskontrollerna blir bättre.
              Vi måste säkerställa att kommunerna blir bättre när de lägger
              ut verksamhet på andra, att man tar ansvar.
            </seg>
          </u>
          <u>
            <seg>
              Problem finns inom såväl kommunalt driven som privat driven äldreomsorg
              och sjukvård. Vi behöver se till att uppföljningen blir bättre.
              Men det som avgör kvaliteten är inte vem som utför utan hur det
              utförs, och det är det som vi ska sikta in oss på.
            </seg>
          </u>
          <u>
            <seg>
              Fru talman! Nyligen kunde den hågade läsa en både tänkvärd och
              rolig kolumn i Svenska Dagbladet under rubriken Skatter ersätter
              inte solidaritet. Paulina Neuding gjorde det självklara, men kanske
              kontroversiella, påpekandet att vi trots vårt höga skattetryck
              faktiskt har ett medmänskligt ansvar för varandra. Hon skriver:
              Välfärdsbygget kan ge intrycket att ansvaret för ens medmänniskor
              är upphandlat och outsourcat till staten, att omtanke är något
              som automatiskt dras från lönen.
            </seg>
          </u>
          <u>
            <seg>
              Ett sådant samhälle vill inte jag ha. Jag vill tillsammans med
              många andra bidra till ett Sverige där det offentliga är en del
              av samhället men där det finns utrymme för medmänskliga insatser,
              både av oss som enskilda och tillsammans med andra i idéburen
              verksamhet. I civilsamhällets olika organisationer finns det möjligheter
              att bidra med någonting som det offentliga kanske inte alltid
              kan göra när det gäller den direkta kontakten, när det handlar
              om att möta människor i de sammanhang där människor finns. Det
              offentliga har självklart sin uppgift, men jag tror att det finns
              någonting som ideella organisationer kan göra utöver det.
            </seg>
          </u>
          <u>
            <seg>
              Under mer än 50 år har vi diskuterat i riksdagen jag har inte
              varit med hela tiden att gåvor till ideella organisationer som
              arbetar för behövande borde vara avdragsgilla. Nu inträffade vid
              årsskiftet att det är möjligt. Det är möjligt att göra insatser
              och att göra avdrag på skatten för det. Är det bra? Ja, det är
              bra därför att det skickar en signal om att ideella organisationer
              är viktiga och spelar roll. Det spelar roll hur du och jag agerar
              i samhället, vid sidan om det offentliga. Vi vet genom forskning
              från andra länder att det här, utöver det som är skattereduktion,
              också ökar enskilda människors givande. Det tycker jag är bra.
              Det är en sak som är viktig.
            </seg>
          </u>
          <u>
            <seg>
              Den andra väldigt intressanta saken är vänsterns reaktioner.
              När vi stöttar civilsamhället, stärker det ideella engagemanget
              och markerar betydelsen av ditt och mitt agerande surar vänstersidan.
            </seg>
          </u>
          <u>
            <seg>
              Fru talman! Till sist vill jag säga att vi lever i ett Sverige
              som är bra på många sätt. En sådan här debatt handlar väldigt
              mycket om det som brister, det som är tillkortakommanden och problem.
              Så ska det ju vara. Det är så vi förbättrar Sverige.
            </seg>
          </u>
          <u>
            <seg>
              Ett område som jag skulle vilja nämna, som bekymrar mig mycket,
              handlar om barns och ungdomars uppväxtvillkor. Vi ser väldigt
              mycket av psykisk ohälsa hos barn, unga tjejer som skär sig. Det
              är lättare att bära den fysiska smärtan än att bära det som man
              har inombords. Det här tycker jag är ett jättestort bekymmer.
              Det finns många som far illa genom självsvält eller genom att
              brottas med självmordstankar. Alltför många ungdomar äter antidepressiva
              läkemedel för att stå ut med vardagen. Det här är ett bekymmer
              för alla människor i vårt land.
            </seg>
          </u>
          <u>
            <seg>
              Vi ser att de kriminella gängen har ganska lätt för att rekrytera
              personer som söker gemenskap som de inte finner någon annanstans,
              men där blir man någon. Hur löser vi det? Vi ser problemen, som
              har diskuterats här, med ungdomsarbetslöshet där jag tror att
              det behövs extra insatser. Det här är ett område som vi kristdemokrater
              kommer att arbeta mycket med under de kommande åren. Barns och
              ungdomars uppväxtvillkor är viktiga för barnen och ungdomarna
              själva i dag, men de spelar också en avgörande roll för hur Sverige
              ser ut om 10, 15 och 20 år. Nu lägger vi grunden för det framtida
              Sverige.
            </seg>
          </u>
          <note>
            I detta anförande instämde Anders Andersson, Annika Eclund och
            Robert Halef (alla KD).
          </note>
          <note type="speaker">
            Anf. 122 HÅKAN JUHOLT (S) replik:
          </note>
          <u>
            <seg>
              Fru talman! Göran Hägglund hade vänligheten att apostrofera mig
              så många gånger att jag valde att begära replik och tacka för
              denna möjlighet i debatten.
            </seg>
          </u>
          <u>
            <seg>
              Jag undrar om Kristdemokraterna egentligen tycker att det blev
              som ni ville. Du säger att jag försvarar systemen. Sedan försvarar
              du helhjärtat det sjukförsäkringssystem som talar om för en sjuk
              människa att denne är frisk efter en speciell tidsperiod, oavsett
              om han eller hon är det eller inte. Något stelbentare system än
              det för att hantera sjuka människor har väl aldrig funnits i Sverige.
            </seg>
          </u>
          <u>
            <seg>
              Du har inga som helst synpunkter på det faktum att de investeringar
              som vi under årtionden har gjort med våra skattemedel i sjukhus,
              vårdcentraler och liknande slumpas bort, skänks bort, ges till
              dem som tjänar pengar på dessa. Svenska Dagbladet, som det finns
              all anledning att lita på i dessa sammanhang, skrev i vintras
              om vårdbolagen Aleris, Ambea, Frösunda LSS och Attendo, fyra bolag
              där vinsterna ligger på mellan 100 och 440 procent utifrån vad
              de tidigare ägarna hade satt in. Det innebär att dessa företag,
              enligt Svenska Dagbladet, ger vinster på 7,2 miljarder kronor,
              därför att de har övertagit verksamheter som tidigare drevs i
              det gemensamma 7,2 miljarder av skattemedel.
            </seg>
          </u>
          <u>
            <seg>
              Låt det aldrig råda någon tvekan om att vi är för olika driftformer.
              Vi är utan tvekan för möjligheten att välja. Men sättet ni gör
              det på när ni slumpar ut våra gemensamma tillgångar så att stora
              globala koncerner eller stora nationella koncerner ska kunna skära
              guld med täljkniv av det som vi har investerat skattemedel i 7,2
              miljarder i vinst på fyra vårdbolag. Och du har inga synpunkter
              på detta, Göran Hägglund! Trodde du att det skulle bli så här
              när Kristdemokraterna underkastade sig Moderaternas vilja?
            </seg>
          </u>
          <note type="speaker">
            Anf. 123 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Jag är väldigt glad att signalen gick fram som gjorde
              att Håkan Juholt begärde replik. Han lyssnade dock inte så mycket
              på vad jag sade när jag talade om att vi på olika sätt ska säkerställa
              att de resurser som är avsedda för vård och omsorg ska gå till
              just vård och omsorg. Det är det de är till för.
            </seg>
          </u>
          <u>
            <seg>
              Vi behöver bli bättre på olika sätt. Här har Socialdemokraterna
              också ett ansvar, även om Håkan Juholt nu försöker krypa ur det.
              Det som har förändrats i Sverige när vi har gett möjligheter till
              fler utförare, som innebär att fler kan bidra till utvecklingen
              av hälso- och sjukvården i Sverige, är någonting som är bra. Men
              vi behöver se över regelverket så att vi säkerställer att pengarna
              går till det som de ska. Jag tycker inte att det är fult med vinst,
              men jag tycker att det är alldeles orimligt om det är så att det
              sker på bekostnad av vård- och omsorgsbehövande. Därför måste
              vi säkerställa ett regelverk som gör att pengarna går till det
              som de är till för.
            </seg>
          </u>
          <u>
            <seg>
              Det handlar inte om att ge bort några resurser som det offentliga
              äger. Det ska inte ske. Vi har förändrat lagstiftningen på en
              lång rad områden för att säkerställa just det. Är det så att verksamheter
              bedrivs i annan regi, alltså att man tar över verksamheter, ska
              man betala för det, inte bara det som man fysiskt skaffar utan
              också det som kan handla om kunder eller underlag, hur man nu
              uttrycker det här.
            </seg>
          </u>
          <u>
            <seg>
              Målet med allt det vi gör är att säkerställa att alla människor
              kan få vård och omsorg. Vi har sett att stelbenta strukturer inte
              utvecklar vården. Genom att få in fler aktörer som tänker nytt
              kan vi utveckla vården. Men vårt ansvar som politiker är oavvisligt
              att se till att vi har ett tryggt regelsystem som gör att pengarna
              går till just det som de är tänkta att gå till.
            </seg>
          </u>
          <note type="speaker">
            Anf. 124 HÅKAN JUHOLT (S) replik:
          </note>
          <u>
            <seg>
              Fru talman! Jag pekade på ett exempel i debatten med statsministern.
              Det var en vårdcentral i Stockholm som såldes från det gemensamma
              för 700 000 kronor. Efter några år såldes den vidare för 20 miljoner.
              19 300 000 kronor av detta värde skänktes bort från det gemensamma.
            </seg>
          </u>
          <u>
            <seg>
              Det är denna rea på det gemensamma som du är ansvarig för. Du
              säger en sak och jag har största respekt för dig men under din
              tid i regeringen har du medverkat till att rasera sjukförsäkringen.
              Du har höjt kostnaderna för sjukvård, och du har höjt kostnaderna
              för medicin på apoteken. Nu arbetar du i enlighet med höstbudgeten
              för att få in ännu fler vinstdrivande intressen inom vård och
              omsorg.
            </seg>
          </u>
          <u>
            <seg>
              Göran Hägglund! Kristdemokraterna vill så väl. Jag tvivlar inte
              på detta. Men när ni lyder under Moderata samlingspartiet, som
              har en dagordning som ser faktiskt ganska annorlunda ut, blir
              dina önskningar ingenting värda. Du levererar det som Fredrik
              Reinfeldt vill att du ska leverera. Så är det!
            </seg>
          </u>
          <note type="speaker">
            Anf. 125 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Håkan Juholt pratar mot bättre vetande. Resultaten
              i den svenska hälso- och sjukvården blir allt bättre det är mätbart
              när det gäller både de faktiska resultaten och människors upplevelse
              av hälso- och sjukvården. Tillgängligheten ökar. De köer som vi
              ärvde av Socialdemokraterna, som inte ens hade brytt sig om hur
              många människor som väntade på vård, håller på att betas av. Människor
              har i dag en oändligt mycket bättre tillgänglighet än tidigare.
              Kvaliteten ökar. Sjukförsäkringen har förändrats. Det innebär,
              precis som vi har hört tidigare här, att fler människor har gått
              från att vara sjukskrivna eller förtidspensionerade till att i
              allt större utsträckning vara i arbete. Det är bra för människor,
              och det är nödvändigt ekonomiskt. Men vi har i allt det vi gör
              den enskilda människan i centrum för vår omsorg. Det är precis
              det som politiken ska tjäna.
            </seg>
          </u>
          <note type="speaker">
            Anf. 126 GUSTAV FRIDOLIN (MP) replik:
          </note>
          <u>
            <seg>
              Fru talman! De möjligheter som både du och jag har fått i våra
              liv, Göran Hägglund, är resultatet av det arbete som tidigare
              generationer har lagt ned på att förvandla det här landet från
              ett av Europas fattigaste till ett av världens rikaste. I det
              arbetet slöts ett slags generationskontrakt. Det vi har att ge
              tillbaka är att fortsätta bygga ett bättre land som ger barn,
              unga och alla andra möjligheter att försöka förverkliga sina drömmar.
              Självklart ska vi ta hand om och ge en god omsorg till hjältarna
              när skröpligheten sätter in på ålderns höst.
            </seg>
          </u>
          <u>
            <seg>
              Under det senaste året har vi ändå mötts av fruktansvärda brott
              mot detta generationskontrakt. Det finns exempel på vanvård av
              äldre människor i omsorgen. Därför har vi krävt och lagt fram
              förslag på att få en bättre bemanning i den svenska omsorgen.
              Det är en kärnfråga. En värdig omsorg kräver att det finns tillräckligt
              med personal, tillräckligt med människor, som gör det viktiga
              jobbet att ge alla äldre en god vård och omsorg utifrån deras
              individuella behov.
            </seg>
          </u>
          <u>
            <seg>
              I dag ställs många undersköterskor i omsorgen inför helt omöjliga
              val. Ska de göra lyftet trots att reglerna förbjuder dem från
              att göra det själva därför att det är för tungt? Eller ska de
              låta de äldre sitta kvar i en blöja som behöver bytas?
            </seg>
          </u>
          <u>
            <seg>
              Vi har lagt fram förslag om kommunala nivåer på minimibemanning
              i äldreomsorgen. Än så länge har vi inte fått svar på vad Kristdemokraterna
              tycker om förslagen. Är ni beredda att tillsammans med oss hitta
              regler för kommunala miniminivåer på bemanningen i äldreomsorgen
              så att alla vet precis hur bemanningen ser ut i deras egna kommuner,
              vet vad de kan kräva och förvänta sig och kan ställa de krav som
              leder till att alla äldre i Sverige får en god och värdig omsorg?
            </seg>
          </u>
          <note type="speaker">
            Anf. 127 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Precis som Gustav Fridolin säger har vi sett exempel
              som har upprört oss alla oerhört mycket. Det spelar ingen roll
              om det har handlat om exempel som rör kommunal verksamhet eller
              om verksamheten har drivits i annan form. Några exempel har vi
              sett som har varit särskilt anmärkningsvärda som har handlat om
              Carema. Dem måste de naturligtvis ta ansvar för. Men också politiken
              har en oavvislig roll att spela när det gäller att ställa krav,
              att följa upp och se till att de kvalitetsnivåer som måste finnas
              upprätthålls.
            </seg>
          </u>
          <u>
            <seg>
              Det här handlar om människor som har kommit upp en del i åren
              och som är i behov av hjälp och stöd. De har inte valt livet själva,
              men de behöver hjälp och stöd. Vårt ansvar är att se till att
              det fungerar på bästa möjliga sätt för deras del.
            </seg>
          </u>
          <u>
            <seg>
              När det handlar om huruvida vi på statlig nivå ska avgöra exakt
              hur mycket personal som ska finnas på varje enhet känner jag ett
              mått av tveksamhet. Det finns ett sådant tänkande inom några områden.
              Det finns i form av rekommendationer för barngrupper inom förskolan,
              och vi har sett att det har fungerat lite sisådär. Hjälper det,
              eller skulle detta innebära för kommunpolitikerna som har det
              direkta ansvaret för verksamheten att de lägger sig på den nivå
              som krävs men inte gör mer? Då riskerar det att slå fel. Därför
              gäller det att vara eftertänksam. Det är kanske bättre att tala
              om mer exakt vad var och en ska få hjälp med än att tala om precis
              hur bemanningen ska vara. Det viktiga är att säkerställa att kvaliteten
              för den äldre är sådan att du och jag frivilligt vill bo där.
            </seg>
          </u>
          <note type="speaker">
            Anf. 128 GUSTAV FRIDOLIN (MP) replik:
          </note>
          <u>
            <seg>
              Fru talman! Om vi ska säkerställa detta måste vi våga ställa
              krav.
            </seg>
          </u>
          <u>
            <seg>
              Vi har en regering som i många sammanhang talar om vikten av
              att ställa krav, till och med att ställa krav på den som har varit
              sjuk för länge. Men vi har en regering som inte riktigt vågar
              ställa krav på dem som utför äldreomsorgen, på privata företag
              registrerade i skatteparadis. Där behöver vi ställa hårdare krav
              i dag.
            </seg>
          </u>
          <u>
            <seg>
              Kommunala riktlinjer, kommunala lägstanivåer för bemanningen,
              leder till en öppenhet så att alla äldre och anhöriga vet vad
              de kan förvänta sig och kräva. Då kan man i Bromölla se om de
              har satsat mer på äldreomsorgen i Östra Göinge och ställa sina
              lokala politiker till svars så att frågan om bemanningen kommer
              upp. Det är ett viktigt verktyg för att få bort många av de problem
              som i dag finns i svensk äldreomsorg, som i stor utsträckning
              bygger på att bemanningen är för låg. Om vi ska öka bemanningen
              och göra det omöjligt för en kommunpolitiker att skära ned tills
              äldreomsorgen inte längre är värdig eller göra det omöjligt för
              ett privat företag att nagga på kvaliteten för att plocka ut vinst
              måste vi våga ställa krav, också på dem som utför äldreomsorg
              i Sverige.
            </seg>
          </u>
          <note type="speaker">
            Anf. 129 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Där är vi inte oense. Det måste ställas mycket hårda
              krav på dem som har fått förtroendet att utföra hälso- och sjukvård,
              skolarbete eller äldreomsorg. Det ska faktiskt fungera. Inom äldreomsorgen
              är personer särskilt utsatta eftersom de inte enkelt kan välja
              något annat. De har den medicinska situation de har, och de behöver
              stöd.
            </seg>
          </u>
          <u>
            <seg>
              Det pågår ett arbete som handlar om de mest sjuka äldre, de personer
              som behöver stöd i olika former, där Läkarförbundets tidigare
              ordförande Eva Nilsson Bågenholm bland annat ser över hur vi ska
              formulera kvalitetskraven på ett bättre sätt än vi hittills har
              gjort. Vårt mål är att säkerställa att varje äldre person, varje
              person som behöver stöd, ska få bästa möjliga hjälp att få sin
              vardag att bli så ljus som den kan vara.
            </seg>
          </u>
          <note type="speaker">
            Anf. 130 JONAS SJÖSTEDT (V) replik:
          </note>
          <u>
            <seg>
              Fru talman! Jag har ett par frågor till Göran Hägglund om sterilisering
              av transpersoner. Jag är säker att för både dig och mig är barnen
              det viktigaste i våra liv. Att ge sig själv rätten att bestämma
              vem som får eller inte får ha barn är ett stort ansvar.
            </seg>
          </u>
          <u>
            <seg>
              Vi kan inte försvara att en viss grupp pekas ut och säga att
              de inte har rätt att få barn, vilket är ett villkor för transpersoner
              om de ska få bli den de vill vara. Det är i praktiken ni som äger
              frågan, Göran Hägglund. Ni skulle kunna ändra er och säga att
              ni har insett att det är fel.
            </seg>
          </u>
          <u>
            <seg>
              Vilka är egentligen argumenten för att inte tillåta transpersoner
              att få barn? Finns det några bäriga argument för det?
            </seg>
          </u>
          <note type="speaker">
            Anf. 131 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Låt mig backa lite i historien. Nuvarande lagstiftning
              gäller sedan 1972. Det är en gammal lagstiftning som många regeringar
              sedan dess har förvaltat utan att ändra på.
            </seg>
          </u>
          <u>
            <seg>
              Jag ärvde en utredning som föreslog ett antal förändringar. Utredningen
              sköts ned av snart sagt varje grupp som kunde ha synpunkter. Den
              dög inte att göra en ny lagstiftning på.
            </seg>
          </u>
          <u>
            <seg>
              Socialstyrelsen har gjort ett nytt arbete som vi tog emot på
              försommaren förra året. Det har remissbehandlats.
            </seg>
          </u>
          <u>
            <seg>
              Där finns en rad olika förslag, som bland annat handlar om hur
              vi ska kunna få ett bättre bemötande i vården för de personer
              som behöver behandling. Där finns förslag om att koncentrera resurser
              till färre ställen så att man blir bättre skickad att utföra det
              arbete som ska göras så att man inte sprider resurserna på ett
              sådant sätt att man inte blir tillräckligt bra. Där finns förslag
              om att ta bort en del moment i lagstiftningen, bland annat att
              man i dag måste vara ogift för att kunna byta kön och att man
              måste vara svensk medborgare.
            </seg>
          </u>
          <u>
            <seg>
              De här sakerna tycker jag är helt okomplicerade.
            </seg>
          </u>
          <u>
            <seg>
              Sedan finns det ett förslag som handlar om att ta bort 18-årsgränsen.
              I dag måste man vara 18 år för att själv kunna ta ställning för
              ett könsbyte.
            </seg>
          </u>
          <u>
            <seg>
              Sedan är det den svåra frågan om sterilisering. Sverige får där
              mycket kritik ur människorättssynvinkel, men det finns saker och
              ting som behöver belysas. Vi har i dag inte ett lagstiftningsförslag
              som är tillräckligt hållbart för att kunna läggas som förslag
              till riksdagen. Inte ens den som är väldigt ivrig att göra det
              tar på sig det ansvaret.
            </seg>
          </u>
          <u>
            <seg>
              Jag ska också säga att regeringen som helhet inte har tagit ställning
              i den här frågan. Frågan bereds. Det är Socialdepartementets område,
              och vi håller på att titta på frågan.
            </seg>
          </u>
          <note type="speaker">
            Anf. 132 JONAS SJÖSTEDT (V) replik:
          </note>
          <u>
            <seg>
              Fru talman! Jag har full respekt för att saker ska utredas ordentligt,
              men jag menar att den här frågan har utretts grundligt. Den är
              lagmässigt inte särskilt komplicerad. Antingen tvingar man igenom
              en sak eller också gör man det inte. Det finns gott om internationella
              exempel det har vi nyligen från länder som lyfter steriliseringstvånget.
            </seg>
          </u>
          <u>
            <seg>
              Det jag inte vill ska ske är att vi kommer att se tillbaka på
              den här steriliseringen som vi ser på andra steriliseringar i
              Sveriges historia, med skam: Hur kunde vi göra så här? Därför
              skulle jag vilja vädja till dig och uppmana dig: Ändra er!
            </seg>
          </u>
          <note type="speaker">
            Anf. 133 Socialminister GÖRAN HÄGGLUND (KD) replik:
          </note>
          <u>
            <seg>
              Fru talman! Som ansvarsfulla lagstiftare behöver vi göra saker
              och ting på ett noggrant sätt. Man ska se på alla aspekter. Det
              finns en politisk aspekt, det finns en juridisk aspekt och det
              finns en social aspekt på det här som vi ska titta på innan vi
              är färdiga med frågan. Regeringen har ännu inte tagit ställning,
              men vi ägnar frågan stor omsorg.
            </seg>
          </u>
          <note>
            Partiledardebatten var härmed avslutad.
          </note>
          <note>
            2 § Fortsatt ledighet
          </note>
          <note>
            Tredje vice talmannen meddelade att Marta Obminska (M) ansökt
            om fortsatt ledighet under tiden den 18 januari24 februari.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Hannes Beckman (M) skulle fortsätta
            att tjänstgöra som ersättare för Marta Obminska.
          </note>
          <note>
            3 § Ledighet
          </note>
          <note>
            Tredje vice talmannen meddelade att Jacob Johnson (V) ansökt
            om ledighet under tiden den 18 januari9 april.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Emma Wallrup (V) skulle tjänstgöra
            som ersättare för Jacob Johnson.
          </note>
          <note>
            4 § Avsägelser
          </note>
          <note>
            Tredje vice talmannen meddelade
          </note>
          <note>
            att Johnny Skalin (SD) avsagt sig uppdraget som ledamot i finansutskottet,
          </note>
          <note>
            att David Lång (SD) avsagt sig uppdraget som ledamot i skatteutskottet,
          </note>
          <note>
            att Erik Almqvist (SD) avsagt sig uppdraget som ledamot i socialförsäkringsutskottet
            och
          </note>
          <note>
            att Margareta Sandstedt (SD) avsagt sig uppdraget som ledamot
            i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            5 § Anmälan om kompletteringsval till utskott och EU-nämnden
          </note>
          <note>
            Tredje vice talmannen meddelade
          </note>
          <note>
            att Sverigedemokraternas riksdagsgrupp på grund av uppkomna vakanser
            anmält Erik Almqvist som ledamot i finansutskottet, David Lång
            som ledamot i socialförsäkringsutskottet och Johnny Skalin som
            ledamot i EU-nämnden,
          </note>
          <note>
            att Vänsterpartiets riksdagsgrupp anmält Emma Wallrup som suppleant
            i finansutskottet, skatteutskottet, miljö- och jordbruksutskottet
            och EU-nämnden under Jacob Johnsons ledighet samt
          </note>
          <note>
            att Moderata samlingspartiets riksdagsgrupp anmält Hannes Beckman
            som suppleant i arbetsmarknadsutskottet och EU-nämnden under Marta
            Obminskas ledighet.
          </note>
          <note>
            Tredje vice talmannen förklarade valda till
          </note>
          <note>
            ledamot i finansutskottet
          </note>
          <note>
            ledamot i socialförsäkringsutskottet
          </note>
          <note>
            ledamot i EU-nämnden
          </note>
          <note>
            Tredje vice talmannen förklarade vald under tiden den 18 januari9
            april till
          </note>
          <note>
            suppleant i finansutskottet
          </note>
          <note>
            suppleant i skatteutskottet
          </note>
          <note>
            suppleant i miljö- och jordbruksutskottet
          </note>
          <note>
            suppleant i EU-nämnden
          </note>
          <note>
            Tredje vice talmannen förklarade vald under tiden den 18 januari24
            februari till
          </note>
          <note>
            suppleant i arbetsmarknadsutskottet
          </note>
          <note>
            suppleant i EU-nämnden
          </note>
          <note>
            6 § Anmälan om inbjudan till riksdagens ledamöter från den norska
            Nobelkommittén att nominera kandidater till Nobels fredspris 2012
          </note>
          <note>
            Tredje vice talmannen meddelade att det från Sveriges ambassad
            i Oslo, på begäran av den norska Nobelkommittén, sänts en inbjudan
            till riksdagens ledamöter att nominera kandidater till Nobels
            fredspris 2012.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)778
          </note>
          <u>
            <seg>
              KOM(2011)779
            </seg>
          </u>
          <note>
            KOM(2011)886
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 13 mars
          </note>
          <note>
            9 § Subsidiaritetsprövning av förslag till förordning om ändring
            av förordning om kreditvärderingsinstitut
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 134 JÖRGEN ANDERSSON (M):
          </note>
          <u>
            <seg>
              Fru talman! Det är ett enigt utskott som beslutat lämna en subsidiaritetsinvändning
              och därtill ett motiverat yttrande angående förslag till ny förordning
              om kreditvärderingsinstitut, så som kommissionens förslag nu är
              utformat. Det kommer således inte att bli någon debatt, men det
              kan vara intressant att kort beskriva ärendet i alla fall.
            </seg>
          </u>
          <u>
            <seg>
              Subsidiaritetsprincipen anger att EU ska vidta en åtgärd endast
              om och i den mån som målen bäst kan nås genom åtgärder på unionsnivå.
              Därtill föreskriver proportionalitetsprincipen att åtgärderna
              inte ska gå utöver vad som är nödvändigt för att nå de uppställda
              målen. Det är viktigt att säga att det inte är sakfrågan vi hanterar
              i det här ärendet, utan det är en subsidiaritetsprövning. Den
              kan dock inte göras utan att vi granskar sakfrågan för att kunna
              göra en riktig bedömning.
            </seg>
          </u>
          <u>
            <seg>
              Låt mig därför börja med att säga att utskottet välkomnar kommissionens
              arbete med att försöka stärka regelverket omkring kreditvärderingsinstitut
              och användningen av kreditbetyg samt att kvaliteten ökar inom
              detta område. På en väl fungerande finansmarknad är det viktigt
              att kreditvärderingsinstituten fungerar och att kreditbetygen
              är trovärdiga.
            </seg>
          </u>
          <u>
            <seg>
              Finans- och skuldkriser har tydligt visat att det funnits problem
              på det här området, och därför är det viktigt att fortsätta arbetet
              med att komma till rätta med de problem som finns. Utskottets
              uppgift har varit att bedöma på vilken nivå detta bäst görs, och
              i det stora hela är detta en global verksamhet som inte begränsas
              av några nationsgränser varför mycket av detta arbete lämpar sig
              bäst på EU-nivå och på global nivå.
            </seg>
          </u>
          <u>
            <seg>
              Vår bedömning är dock att kommissionens förslag i vissa delar
              går för långt för att man ska uppnå målen på bästa sätt och att
              vissa åtgärder i stället riskerar att försämra marknadens funktionssätt.
              Särskilt gäller det i de delar som rör ett harmoniserat civilrättsligt
              ansvar, och det är det som är motivet till vår invändning och
              vårt motiverade yttrande.
            </seg>
          </u>
          <u>
            <seg>
              Den nu gällande förordningen gör det möjligt för varje land att
              reglera det civilrättsliga ansvaret i enlighet med respektive
              lands rättsordning i övrigt, och vi anser att det är en handlingsfrihet
              som är helt nödvändig även i framtiden. De skadeståndsrättsliga
              regelverken ser olika ut i olika medlemsländer, och därför uppstår
              både principiella och praktiska problem med en långtgående harmonisering
              i denna del.
            </seg>
          </u>
          <u>
            <seg>
              Fru talman! Enligt utskottets mening skulle detta innebära att
              målen inte bäst nås genom åtgärder på unionsnivå, så som kommissionens
              förslag nu är utformat i dessa delar. Det ger därför grund till
              en subsidiaritetsinvändning enligt utskottets mening. Med andra
              ord anser inte utskottet att förslaget i dess nuvarande utformning
              är förenligt med subsidiaritets- och proportionalitetsprinciperna.
            </seg>
          </u>
          <u>
            <seg>
              Jag vill därför yrka bifall till utskottets förslag till beslut.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Uppföljning av riksdagens tillämpning av subsidiaritetsprincipen
          </note>
          <note>
            Föredrogs
          </note>
          <note type="speaker">
            Anf. 135 BILLY GUSTAFSSON (S):
          </note>
          <u>
            <seg>
              Fru talman! Enligt riksdagsordningen ska konstitutionsutskottet
              inom riksdagen följa tillämpningen av subsidiaritetsprincipens
              tillämpning, och i ett betänkande ska utskottet meddela kammaren
              vilka iakttagelser som utskottet har gjort. Det är vad detta betänkande
              handlar om.
            </seg>
          </u>
          <u>
            <seg>
              Vi ska i dag också behandla utlåtande KU5, som handlar om förbindelserna
              mellan Europeiska kommissionen och de nationella parlamenten.
            </seg>
          </u>
          <u>
            <seg>
              Delvis handlar de här två dokumenten om samma saker. Man kan
              nog på goda grunder anta att inget av dem kommer att bli någon
              kioskvältare. Men det betyder inte att de är oviktiga tvärtom.
              Det handlar i grund och botten om kompetensfördelning, eller med
              ett annat ord handlar det om makt.
            </seg>
          </u>
          <u>
            <seg>
              Fru talman! Jag tänker kommentera några valda delar i det nu
              aktuella betänkandet.
            </seg>
          </u>
          <u>
            <seg>
              Trots att KU inte har kunnat dra några bestämda slutsatser om
              huruvida utskotten har tillämpat den i förarbetena till riksdagsordningen
              beskrivna så kallade tvåstegsmetoden finns det i utskottens yttranden
              till KU tecken på att metoden har fått ett något större genomslag
              än tidigare.
            </seg>
          </u>
          <u>
            <seg>
              Enligt min mening är det i så fall en positiv utveckling. För
              min del vill jag gärna slå fast att jag tror att det är både nödvändigt
              och önskvärt att själva prövningen i utskotten formmässigt går
              så lika till som möjligt. Mot den bakgrunden hoppas jag även i
              år att alla utskott hittar sin tillämpning av den så kallade tvåstegsmetoden.
            </seg>
          </u>
          <u>
            <seg>
              På förekommen anledning vill jag fästa viss uppmärksamhet på
              en diskussion som har kommit upp. Det handlar om att vi i utskottet
              konstaterar att subsidiaritetsprövningen inte är begränsad till
              ett lagstiftningsutkast i dess helhet utan att vi också kan pröva
              om delar av utkastet strider mot subsidiaritetsprincipen.
            </seg>
          </u>
          <u>
            <seg>
              Fru talman! Under rubriken Utfallet av genomförda subsidiaritetskontroller
              vill jag lyfta fram några synpunkter.
            </seg>
          </u>
          <u>
            <seg>
              Först och främst gör jag den reflexionen att granskningen av
              utfallet av gjorda kontroller innehåller minst två dimensioner,
              dels en kvantitativ dimension, dels en kvalitativ dimension. Den
              kvantitativa är förhållandevis enkel att mäta. Den kvalitativa
              är däremot mer grannlaga.
            </seg>
          </u>
          <u>
            <seg>
              Mot den bakgrunden vill jag understryka att det är viktigt att
              riksdagen kan utveckla arbetssätt och metoder för att dels fånga
              hur kompetensfördelningen mellan unionen och medlemsstaterna utvecklas,
              dels få ett helhetsperspektiv. Det finns ibland flera förslag
              som var för sig är okontroversiella ur subsidiaritetssynpunkt
              men som sammantagna kan peka mot att principen träds förnär. Här
              är det viktigt att vi kan utveckla metoder så att vi kan fånga
              dessa två dimensioner.
            </seg>
          </u>
          <u>
            <seg>
              Fru talman! En brist som vi kunde konstatera förra året var att
              kommissionens motiveringar för sina förslag inte höll tillräcklig
              kvalitet eller saknades helt. Tyvärr kan vi konstatera att det
              inte har blivit stort mycket bättre utan ligger kvar på samma
              bristfälliga nivå.
            </seg>
          </u>
          <u>
            <seg>
              För mig är det ganska anmärkningsvärt. Subsidiaritetsprövningens
              rättsliga grund är ju att pröva var den planerade åtgärden ska
              beslutas sett i förhållande till de mål som har satts upp.
            </seg>
          </u>
          <u>
            <seg>
              För mig är det ett mycket nära samband mellan mål och motiveringar
              för en åtgärd. Undermåliga eller rent av uteblivna motiveringar
              gör det naturligtvis mycket svårare och kanske omöjligt för parlamenten
              att göra en rimlig subsidiaritetsprövning.
            </seg>
          </u>
          <u>
            <seg>
              Någon annan slutsats än att kommissionen medvetet struntar i
              sina förpliktelser enligt det så kallade subsidiaritetsprotokollet
              till fördraget är faktiskt svår att dra. Förra året sade jag:
              Blir det inte en förbättring måste Sverige som medlemsstat agera.
              Jag tycker, fru talman, att det nu är dags för Sverige att agera.
            </seg>
          </u>
          <u>
            <seg>
              Slutligen, fru talman, vill jag bara konstatera att det i samband
              med de prövningar som utskotten har gjort förefaller som om det
              i stort sett inte har förevarit några kontakter med andra parlament.
            </seg>
          </u>
          <u>
            <seg>
              Jag vill bara erinra om två saker utifrån det faktumet. Dels
              går vi kanske miste om viktig information som vi hade kunnat ha
              nytta av, dels kanske vi försitter möjligheten att samla tillräckligt
              många länder för att uppnå de tröskelvärden som anges i fördraget
              för att få ett förslag omprövat. Det tycker jag vore olyckligt.
            </seg>
          </u>
          <u>
            <seg>
              Fru talman! Efter dessa ganska korta kommenterar vill jag sluta
              med att yrka på godkännande av utskottets anmälan i betänkande
              KU4.
            </seg>
          </u>
          <note type="speaker">
            Anf. 136 LARS ELINDERSON (M):
          </note>
          <u>
            <seg>
              Fru talman! Jag vill tacka Billy Gustafsson för en bra inledning
              till denna lilla diskussion. Det blir ju inte mycket av debatt
              men möjligen en liten diskussion där vi kan komplettera varandra.
            </seg>
          </u>
          <u>
            <seg>
              Precis som Billy sade inledningsvis är betänkandet enhälligt.
              Det har inte heller varit så mycket spännande diskussioner eller
              åsiktsskillnader oss emellan under beredningen av ärendet i utskottet.
            </seg>
          </u>
          <u>
            <seg>
              Det finns ändå skäl att lyfta upp en del frågor utöver dem som
              Billy har lyft upp i sin inledning, frågor som är av principiell
              betydelse och som kanske förtydligar för åhörarna hur formerna
              för det europeiska samarbetet ser ut i huvudsak.
            </seg>
          </u>
          <u>
            <seg>
              I den allmänna debatten får man ofta höra att saker och ting
              har bestämts i Bryssel. Men även på områden där Europeiska unionen
              har exklusiva befogenheter har vi från riksdagen möjlighet att
              direkt via våra kontakter med regeringen påverka de beslut som
              fattas även på områden där EU:s organ har de exklusiva befogenheterna.
            </seg>
          </u>
          <u>
            <seg>
              Det europeiska samarbetet sker i första hand genom samarbetet
              mellan medlemsländernas regeringar. Det yttersta ansvaret för
              att föra Sveriges talan internationellt och i EU ligger hos regeringen
              genom Europeiska rådet och indirekt kommissionen, framför allt
              på områden där EU har exklusiv beslutanderätt. Det gäller till
              exempel tullunionen, vissa konkurrensregler och den gemensamma
              handelspolitiken.
            </seg>
          </u>
          <u>
            <seg>
              Enligt den subsidiaritetsprincip som infördes i samband med att
              Lissabonfördraget antogs 2009 ska unionen på de områden där den
              inte har exklusiv befogenhet vidta en åtgärd endast om och i den
              mån som målen för den planerade åtgärden inte i tillräcklig utsträckning
              kan uppnås av medlemsstaterna.
            </seg>
          </u>
          <u>
            <seg>
              Subsidiaritetsprincipen utgår alltså från synen att gemenskapen
              byggs underifrån och uppåt. Makten kommer underifrån, och det
              är bara i de fall där en gemenskap inte på ett ändamålsenligt
              sätt kan skötas och beslutas som en uppgift på en lägre nivå ska
              flyttas till en högre nivå.
            </seg>
          </u>
          <u>
            <seg>
              I de fall en överordnad gemenskap i det här fallet EU och EU:s
              olika centrala organ vill överta en uppgift ligger bevisbördan
              på denna att visa att uppgiften sköts mer ändamålsenligt på den
              högre nivån. Om den överordnade gemenskapen skulle överta en uppgift
              trots att så inte är fallet är det en kränkning av den underordnade
              nationella rätten enligt fördraget. Detta synsätt innebär också
              att beslut i vissa fall bör flyttas till en högre nivå, men de
              måste då få godkännande från de nationella parlamenten.
            </seg>
          </u>
          <u>
            <seg>
              Enligt riksdagsordningen, som också Billy Gustafsson nämnde,
              ska konstitutionsutskottet följa tillämpningen av subsidiaritetsprincipen
              och en gång om året meddela kammaren sina iakttagelser. Detta
              är andra gången som det sker, och utskottets iakttagelser har
              också den här gången lett till ett enigt betänkande.
            </seg>
          </u>
          <u>
            <seg>
              Subsidiaritetsprövningen är en levande process som kommer att
              påverka riksdagens och de övriga medlemsstaternas parlaments arbete
              med de gemensamma frågorna. Den kräver ett proaktivt arbetssätt
              och förutsätter ett ökat samarbete mellan de nationella parlamenten
              och mellan parlamenten och de gemensamma EU-organen. Det är bra
              både för att upprätthålla balansen mellan de olika nivåerna i
              det europeiska projektet och för att öka förståelsen för de eventuella
              skillnader som råder mellan de enskilda medlemsländerna.
            </seg>
          </u>
          <u>
            <seg>
              Riksdagens utskott har under den här perioden, som alltså omfattar
              den 1 juli31 december 2010, behandlat 49 subsidiaritetsärenden.
              I tre fall har det berörda utskottet bedömt att förslagen har
              stått i strid med subsidiaritetsprincipen.
            </seg>
          </u>
          <u>
            <seg>
              Utskottet konstaterar att det fortfarande är för tidigt att dra
              några definitiva slutsatser av hur tillämpningen av subsidiaritetsprövningen
              kommer att utvecklas på längre sikt, men drar ändå slutsatsen
              att den princip som vi använder i prövningen, den så kallade tvåstegsmodellen,
              fungerar bra.
            </seg>
          </u>
          <u>
            <seg>
              Utskottet konstaterar också att tidsfristen på åtta veckor är
              tillräcklig för en adekvat hantering av ärendena, även om det
              i en del fall förutsatt underhandskontakter med Regeringskansliet
              och delvis informell hantering och beredning i utskottens presidium.
            </seg>
          </u>
          <u>
            <seg>
              Däremot konstaterar utskottet att kommissionens motiveringar
              i fråga om subsidiaritetsprövningen fortfarande saknas i alltför
              många fall, som också Billy Gustafsson gick in på. Man kan också
              konstatera att de ärenden som har behandlats av miljö- och jordbruksutskottet
              tillhör de ärenden som saknar motivering i subsidiaritetsfrågan
              i flest fall. Utskottet påpekar att detta är en brist som bör
              åtgärdas. Dessutom finns det ett behov av att följa upp de interna
              informationskanaler som finns mellan de nationella parlamenten,
              inte minst det så kallade IPEX-systemet som vi också anger borde
              förbättras.
            </seg>
          </u>
          <u>
            <seg>
              Med detta, fru talman, vill jag yrka på godkännande av utskottets
              anmälan.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Förbindelserna mellan Europeiska kommissionen och de nationella
            parlamenten
          </note>
          <note>
            Föredrogs
          </note>
          <note type="speaker">
            Anf. 137 BILLY GUSTAFSSON (S):
          </note>
          <u>
            <seg>
              Fru talman! Det var inte särskilt länge sedan jag stod här i
              talarstolen.
            </seg>
          </u>
          <u>
            <seg>
              Det utlåtande som vi nu ska redovisa inför kammaren är KU5. Där
              redovisar utskottet sina synpunkter och ställningstaganden till
              den rapport som EU-kommissionen har lämnat rörande förbindelserna
              mellan kommissionen och de nationella parlamenten.
            </seg>
          </u>
          <u>
            <seg>
              Rapporten innehåller bland annat en redovisning av vilka ämnen
              som de nationella parlamenten fört fram till kommissionen i anledning
              av det så kallade Barrosoinitiativet. Rapporten återger också
              en lägesrapport om hur subsidiaritetskontrollmekanismen ett långt
              och krångligt ord fungerar samt kommissionens syn på sina förbindelser
              med de nationella parlamenten den närmaste framtiden.
            </seg>
          </u>
          <u>
            <seg>
              Fru talman! Det aktuella utlåtandet finns det en mycket bred
              och stor samsyn kring. Vi har ett enigt utlåtande. Då kan man
              möjligen tycka att det är onödigt att begära ordet, men jag tycker
              i alla fall att det kan finnas anledning att lyfta fram de här
              frågorna. Precis som Lars Elinderson tycker jag att vi kanske
              diskuterar de här frågorna lite för lite. De innehåller många
              viktiga dimensioner som vi tyvärr kanske går miste om genom att
              vi inte för de diskussionerna. Jag vill därför ta det här tillfället
              i akt att lyfta fram några delar i det aktuella betänkandet som
              jag tycker är speciellt värda att observera.
            </seg>
          </u>
          <u>
            <seg>
              Jag kommer nu in på den fråga som jag kommenterade i förra ärendet,
              men jag tänker nu närma mig den lite annorlunda. Vi tvingas nämligen
              återigen konstatera att ungefär en tredjedel av de utkast till
              lagstiftningsakter som har underställts parlamentet saknar motiveringar
              eller innehåller bristfälliga motiveringar. Som jag nämnde i den
              förra diskussionen är det faktiskt en skyldighet enligt det så
              kallade subsidiaritetsprotokollet.
            </seg>
          </u>
          <u>
            <seg>
              Protokollet har samma rättsliga status som fördraget som sådant,
              och där är det reglerat att det ska motiveras utifrån subsidiaritets-
              och proportionalitetsprinciperna. Jag påpekade detta i riksdagen
              förra året, och jag utgår från att riksdagen även i år ställer
              sig bakom utskottets kritik härvidlag. Men jag börjar bli lite
              trött på att bara föra fram kritik utan att någonting händer.
              Jag vill därför göra markeringen i den här diskussionen att det
              finns fog för en tydlig kritik. Det ena skälet är att ofullständiga
              eller bristfälliga motiveringar riskerar att vi får allvarliga
              brister i unionens lagstiftningsprocess. Lagstiftningen är ju
              parlamentets verktyg för att förändra och utveckla samhället.
              Då är det mycket allvarligt om vi har brister i lagstiftningsprocessen.
              Det andra skälet, och som stör mig, är att de synpunkter som vi
              från den svenska riksdagen har framfört uppenbarligen inte tas
              på allvar. Det känns inte bekvämt att det är på det sättet.
            </seg>
          </u>
          <u>
            <seg>
              Under beredningen av utlåtandet har kammarkansliet redovisat
              några iakttagelser som jag tycker förtjänar att tas på stort allvar.
              Dels har man uppmärksammat att det finns behov av en ökad tydlighet
              vad gäller kriterierna vid tillämpningen av subsidiaritetsprövningen,
              dels finns det inslag som tyder på oklarheter om vilka förslag
              som ska anses falla inom unionens exklusiva befogenhet, det som
              Lars Elinderson pratade lite grann om i det förra ärendet, för
              det är ju när det är delad befogenhet som subsidiaritetsprövningen
              är möjlig. Blir det en exklusiv befogenhet för unionen faller
              den delen bort.
            </seg>
          </u>
          <u>
            <seg>
              Mot denna bakgrund gör KU en markering om att vi förutsätter
              att kommissionen klargör dessa otydligheter. Jag hoppas på att
              vi nästa år kan få göra konstaterandet att den förhoppningen har
              infriats.
            </seg>
          </u>
          <u>
            <seg>
              Fru talman! Avslutningsvis vill jag bara fästa uppmärksamheten
              på två företeelser eller omständigheter som är av mer formell
              natur. KU har konstaterat att vissa parlament inom ramen för subsidiaritetsprövningen
              har avgivit så kallade positivt motiverade yttranden. Av protokollet
              som jag nämnde tidigare framgår att nationella parlament får eller
              kan lämna ett motiverat yttrande när man anser att en lagstiftningsakt
              inte är förenlig med subsidiaritetsprincipen. Att lämna ett positivt
              yttrande saknar alltså författningsstöd, och det har KU också
              påpekat i betänkandet.
            </seg>
          </u>
          <u>
            <seg>
              Till sist: Kommissionen framför att alla parlament inom ramen
              för den politiska dialogen mellan kommissionen och parlamenten
              framfört att tröskeln en tredjedel var för hög avseende andelen
              undertecknare av ett medborgarinitiativ. Jag vill bara till protokollet
              få fört noteringen att det här är fel. Från Sveriges sida angav
              vi att tröskelgränsen om en tredjedel var väl avvägd, och det
              påpekar vi också i betänkandet.
            </seg>
          </u>
          <note>
            Med detta, fru talman, yrkar jag bifall till utskottets förslag
            till beslut i utlåtande KU5.
          </note>
          <note type="speaker">
            Anf. 138 KARL SIGFRID (M):
          </note>
          <u>
            <seg>
              Fru talman! Utlåtandet är ett svar på EU-kommissionens ambition
              att utveckla ett närmare samarbete med medlemsländernas nationella
              parlament.
            </seg>
          </u>
          <u>
            <seg>
              Som vi sagt tidigare från konstitutionsutskottets sida vi hade
              motsvarande ärende för ett år sedan tar vi gärna emot all information
              vi kan få om EU:s lagstiftningsarbete, helst i ett så tidigt skede
              som möjligt.
            </seg>
          </u>
          <u>
            <seg>
              Vill vi ha inflytande måste vi veta vilka förslag som är på väg
              från kommissionen och på ett seriöst sätt kunna ta ställning till
              förslagen innan de kommer.
            </seg>
          </u>
          <u>
            <seg>
              Däremot finns det anledning att vara skeptisk till att låta riksdagen
              göra uttalanden i frågor där vi enligt vårt nationella regelverk
              representeras av regeringen. I frågor där regeringen och EU-kommissionen
              har olika uppfattningar är det frestande för EU-kommissionen att
              gå runt regeringen och gå direkt till riksdagen och hoppas på
              att få ett annat svar här. För oss som nation är det inte önskvärt
              eftersom det gör det otydligt vad Sveriges ståndpunkt innebär.
              Det skulle skapa förvirring om var Sverige egentligen står och
              därmed försvåra Sveriges möjlighet att påverka. Därför är det
              viktigt att konsekvent hålla fast vid den ordning som säger att
              det är regeringen som företräder Sverige utåt.
            </seg>
          </u>
          <u>
            <seg>
              Med det sagt är det ändå viktigt att vi i våra interna processer
              ger riksdagen det avgörande inflytandet över EU:s lagstiftning,
              det vill säga att den regeringslinje som drivs i Bryssel är förankrad
              hos en riksdagsmajoritet. Utan detta krav på förankring skulle
              regeringen på egen hand kunna styra lagstiftningsarbetet genom
              att förhandla fram tvingande EU-regler.
            </seg>
          </u>
          <u>
            <seg>
              I takt med att en allt större del av lagstiftningen har sitt
              ursprung i EU-samarbetet blir det också allt viktigare att vi
              hanterar EU-frågor på ett demokratiskt godtagbart sätt.
            </seg>
          </u>
          <u>
            <seg>
              För några år sedan gjordes en undersökning i Tyskland om just
              EU:s inflytande över lagstiftningen. Den kom fram till att 87
              procent av alla beslut i det tyska parlamentet på ett eller annat
              sätt var föranledda av EU:s regelverk. Vi kan anta att ungefär
              samma förhållande gäller i övriga medlemsländer.
            </seg>
          </u>
          <u>
            <seg>
              En beslutsprocess i EU som inte inkluderar riksdagen vore med
              andra ord att frånta riksdagen inflytande över många politikområden.
              För att undvika denna situation behövs krav på att ministrarna
              kommer till riksdagen innan de framför en svensk ståndpunkt. Det
              är också den ordning som gäller sedan det svenska EU-inträdet.
            </seg>
          </u>
          <u>
            <seg>
              Förra mandatperioden fattade vi ett beslut i riksdagen som ytterligare
              ska öka vårt eget EU-engagemang. För det första gav vi utskotten
              i uppgift att granska och yttra sig om EU-kommissionens förslag
              redan i de allra tidigaste stadierna innan förslagen är färdigarbetade.
              Det är en värdefull möjlighet.
            </seg>
          </u>
          <u>
            <seg>
              För det andra fick utskotten som en följd av Lissabonfördraget
              i uppgift att pröva vilka politiska förslag som hör hemma på EU-nivå
              och vilka som hanteras bättre på nationell eller kanske till och
              med lokal nivå. Dessa så kallade subsidiaritetsprövningar har
              redan debatterats, så jag ska inte ta upp det en gång till. Jag
              vill bara understryka hur betydelsefullt det är att vi har en
              vakthund som kontrollerar att EU-kommissionen inte centraliserar
              politikområden som sköts bättre av oss här hemma i Sverige.
            </seg>
          </u>
          <note>
            Jag yrkar bifall till utskottets förslag i utlåtandet.
          </note>
          <note>
            Överläggningen var härmed avslutad.
          </note>
          <note>
            12 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs
          </note>
          <note type="speaker">
            Anf. 139 PETER ERIKSSON (MP):
          </note>
          <u>
            <seg>
              Fru talman! En viktig del av demokratin handlar om kontrollmakten.
              Regeringen styr Sverige, men riksdagen har huvudansvaret för att
              makten kontrolleras och granskas. Målet med det är att Sverige
              ska skötas på ett effektivt och rättssäkert sätt. Demokratiska
              beslut ska genomföras. Medborgarna ska ha god insyn i vad som
              händer. Korruption och godtycke ska undvikas, och de lagar och
              regler vi har ska gälla även för regeringen.
            </seg>
          </u>
          <u>
            <seg>
              Kontrollmakten består av en rad olika delar. Dagens betänkande
              från KU är en del i detta. Det är den del av KU:s granskning som
              handlar om regeringens administrativa regler och rutiner och hur
              själva regeringskansliet utvecklas och sköts. Det är en granskning
              som vi gör varje år med lite olika inriktning. Man kan säga att
              den är en del av det parlamentariska vardagsarbetet. Den leder
              sällan till någon större medial uppmärksamhet eller stora rubriker
              men är trots det inte oväsentlig.
            </seg>
          </u>
          <u>
            <seg>
              Jag tänkte här ta upp ett par av de frågor som utskottet i sin
              granskning anser vara värda att uppmärksamma. Det är för det första
              tydligt att den besparing som KU gjorde för Regeringskansliet
              i 2011 års budget har haft viss effekt. Antalet tjänstemän i Regeringskansliet
              har minskat. Nu har dock Socialdemokraterna gjort en kovändning
              och låter tillsammans med regeringspartierna anslaget öka för
              2012, vilket sannolikt betyder att vi de närmaste åren får se
              en ökning av byråkratin i Regeringskansliet. Men den som lever
              får se.
            </seg>
          </u>
          <note>
            I samband med fjolårets granskning fann utskottet en del oklarheter
            och problem i regeringens och Näringsdepartementets bemyndigande
            för Sjöfartsverket att ingå internationella överenskommelser.
            I år har vi därför fortsatt och breddat denna granskning till
            att gälla bemyndiganden till förvaltningsmyndigheter mer generellt.
          </note>
          <u>
            <seg>
              Det är enligt regeringsformen regeringen som företräder Sverige
              och ingår internationella överenskommelser. Ett uppdrag åt en
              myndighet att företräda Sverige måste grunda sig på ett klart
              och tydligt bemyndigande, särskilt när det gäller att ingå en
              internationell överenskommelse.
            </seg>
          </u>
          <u>
            <seg>
              Här finns det klara brister. Det har inte funnits en klar bild
              över vad som har bemyndigats och till vilka och inte heller över
              vilka överenskommelser som slutits. Bemyndiganden har varit alltför
              generella och lösa i kanterna, och rutiner för efterkontroll har
              inte funnits. Det här är ett område där regeringen måste skärpa
              sina rutiner och arbetssätt för att man ska kunna säga att arbetet
              fungerar på ett nöjaktigt sätt.
            </seg>
          </u>
          <u>
            <seg>
              Under hösten har vi också genomfört en särskild granskning av
              beslutsärenden inom UD. Frågan har varit om grundlagsreglerna
              för hur beslut i Regeringskansliet ska tas följs i verkligheten.
              Det vanliga enligt regeringsformen bör vara att beslut fattas
              av regeringen som kollektiv, och endast vissa ärenden bör fattas
              av departementschef, av annat statsråd eller av tjänsteman inom
              departementet.
            </seg>
          </u>
          <u>
            <seg>
              I stort kan sägas att granskningen visar att beslutsordningarna
              fungerat som reglerna säger och som praxis i övrigt i Regeringskansliet
              utvecklats.
            </seg>
          </u>
          <u>
            <seg>
              Men som så ofta när man tittar närmare på en fråga hittar man
              ett annat problem. Den här gången handlar det om att det uppenbart
              är förenligt med stora svårigheter att få tillgång till allmänna
              handlingar från UD. KU begärde att få ut 150 olika handlingar.
              Trots att begäran skickades flera gånger tog det mycket lång tid
              innan en stor del av handlingarna kom fram. Faktum är att det
              tog månader innan en del handlingar överlämnades, och några kom
              över huvud taget inte. 20 akter kom till KU först efter 40 dagar
              eller senare.
            </seg>
          </u>
          <u>
            <seg>
              Det här skedde trots att vi den 1 januari 2011 fick en ändring
              av lagen där KU:s rätt att få del av handlingar från regeringen
              för sin granskning förstärktes.
            </seg>
          </u>
          <u>
            <seg>
              Tyvärr finns det mycket som talar för att KU:s svårigheter att
              få del av handlingar från UD inte beror på någon tillfällighet
              och inte heller är något som bara KU har upplevt. Tvärtom tycks
              även journalister och allmänhet haft detta problem under lång
              tid.
            </seg>
          </u>
          <u>
            <seg>
              Jag kommer därför att ta upp frågan om tillgång till allmänna
              handlingar i en större granskning under det kommande året.
            </seg>
          </u>
          <u>
            <seg>
              Det är helt oacceptabelt att UD eller andra departement inte
              klarar av att förverkliga de grundlagar som Sverige under lång
              tid har varit stolt över och som innebär att alla ska ha möjlighet
              att ta del av allmänna handlingar utan dröjsmål.
            </seg>
          </u>
          <u>
            <seg>
              Till detta finns också ökande krav på att Regeringskansliet som
              andra myndigheter ska använda sig av ny teknik på ett sätt som
              gör att allmänhetens tillgång till arkiven i större utsträckning
              blir möjlig så att man direkt kan ta del av arkiven utan omvägen
              över förfrågningar och utskrifter från myndigheten.
            </seg>
          </u>
          <u>
            <seg>
              Fru talman! Jag yrkar på godkännande av utskottets anmälan.
            </seg>
          </u>
          <note type="speaker">
            Anf. 140 SVEN-ERIK ÖSTERBERG (S):
          </note>
          <u>
            <seg>
              Fru talman! Konstitutionsutskottet har enligt detta betänkande
              att granska regeringsärendenas handläggning och statsrådens tjänsteutövning.
              Under hösten sker detta i en form som kan kallas för en administrativ
              granskning. Betänkandet är enigt och innehåller flera punkter
              där det finns utrymme för förbättringar i regeringens arbetsformer.
            </seg>
          </u>
          <u>
            <seg>
              Låt mig börja med den punkt som hos mig väcker störst oro. Det
              gäller utlämnandet av offentliga handlingar, vilket även Peter
              Eriksson pekade på tidigare.
            </seg>
          </u>
          <u>
            <seg>
              Fru talman! Redan förra året noterade utskottet i sin granskning
              att det var orimligt långa handläggningstider för utlämnandet
              av offentliga handlingar från framför allt Försvarsdepartementet
              och Utrikesdepartementet.
            </seg>
          </u>
          <note>
            I tryckfrihetsförordningens 2 kap. 13 § står det att en begäran
            att få avskrift eller kopia av allmän handling ska behandlas skyndsamt.
            Mediantiderna var tolv veckor på UD och sex veckor på Försvarsdepartementet.
            Den genomsnittliga tiden för utlämnande var tolv respektive åtta
            veckor. Utskottet fann då att detta var för långa tider.
          </note>
          <u>
            <seg>
              JO har i sin granskning av myndigheternas utlämnande av handlingar
              för sin del konstaterat att en begäran om att utfå allmän handling
              som prövats först efter tio veckor självfallet är helt oförenligt
              med det skyndsamhetskrav som tryckfrihetsförordningen föreskriver.
            </seg>
          </u>
          <u>
            <seg>
              Förhoppningen i fjol var att regeringen skulle ta till sig detta
              och förbättra sin hantering för att få ned handläggningstiderna.
              I stället har man enligt uppgift centraliserat handläggningen
              av utlämnandet av allmänna handlingar, vilket inte har varit gynnsamt
              för utvecklingen av handläggningstiderna.
            </seg>
          </u>
          <u>
            <seg>
              Nu är det i stället till och med så att konstitutionsutskottet
              inte ens har fått ta del av alla de handlingar som vi har begärt
              att få. Dessutom har ett stort antal akter överlämnats orimligt
              sent till utskottet och försvårat granskningsarbetet.
            </seg>
          </u>
          <u>
            <seg>
              Om riksdagens organ för att kontrollera regeringen behandlas
              på detta sätt kan man undra över vilket bemötande en vanlig medborgare
              som vill ta del av offentliga handlingar får. Det kan vi säkert
              fundera vidare på.
            </seg>
          </u>
          <u>
            <seg>
              Detta är givetvis helt oacceptabelt och måste föranleda kraftfulla
              åtgärder från regeringens sida för att komma till rätta med denna
              problematik.
            </seg>
          </u>
          <u>
            <seg>
              Fru talman! En annan fråga som kan vara värd att uppmärksamma
              är bristen på skriftliga rutiner i en del förvaltningsärenden.
              Det som utskottet granskat rör avstående av arv. Det är förvisso
              inte en fråga som är så ofta förekommande. Men det är kanske just
              därför extra viktigt att se till att handläggningen kan fungera
              så smidigt som möjligt i denna typ av ärenden.
            </seg>
          </u>
          <u>
            <seg>
              När skriftliga rutiner saknas i ärenden som sällan är uppe för
              behandling blir det självfallet svårare att upprätthålla principer
              om likabehandling och garantera rättssäkerheten. Det är svårare
              att lita till något slags praxis om det sker sällan i praktiken.
              Just i ett sådant läge kan det kanske vara extra viktigt att det
              finns just skriftliga regler att följa så att det blir en likabehandling.
            </seg>
          </u>
          <u>
            <seg>
              Fru talman! Den särskilda granskningen som skedde i våras gällde
              ett uppmärksammat ärende om hur regeringen ingår internationella
              överenskommelser och hur de dokumenteras.
            </seg>
          </u>
          <u>
            <seg>
              Då uppdagades det att regeringen hade slutit ett avtal om utsläppsnivåer
              för svavel i Östersjön utan att fatta formella regeringsbeslut
              i just detta ärende. Granskningen visade på stora formella brister
              i handläggningen av ärendet. Regeringsbeslut saknades, dokumentation
              saknades, konsekvensanalyser saknades och publicering av avtalet
              saknades. När utskottet nu granskar fler av de internationella
              överenskommelser som har slutits visar de på brister i regeringens
              agerande på just detta område.
            </seg>
          </u>
          <u>
            <seg>
              I en del fall saknas bemyndiganden till myndigheter som för Sveriges
              räkning sluter den här typen av avtal. I andra fall är bemyndigandena
              alltför generella.
            </seg>
          </u>
          <u>
            <seg>
              Regeringskansliet saknar också rutiner för att följa upp vilket
              bemyndigande de överenskommelser som ingås av olika myndigheter
              hänför sig till.
            </seg>
          </u>
          <u>
            <seg>
              Många internationella avtal får stor återverkan på villkoren
              för till exempel svenskt näringsliv. Inte minst mot den bakgrunden
              är det viktigt att de som berörs av avtalens innehåll känner sig
              trygga med att den process som har lett fram till avtal är genomförd
              på ett korrekt och rättssäkert sätt.
            </seg>
          </u>
          <u>
            <seg>
              Regeringens beslutsfattande kring bemyndiganden till myndigheter
              att ingå internationella överenskommelser liksom uppföljning av
              hur bemyndigandena används behöver därför förbättras. Det är det
              eniga utskottets mening.
            </seg>
          </u>
          <note>
            Med detta yrkar jag på godkännande av utskottets anmälan i dess
            helhet.
          </note>
          <note type="speaker">
            Anf. 141 ANDREAS NORLÉN (M):
          </note>
          <note>
            Fru talman! Regeringsformen stadgar att regeringen styr riket
            och att den därvid är ansvarig inför riksdagen. Riksdagens konstitutionsutskott
            har uppgiften att granska hur regeringen och Regeringskansliet
            arbetar. Under riksdagens höstsession genomför KU allmänna, administrativt
            inriktade granskningar angående regeringsarbetet, medan vårsessionen
            ägnas åt anmälningar rörande enskilda statsråds tjänsteutövning.
            Vi debatterar i dag resultatet av KU:s höstgranskning 2011, en
            granskning som består av åtta avsnitt.
          </note>
          <u>
            <seg>
              Inledningsvis kan man konstatera att det sammanfattande intrycket
              av granskningen inte kan vara något annat än att Sverige har en
              regering och ett regeringskansli som fungerar väl och tar ansvar
              för sina uppgifter. Regeringsmakten utövas på ett formellt korrekt
              sätt. Det råder god ordning när ärenden handläggs, och det finns
              en spårbarhet och transparens som gör det möjligt för KU och andra
              att i efterhand granska vad som har skett. Allt detta är kännetecken
              för en ansvarsfull, väl fungerande och rättssäker offentlig förvaltning.
            </seg>
          </u>
          <u>
            <seg>
              Med detta sagt pekar KU på att det finns ett antal förbättringsmöjligheter,
              till exempel när det gäller regeringens sätt att arbeta med bemyndiganden
              till förvaltningsmyndigheter att ingå internationella överenskommelser.
              Men det kommer några av mina kolleger inom Alliansen att ta upp
              i sina anföranden. Jag kommer att uppehålla mig vid Regeringskansliets
              storlek och utnämningsmakten.
            </seg>
          </u>
          <u>
            <seg>
              I höstgranskningen som KU gör ingår alltid en genomgång av Regeringskansliets
              storlek, och utfallet är tydligt: Antalet tjänstgörande i Regeringskansliet
              har fortsatt att minska. Det skedde en minskning mellan 2009 och
              2010, och den minskningen fortsatte även 2011. Antalet anställda
              är nu det lägsta sedan 2004.
            </seg>
          </u>
          <u>
            <seg>
              Ronald Reagan sade i början av sin presidentperiod följande:
              Ingen regering i civilisationens historia har någonsin frivilligt
              reducerat sin storlek. Men med Guds hjälp ska den här regeringen
              göra just det.
            </seg>
          </u>
          <u>
            <seg>
              Förra året hade vi en stor debatt om Regeringskansliets storlek,
              och då lät oppositionen som ett samfällt eko av Ronald Reagans
              ambitioner. Men jag noterar med tillfredsställelse att det nu
              finns en överenskommelse mellan regeringen och Socialdemokraterna
              som innebär att de 300 miljoner kronor som drogs bort år 2011
              återförs år 2012.
            </seg>
          </u>
          <u>
            <seg>
              Det är alltid viktigt att bevaka så att den statliga förvaltningen
              inte blir för stor och motverka alla tendenser till ineffektivitet.
              Regeringskansliet bör föregå med gott exempel när det gäller att
              använda sina resurser effektivt och inte öka antalet anställda
              i onödan.
            </seg>
          </u>
          <u>
            <seg>
              Samtidigt måste man konstatera att det inte är något självändamål
              att minska antalet anställda i Regeringskansliet. Sverige har
              ett litet regeringskansli i en internationell jämförelse, och
              det är angeläget att regeringen har resurser så att den kan styra
              riket på ett ansvarsfullt, effektivt och handlingskraftigt sätt.
            </seg>
          </u>
          <u>
            <seg>
              När KU i detta betänkande pekar på förbättringsmöjligheter måste
              det finnas medarbetare i Regeringskansliet som kan utföra dessa
              uppgifter. Det blir inte trovärdigt om vi å ena sidan hela tiden
              kräver att Regeringskansliet ska minska antalet anställda och
              å andra sidan hela tiden kritiserar regeringen för att förslag
              inte arbetas fram tillräckligt snabbt. Intresset av återhållsamhet
              måste balanseras mot intresset av att saker blir gjorda.
            </seg>
          </u>
          <u>
            <seg>
              Jag ska övergå till utnämningsmakten, som är regeringens rätt
              att utnämna högre statliga befattningshavare, i synnerhet rätten
              att utse den högste chefen för de drygt 200 förvaltningsmyndigheter
              och affärsverk i Sverige som lyder direkt under regeringen samt
              cheferna för Sveriges utlandsmyndigheter, främst ambassader.
            </seg>
          </u>
          <u>
            <seg>
              Enligt regeringsformens 12 kap. 5 § andra stycket får man fästa
              avseende endast vid sakliga grunder såsom förtjänst och skicklighet
              när man tillsätter statliga tjänster. Man får med andra ord enbart
              beakta respektive kandidats förmåga att klara jobbet, inte till
              exempel om vederbörande är kvinna eller man, är moderat eller
              socialdemokrat eller har sina rötter i Sverige eller i något annat
              land.
            </seg>
          </u>
          <u>
            <seg>
              Konstitutionsutskottet granskar regelbundet hur regeringen utövar
              denna utnämningsmakt, främst hur stor andel av de utnämnda myndighetscheferna
              som har politisk bakgrund och hur fördelningen mellan kvinnor
              och män har varit.
            </seg>
          </u>
          <u>
            <seg>
              Om en stor andel av de utnämnda har politisk bakgrund och de
              har varit aktiva i ett och samma parti skulle det kunna tyda på
              att regeringen tagit hänsyn till politiska åsikter vid utnämningen,
              vilket inte är tillåtet. Om påfallande många av de utnämnda varit
              män skulle man kunna tänka sig att regeringen tagit hänsyn till
              könstillhörighet, vilket inte heller är tillåtet.
            </seg>
          </u>
          <u>
            <seg>
              Årets granskning av utnämningsmakten är särskilt intressant eftersom
              statistiken tar upp perioden 20012011, vilket innebär fem år med
              socialdemokratisk utnämningspolitik och fem år med Alliansens
              utnämningspolitik.
            </seg>
          </u>
          <u>
            <seg>
              Man kan notera två tydliga trender när man jämför de fem socialdemokratiska
              åren med de fem alliansåren. Antalet utnämnda myndighetschefer
              med politisk bakgrund har minskat kraftigt, och antalet kvinnor
              som utnämnts har ökat kraftigt.
            </seg>
          </u>
          <note>
            Från och med 2001 till och med regeringsskiftet 2006 utsåg den
            socialdemokratiska regeringen 182 chefer för myndigheter i Sverige.
            49 av dem hade politisk bakgrund. Det motsvarar drygt var fjärde,
            eller 27 procent. Alliansregeringen har till och med den 30 september
            2011 utsett 177 myndighetschefer, varav 26 med politisk bakgrund,
            det vill säga knappt 15 procent, och den andelen fortsätter att
            sjunka. För åren 2010 och 2011 låg andelen under 10 procent. År
            2010 hade 1 av 31 utnämnda myndighetschefer politisk bakgrund.
          </note>
          <u>
            <seg>
              Sakligt sett kan det vara positivt att ha politisk bakgrund när
              man ska leda en statlig myndighet. Samtidigt måste det konstateras
              att om en påfallande stor andel av myndighetscheferna varit heltidspolitiker
              ger det intrycket att regeringen i hög grad rekryterar sina myndighetschefer
              inom en privilegierad grupp personer som finns i regeringens närhet.
            </seg>
          </u>
          <u>
            <seg>
              Alliansregeringen har velat sända en tydlig signal till svenska
              folket: Myndighetscheferna ska inte rekryteras inom en sluten,
              privilegierad elit. Alla ska ha en chans att anmäla sitt intresse
              för höga statliga tjänster. Kompetens ska vara avgörande vid tillsättandet.
            </seg>
          </u>
          <u>
            <seg>
              Det faktum att andelen utsedda myndighetschefer med politisk
              bakgrund har minskat från 27 procent under den förra regeringen
              till 15 procent, eller ännu mindre, under alliansregeringen tyder
              på att Alliansen lever upp till sin ambition. Färre har rekryterats
              ur den politiska eliten och fler ur andra kretsar.
            </seg>
          </u>
          <u>
            <seg>
              För att övergå till frågan om jämställdhet kan det konstateras
              att alliansregeringen är den första svenska regering som någonsin
              har nått nära nog exakt balans mellan kvinnor och män som utnämns
              till myndighetschefer.
            </seg>
          </u>
          <u>
            <seg>
              Under de fem socialdemokratiska åren utnämndes 38 procent kvinnor
              och 62 procent män. Alliansen har under sina fem år utnämnt 47
              procent kvinnor och 53 procent män de två senaste åren 48 procent
              kvinnor och 52 procent män. Både 2008 och 2010 utsågs fler kvinnor
              än män till myndighetschefer. Alliansen har alltså lyckats med
              det som tidigare regeringar misslyckats med: att rekrytera i princip
              lika många kompetenta kvinnor som kompetenta män. Detta är jämställdhetsarbete
              i praktisk handling.
            </seg>
          </u>
          <u>
            <seg>
              Utskottet granskar också de nya inslag i rekryteringsförfarandet
              som alliansregeringen infört. Detta, fru talman, är det sista
              som jag tänker nämna några ord om.
            </seg>
          </u>
          <u>
            <seg>
              Regeringen vägleds av en mycket tydlig strävan att öppna, bredda
              och professionalisera rekryteringsprocessen när det gäller höga
              statliga tjänster. Inför varje rekrytering upprättas en kravprofil
              som anger vilka krav man måste uppfylla för att komma i fråga
              för tjänsten. För första gången någonsin utannonseras öppet befattningar
              som myndighetschefer.
            </seg>
          </u>
          <u>
            <seg>
              Generaldirektörsposterna ska inte längre vara reserverade för
              en privilegierad krets av personer som känner statsministern eller
              hans medarbetare. Regeringen har sagt att annonsering ska förekomma
              vid flertalet rekryteringar men anger också att det finns vissa
              befattningar som inte ska annonseras, till exempel landshövdingsposter.
            </seg>
          </u>
          <u>
            <seg>
              Det nya förfarandet infördes i oktober 2007. Sedan dess har regeringen
              genomfört 87 öppna rekryteringsprocesser. Det motsvarar närmare
              80 procent av de tjänster där en öppen rekrytering kan komma i
              fråga. Antalet har under de två senaste åren ökat till 90 procent
              av de möjliga fallen. Regeringen lever alltså upp till sina egna
              ambitioner.
            </seg>
          </u>
          <u>
            <seg>
              Vilken betydelse har då ansökningarna?
            </seg>
          </u>
          <u>
            <seg>
              I närmare 90 procent av fallen har en person som skickat in en
              intresseanmälan ingått i slutskedet av rekryteringsprocessen.
              I 70 procent av fallen har tjänsten tillsatts med en person som
              skickat in en intresseanmälan. Det innebär att intresseanmälningarna
              har haft en påtaglig betydelse i rekryteringsarbetet och att Sverige
              har fått en regering som i rekryteringsarbetet satt öppenhet och
              kompetens i centrum, inte slutna rum och statsministerns vänner.
            </seg>
          </u>
          <u>
            <seg>
              Stadigt färre utnämningar av personer med politisk bakgrund,
              en jämn fördelning mellan kvinnor och män samt en ny, öppnare
              rekryteringsprocess är facit efter fem år med alliansregeringens
              utnämningspolitik.
            </seg>
          </u>
          <note>
            Med detta, fru talman, yrkar jag på godkännande av utskottets
            anmälan.
          </note>
          <note type="speaker">
            Anf. 142 KARIN GRANBOM ELLISON (FP):
          </note>
          <u>
            <seg>
              Fru talman! KU:s höstgranskning, som enkelt kan uttryckas som
              granskning av regeringens rutinarbete och svensk byråkratis funktionssätt,
              är nu klar för i år. Syftet med denna debatt, där inga reservationer
              finns, är att meddela vad utskottet funnit värt att uppmärksamma.
            </seg>
          </u>
          <u>
            <seg>
              Jag vill börja med något som är glädjande även sådant kan man
              finna vid en granskning.
            </seg>
          </u>
          <u>
            <seg>
              KU har gjort det till en vana att vid höstgranskningen titta
              på regeringens utnämningar, som är ett sätt att utöva makt. Det
              handlar om vem som utses och om hur regeringen arbetar för att
              säkerställa att tillsättandet av chefer i statliga myndigheter
              och av ambassadörer och andra chefer vid utlandsmyndigheter görs
              på ett rättsenligt och omdömesgillt sätt.
            </seg>
          </u>
          <u>
            <seg>
              Vid beslutande om statliga anställningar ska avseende fästas
              endast vid sakliga grunder, såsom skicklighet och förtjänst. Det
              är en demokratisk princip fastslagen i grundlagen.
            </seg>
          </u>
          <u>
            <seg>
              En persons kön ska till exempel inte spela in. Trots detta har
              det länge varit ojämställt i toppen. Det är svårt att tro att
              det kunnat förklaras enbart med att kvinnor inte haft tillräckliga
              meriter.
            </seg>
          </u>
          <u>
            <seg>
              Nu har vi glädjande nog nått fram till ett läge där andelen kvinnor
              och andelen män som utses till myndighetschefer är ungefär lika.
              Från och med oktober 2006 har andelen utsedda kvinnliga myndighetschefer
              legat på 47 procent, ett steg framåt från perioden 20012006 då
              andelen kvinnor var 10 procentenheter färre 38 procent var kvinnor.
            </seg>
          </u>
          <u>
            <seg>
              När det gäller utnämnda chefer till utlandsmyndigheterna är det
              inte fullt lika jämställt, men det går framåt. Andelen kvinnor
              är nu ungefär 40 procent.
            </seg>
          </u>
          <u>
            <seg>
              Andelen utnämnda myndighetschefer som har politisk bakgrund har
              minskat något. Om det är bra eller dåligt att en person med politisk
              bakgrund utnämns beror på omständigheterna. Blir en person utnämnd
              enbart för att ha tillhört samma parti som den som gör utnämningen
              är det naturligtvis olyckligt. Statliga topptjänster ska inte
              ges som ett tack för insatser i ett parti.
            </seg>
          </u>
          <u>
            <seg>
              Men erfarenheter av det politiska systemet kan komma till nytta
              på många tjänster. Det är viktigt att det görs en saklig värdering
              av denna erfarenhet. Den vanligaste politiska bakgrunden för att
              bli utsedd till myndighetschef är att ha varit statssekreterare.
              Sedan en tid tillbaka är statssekreterare inte medlemmar av Socialdemokraterna.
              Kopplingen mellan engagemang för Socialdemokraterna och höga befattningar
              kan därmed komma att minska. Vi kommer troligen att se utnämningar
              där personerna har en bakgrund i flera partier.
            </seg>
          </u>
          <u>
            <seg>
              Av dem som nu utnämns och har politisk bakgrund har ännu flertalet
              socialdemokratisk bakgrund. Andelen med icke-politisk bakgrund
              har ökat. En ödmjuk slutsats man kan dra av detta är att alliansregeringen
              inte kan anklagas för att gynna sina egna, särskilt inte i jämförelse
              med hur det såg ut förut. Det är ett sundhetstecken för politiken.
            </seg>
          </u>
          <u>
            <seg>
              Utskottet granskar årligen hur många opolitiska tjänstemän och
              politiska tjänstemän det finns i Regeringskansliet. Både antalet
              opolitiska och politiska tjänstemän har minskat det senaste året,
              och jag kan instämma i det Andreas Norlén sade om att det gäller
              att försöka hitta en balans mellan intresset att inte ha en alltför
              stor förvaltning och intresset att få saker gjorda.
            </seg>
          </u>
          <u>
            <seg>
              Antalet statssekreterare har ökat något, och detta kan ses som
              en logisk följd av att det är en flerpartiregering. Räknar man
              inte med statssekreterarposterna är antalet politiskt tillsatta
              tjänstemän nu lägre än vad som var fallet i slutet av den socialdemokratiska
              regeringsperioden. Antalet politiskt tillsatta tjänstemän är relativt
              stabilt och utgör ungefär 4 procent av antalet tjänstemän i Regeringskansliet.
            </seg>
          </u>
          <u>
            <seg>
              Jag tänkte också ägna lite av min tid åt granskningen av regeringens
              bemyndiganden till myndigheter att ingå internationella överenskommelser.
              Granskningen är en uppföljning av ett granskningsärende utskottet
              hade under våren 2011, då en ministers agerande hade anmälts.
              Regeringen är ansvarig för att ingå bindande överenskommelser
              med andra stater och måste kunna ta ansvar för det.
            </seg>
          </u>
          <u>
            <seg>
              Årets granskning grundar sig på ungefär 90 överenskommelser som
              myndigheter har gjort i regeringens ställe och anmält till UD
              under år 2010. KU vill som ett resultat av årets mer breda granskning
              framhålla att bemyndiganden från regeringen till myndigheterna
              generellt måste bli mer uttryckliga. Finns inte tydlighet i bemyndiganden
              blir det svårt att följa upp om myndigheterna agerat såsom regeringen
              önskat och måste ta ansvar för.
            </seg>
          </u>
          <u>
            <seg>
              KU10 är ett omfattande betänkande med ett flertal granskningsområden.
              Ett stort jobb med genomgång av hundratals akter ligger bakom
              detta, där KU-kansliet än en gång gjort ett skickligt arbete.
              Ett antal påpekanden, förslag och uttryck för att saker sköts
              tillfredsställande framförs i de ställningstaganden som utskottet
              gör.
            </seg>
          </u>
          <u>
            <seg>
              Med det sagt stannar jag och yrkar på godkännande av utskottets
              anmälan.
            </seg>
          </u>
          <note type="speaker">
            Anf. 143 PER-INGVAR JOHNSSON (C):
          </note>
          <u>
            <seg>
              Fru talman! Der är med stor glädje jag konstaterar att vi i konstitutionsutskottet
              blivit helt överens över partilinjerna i vår syn på hur regeringen
              skött sig när det gäller regeringsarbetets organisation och också
              i den fråga som tidigare varit väldigt kontroversiell, nämligen
              antalet anställda inom Regeringskansliet. Denna enighet finns
              också när det gäller konstitutionsutskottets syn på regeringens
              utnämningspolitik, hanteringen av internationella avtal och alla
              andra frågor som granskats av konstitutionsutskottet under hösten
              2011.
            </seg>
          </u>
          <u>
            <seg>
              Enigheten innebär dock inte att vi i konstitutionsutskottet helt
              avstår från kritik av hur vissa frågor hanterats inom Regeringskansliet,
              men det är en konstruktiv kritik. Till exempel har vi i några
              fall konstaterat för långa handläggningstider. Vi har också lyft
              fram att det behövs tydligare riktlinjer för hur internationella
              avtal ska ingås och rapporteras. Enigheten inom utskottet är naturligtvis
              en styrka när det gäller att påverka hur regeringen kommer att
              arbeta i fortsättningen.
            </seg>
          </u>
          <u>
            <seg>
              Jag kommer i detta anförande att använda en hel del siffror för
              att belysa utvecklingen inom några områden under de senaste åren.
              Det är siffror som finns avsnitten 1 och 8 i KU:s betänkande nr
              10, som vi nu debatterar.
            </seg>
          </u>
          <u>
            <seg>
              Fru talman! Hösten 2010 var vi i konstitutionsutskottet inför
              budgetåret 2011 väldigt långt från varandra när det gällde regeringspartiernas
              och oppositionspartiernas syn på utvecklingen av antalet anställda
              inom Regeringskansliet. När vi nu i efterhand granskat utvecklingen
              inom Regeringskansliet under år 2011 har vi gemensamt konstaterat
              att antalet tjänstgörande 2011 är ca 300 mindre än år 2004 och
              mindre än under något annat år sedan år 2004.
            </seg>
          </u>
          <note>
            Antalet politiskt tillsatta tjänstemän på Regeringskansliet vid
            valet i september 2006 var 190 personer. De var vid valet 2010
            nere i 176 och har efter det minskat till 174. Efter de statistiska
            tabellerna i betänkandet konstaterar vi i utskottets ställningstagande
            helt kort att antalet tjänstgörande fortsatt att minska i Regeringskansliet.
          </note>
          <u>
            <seg>
              När det gäller hur regeringen sköter sin uppgift att utse myndighetschefer,
              ambassadörer med flera det man brukar kalla utnämningsmakten har
              utskottet konstaterat att regeringen de senaste åren ökat öppenheten
              vid tjänstetillsättningar genom möjlighet till intresseanmälan.
              Av de 87 fall där det har varit möjligt att lämna intresseanmälan
              har det i 60 fall utsetts någon som lämnat intresseanmälan.
            </seg>
          </u>
          <u>
            <seg>
              Det är också så att en mindre andel av dem som utsetts av regeringen
              har en politisk bakgrund. Av de 26 myndighetschefer som har politisk
              bakgrund och som har utsetts av regeringen till chefer har 16
              socialdemokratisk bakgrund, alltså 64 procent.
            </seg>
          </u>
          <u>
            <seg>
              Fru talman! När det gäller fördelningen mellan män och kvinnor
              vid regeringens totalt 177 chefsutnämningar från oktober 2006
              till oktober 2011 har 47 procent avsett kvinnor och 53 procent
              män. Regeringen har gjort ett bra jobb för att få en jämnare könsfördelning
              vid chefsutnämningar. Tidigare regeringar har legat på eller strax
              under nivån 40 procent utnämnda kvinnor. I utskottets ställningstagande
              framhålls särskilt att utskottet ser positivt på utvecklingen
              mot en jämnare könsfördelning vid chefsutnämningar.
            </seg>
          </u>
          <u>
            <seg>
              Själv kan jag i dessa tydligt förbättrade siffror för jämställdheten
              se ett tydligt resultat av min tidigare partiledare och regeringens
              vice statsminister Maud Olofssons insatser i regeringen för att
              öka andelen kvinnor som söker och får chefsbefattningar i statlig
              verksamhet. Det är ett arbete som också gett ett tydligt resultat
              på lägre chefsnivåer och även i andra verksamheter utanför staten.
            </seg>
          </u>
          <u>
            <seg>
              Av Centerpartiets senaste val av ny partiledare har vi också
              i dagens partiledardebatt sett ett jämställdhetsresultat. Utan
              Annie Lööf hade det bara funnits män med i debatten. Nu blev det
              i varje fall en kvinna bland de tio partiledarna.
            </seg>
          </u>
          <note>
            Jag yrkar på godkännande av utskottets anmälan.
          </note>
          <note type="speaker">
            Anf. 144 MIA SYDOW MÖLLEBY (V):
          </note>
          <u>
            <seg>
              Fru talman! När jag har lyssnat på denna debatt har jag funderat
              på om vi pratar om samma dokument. Detta gäller granskningen av
              regeringen, statsrådens tjänsteutövning och regeringsärendenas
              handläggning. Avsikten är att riksdagen ska granska att regeringen
              sköter sig enligt det sätt vi har fastlagt att den ska göra. Vissa
              företrädare här har, vad jag har förstått, mer använt dokumentet
              för att visa att regeringen i allt väsentligt är alldeles utmärkt
              och inte på något sätt kan göra fel.
            </seg>
          </u>
          <u>
            <seg>
              Jag håller med om att det är bra att man har lyckats anställa
              fler kvinnor när man har tillsatt myndighetschefer. Regeringspartierna
              har lyckats mycket bättre med det när de sitter i regeringsställning
              än när det gäller att tillsätta sina egna företrädare i konstitutionsutskottet;
              det är tydligt.
            </seg>
          </u>
          <u>
            <seg>
              I övrigt handlar det också om att det finns saker att ta upp
              och kritisera. Regeringen har inte gjort allting fullt korrekt.
              Redan förra året hade vi flera gånger frågan om dokumentation
              uppe. Vi kunde konstatera att saker inte alltid var korrekt skrivna.
              Man hade inte lagt med saker i akterna när vi granskade de statliga
              företagen. Det fanns inte med där på det sätt det skulle vara.
              Det var svårt för konstitutionsutskottet att kunna fullfölja sitt
              uppdrag att vara granskande. I år är det ännu värre, för i år
              har vi inte ens fått ut akterna. Vi kan inte ens alltid konstatera
              om det står rätt eller fel saker i dem.
            </seg>
          </u>
          <u>
            <seg>
              Jag håller med om att regeringen i allt väsentligt har gjort
              saker bra. Det är självklart att det alltid kommer fram brister
              när man granskar rutiner. Det går att läsa om det här. Det finns
              många idéer om hur regeringen skulle kunna göra arbetet bättre.
              Så är det alltid. Det är ingen katastrof. Regeringen sköter sig
              i stort bra. Men det är inte bara underbart, och det största och
              allvarligaste problemet är att man inte ens hjälper konstitutionsutskottet
              att uppfylla sitt uppdrag. Självfallet måste regeringen leverera
              akter när konstitutionsutskottet så begär.
            </seg>
          </u>
          <u>
            <seg>
              Därmed har jag inget mer att tillföra i den här diskussionen.
              Jag yrkar på godkännande av utskottets anmälan.
            </seg>
          </u>
          <note type="speaker">
            Anf. 145 TUVE SKÅNBERG (KD):
          </note>
          <u>
            <seg>
              Fru talman! Det är lite intressant att höra hur de olika stämmorna
              låter när man sjunger utifrån samma noter. Någon liten skillnad
              var det möjligen mellan Mia Sydow Mölleby och Andreas Norlén.
              Men nothäftet är faktiskt skrivet av oss allesammans. Betoningarna
              kanske skiftar lite, men annars är allt lika.
            </seg>
          </u>
          <u>
            <seg>
              Vi är inte tillsatta i KU, utan vi är invalda av våra partier
              och ytterst av väljarna. Detta är en av de finaste uppgifter som
              man kan ha som riksdagsledamot att vara en typ av god revisor
              för regeringen. Den är annorlunda än andra uppgifter som vi har.
              Den är förvisso politisk, men på ett helt annat sätt än när vi
              står på gator och i gränder och gör reklam för vår politiska åskådning
              och agenda.
            </seg>
          </u>
          <u>
            <seg>
              Det är alltså ett enigt utskott, fru talman, som lämnar över
              betänkandet KU10 med höstens granskning av statsrådens tjänsteutövning
              och regeringsärendenas handläggning.
            </seg>
          </u>
          <u>
            <seg>
              Jag ska ta ett axplock ur det digra arbete som framför allt vårt
              kansli har effektuerat. Det har naturligtvis skett under våra
              ögon och under KU:s ledning, men grovarbetet har likväl gjorts
              av KU:s kansli.
            </seg>
          </u>
          <u>
            <seg>
              En fråga rör till exempel Regeringskansliets personalstyrka,
              där vi konstaterar att trenden av kontinuerlig tillväxt har brutits.
              Antalet tjänstgörande har nu minskat för andra året i rad. Vi
              konstaterar detta med tillfredsställelse. Utskottet har granskat
              förvaltningsärenden inom Socialdepartementet under 2010. Det har
              framkommit att antalet ärenden med långa handläggningstider är
              sällsynta, och de är då i regel också komplicerade. I två fall
              av ärenden av permutation har däremot handläggningen varit anmärkningsvärt
              lång. Det är inte tillfredsställande.
            </seg>
          </u>
          <u>
            <seg>
              Vidare har det i granskningen framkommit att det finns brister
              när det gäller uttryckliga bemyndiganden från regeringen till
              förvaltningsmyndigheter för att förhandla om och ingå internationella
              överenskommelser. Vi konstaterar att här behövs en ny praxis.
            </seg>
          </u>
          <u>
            <seg>
              Vidare åligger det regeringen att informera ett utskott om sin
              bedömning av om subsidiaritetsprincipen är tillämpad i ett utkast
              till en lagstiftningsakt om utskottet så begär. KU:s granskning
              har inte funnit något att anmärka på i detta avseende.
            </seg>
          </u>
          <u>
            <seg>
              KU har granskat regeringens handhavande av utnämningsmakten.
              Resultatet är glädjande. Det har flera före mig konstaterat. Antalet
              utnämnda myndighetschefer med politisk bakgrund har minskat från
              cirka en tredjedel av tillsättningarna till knappt en tiondel
              under de senaste två åren.
            </seg>
          </u>
          <u>
            <seg>
              När myndighetschefer i Sverige tillsätts sker det i 60 fall av
              87 genom ett öppet rekryteringsförfarande. Balansen mellan män
              och kvinnor är glädjande nog jämn.
            </seg>
          </u>
          <note>
            Med detta, fru talman, sätter vi punkt för redovisningen och
            överlämnar konstitutionsutskottets betänkande KU10 till riksdagen.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 18 januari
          </note>
          <note>
            Marianne Berg
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 24 januari.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 januari
          </note>
          <note>
            Christina Oskarsson
          </note>
          <note>
            Christina Oskarsson
          </note>
          <note>
            Carina Hägg
          </note>
          <note>
            Anders Karlsson
          </note>
          <note>
            Peter Hultqvist
          </note>
          <note>
            Fredrik Olovsson
          </note>
          <note>
            Carina Moberg
          </note>
          <note>
            William Petzäll
          </note>
          <note>
            Marie Wickberg
          </note>
          <note>
            Roger Haddad
          </note>
          <note>
            Matilda Ernkrans
          </note>
          <note>
            Matilda Ernkrans
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 24 januari.
          </note>
          <note>
            16 § Kammaren åtskildes kl. 16.01.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
