<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--85</head>
          <docDate when="2019-05-03">2019-05-03</docDate>
        </div>
      </front>
      <body>
        <div>
          <note>
            § 1 Aktuell debatt om Arbetsförmedlingens organisationsförändring
          </note>
          <note type="speaker">
            Anf. 1 ALI ESBATI (V):
          </note>
          <note>
            Fru talman! Ett antal beslutsfattare är på väg att skapa en av
            de största förvaltningspolitiska katastroferna i modernare svensk
            historia. Det är inget som jag säger av dramaturgiska skäl, utan
            det är där vi står när det gäller en av landets största myndigheter.
          </note>
          <note>
            Arbetsförmedlingen har under senare år genomgått stora förändringar.
            Men mitt i en i sig stor och svår omorganisation bestämde sig
            Moderater ­ na, Kristdemokraterna och Sverigedemokraterna genom
            sin servettskissbudget för en totalt ogenomtänkt nedskärning av
            myndighetens anslag. Resultatet blev ett jättevarsel av 4 500
            anställda och planer på att lägga ned vart tredje kontor.
          </note>
          <note>
            Regeringen å sin sida har vägrat att ta ansvar för denna situation.
            I stället har man bundit sig i 73-punktsprogrammet att genomdriva
            en nyliberal privatiseringsbonanza. Och i regeringens ändringsbudget
            nämns Arbetsförmedlingen över huvud taget inte. Det är oansvarigt,
            och det är oacceptabelt. Därför har Vänsterpartiet begärt denna
            debatt.
          </note>
          <note type="speaker">
            Anf. 2 Arbetsmarknadsminister YLVA JOHANSSON (S):
          </note>
          <note>
            Fru talman! Sverige har en stark arbetsmarknad och en sjunkande
            arbetslöshet.
          </note>
          <note>
            Arbetsförmedlingen och arbetsmarknadspolitiken spelar en viktig
            roll för att ha en väl fungerande arbetsmarknad. Det är ungefär
            1 miljon människor som skriver in sig på Arbetsförmedlingen varje
            år. Det är ungefär 350 000 av dessa personer som får jobb varje
            år, och det är ungefär 50 000 av dem som går vidare till reguljär
            utbildning. Det är alltså många människor som omfattas av Arbetsförmedlingens
            verksamhet.
          </note>
          <note>
            Arbetsförmedlingen har haft en utveckling där resultaten i väsentliga
            delar har förbättrats, dock inte i alla delar. Man har i dag ett
            ganska komplext och svårt uppdrag. 75 procent av dem som är inskrivna
            bedöms höra till särskilt utsatta grupper.
          </note>
          <note>
            Ett problem för Arbetsförmedlingen är ett återkommande lågt förtroende
            hos allmänheten. Detta är ett bekymmer därför att en sådan viktig
            verksamhet och en sådan viktig myndighet som omfattar och berör
            så många människor behöver ett starkt förtroende hos allmänheten.
            Men det har inte ökat. Ett annat återkommande problem är att det
            under en längre tid har saknats en stabil majoritet i riksdagen
            för utvecklingen av Arbetsförmedlingen.
          </note>
          <note>
            Nu genomför vi i de fyra partier som står bakom januariavtalet
            tillsammans en stor reform av Arbetsförmedlingen. Det blir mer
            av en arbetsmarknadsmyndighet. Det blir ett mer renodlat uppdrag,
            men fortfarande ett omfattande uppdrag. Arbetsförmedlingens uppdrag
            blir att bedöma individernas behov och att göra en arbetsmarknadspolitisk
            bedömning av de individer som behöver förstärkt stöd för att komma
            vidare till arbete.
          </note>
          <note>
            Arbetsförmedlingen kommer att stå för myndighetsutövning, både
            när det gäller fristående aktörer och när det gäller individerna.
            Arbetsförmed ­ lingen kommer att ansvara för upphandling och rankning
            och för att plocka bort andra aktörer som inte håller måttet.
            Arbetsförmedlingen kommer att svara för prognoser och infrastruktur
            för matchning, som de många digitala tjänsterna i Platsbanken
            men också de allt fler andra digitala tjänsterna som allt fler
            i dag utnyttjar. Det kan vara webbinarier, webbutbildningar och
            mycket annat. Men det kommer också att kunna handla om sådant
            som rekryteringsträffar.
          </note>
          <note>
            Arbetsförmedlingen kommer fortsatt att ansvara för samarbetet
            med andra myndigheter, till exempel ett viktigt samarbete med
            Försäkringskassan men även andra myndigheter.
          </note>
          <note>
            Arbetsförmedlingen kommer fortsatt att ansvara för samarbetet
            med kommunerna. Varje kommun ska veta vem man ringer till hos
            Arbetsförmedlingen om man drabbas av stora varsel eller andra
            besvärliga lägen där man behöver Arbetsförmedlingens stöd.
          </note>
          <note>
            Men mycket av matchningen och rustningen av de arbetslösa kommer
            att utföras av andra aktörer, och de kommer att få betalt utifrån
            resultat. Det sker redan i dag. Ungefär 60 procent utförs i dag
            av andra aktörer än Arbetsförmedlingen själv, och det kommer att
            utökas. Det innebär naturligtvis att det kommer att behövas färre
            arbetsförmedlare, eftersom mer arbete ska utföras av andra aktörer.
          </note>
          <note>
            Fru talman! Vi har emellertid ett mycket besvärligt läge därför
            att reformen nu ska genomföras i fel ordning, eftersom vi utgår
            från en budget som röstades igenom av Moderaterna, Kristdemokraterna
            och Sverigedemokraterna och som innebär en abrupt och mycket stor
            nedskärning av resurserna till arbetsmarknadspolitiken. Det innebär
            att vi nu har ett myck ­ et besvärligt läge med 4 500 personer
            varslade och en stor diskussion om kontoren. Detta ska jag återkomma
            till i nästa inlägg.
          </note>
          <note type="speaker">
            Anf. 3 MATS GREEN (M):
          </note>
          <note>
            Fru talman! Det är två siffror – två faktum – som denna debatt
            och denna fråga handlar om. Den ena är 1 ½ procent, och den andra
            är ca 10 procent – eller kanske mer korrekt 9 8 ½ procent och
            90 procent. 1 ½ procent, fru talman, är så många av jobben som
            förmedlades av Arbetsförmedlingens personal. 98 ½ procent förmedlades
            alltså på annat sätt. 10 procent hittade jobb via Arbetsförmedlingen,
            de allra flesta av dem genom att leta i Platsbanken. 90 procent
            hittade alltså nytt jobb utan någon hjälp av Arbetsförmedlingen
            över huvud taget. Allt detta är enligt officiell statistik och
            fakta.
          </note>
          <note>
            Fru talman! Utöver detta har Arbetsförmedlingen, när man frågar
            svenska folket, det allra lägsta förtroendet av alla svenska myndigheter.
            Myndigheten har också lägst stöd för hela sitt existensberättigande
            och är dessutom minst attraktiv som arbetsgivare. Detta, fru talman,
            är varken acceptabelt eller hållbart. Det är därför som Arbetsförmedlingen
            måste förändras i grunden och avvecklas i sin nuvarande funktion.
          </note>
          <note>
            Det är bra att vi helt plötsligt har fått en ännu bredare samsyn
            i riksdagen kring den linje som bland annat Moderaterna har drivit.
            Det fanns redan tidigare en majoritet i riksdagen för denna linje,
            och nu har även Socialdemokraterna och Miljöpartiet gjort en kovändning
            och anslutit sig till den.
          </note>
          <note>
            Vi föreslår en ny statlig myndighet som framför allt ansvarar
            för myndighetsutövning, kontroll och uppföljning. Matchningen
            och rustningen ska i stället huvudsakligen skötas av andra aktörer
            inom både den privata sektorn och civilsamhället. Dessa ska få
            betalt efter leverans, och det betyder leverans för de arbetssökande.
            Det är nämligen för deras skull vi måste genomföra den här förändringen.
            Mot bakgrund av de siffror jag inledde med, 1 ½ procent och 10
            procent, säger det sig självt att kraven på dessa aktörer kommer
            att vara mångdubbelt högre – för att uttrycka sig milt – än vad
            de någonsin har varit på Arbetsförmedlingen.
          </note>
          <note>
            Fru talman! Människor, i synnerhet långtidsarbetslösa , måste
            få fler och effektivare insatser som leder till jobb och egen
            försörjning, inte som i dag få, dyra och ineffektiva insatser.
          </note>
          <note>
            (Applåder)
          </note>
          <note type="speaker">
            Anf. 4 ALEXANDER CHRISTIANSSON (SD):
          </note>
          <note>
            Fru talman! Vi välkomnar denna debatt, som Vänsterpartiet har
            tagit initiativ till. Det är en viktig fråga som kräver ett svar,
            och det finns en del frågetecken som hänger i luften. Vi hoppas
            få svaren här i dag.
          </note>
          <note>
            När myndigheten Arbetsförmedlingen grundades för drygt hundra
            år sedan tjänade den sitt syfte väl. Den har haft en central roll
            på den svenska arbetsmarknaden under i stort sett hela 1900-talet,
            men i dag tillfredsställer inte myndigheten marknadens behov.
            Enligt IFAU har 94 procent av kommunerna skapat egna verktyg för
            att hitta arbetskraft. 83 procent av de privata företagen har
            i princip inte ens kontakt med myndigheten när de söker personal
            till sina företag. 4 procent av dem som är inskrivna vid Arbetsförmedlingen
            menar att de har fått jobb genom förmedlingen. 12 procent av de
            inskrivna menar att de har förtroende för myndigheten, vilket
            naturligtvis är en väldigt låg siffra.
          </note>
          <note>
            Detta är ett problem. De senaste decennierna har man även valt
            att i en alltmer digitaliserad värld göra en del investeringar
            i system och program som faktiskt har varit katastrofala. Jag
            vill lyfta ett exempel, nämligen plattformen Jobskills. Den tog
            tre år att utveckla och kostade drygt 90 miljoner kronor. Syftet
            med plattformen var att skriva in nyanlända för att ge arbetsmarknaden
            en möjlighet att anställa dem. Det blev en flopp, mycket för att
            man bröt mot EU:s datadirektiv GDPR, så man fick lägga ned programmet
            helt efter tre år.
          </note>
          <note>
            Detta är bara ett exempel på ett flertal floppar man har gjort,
            och det visar kanske på en del strukturella problem i myndigheten.
            Det gäller även alla de medborgare som har fått felaktiga utbetalningar
            den sista tiden, vilket vi kan läsa om i medierna. Dock får vi
            inte glömma att Arbetsförmed ­ lingen agerar på direktiv från
            regeringen. Det kan därför finnas anledning till viss självkritik
            ibland.
          </note>
          <note>
            Som vi ser det utför Arbetsförmedlingen inte sitt uppdrag på
            ett tillfredsställande sätt, och den bilden delar nog de flesta
            – i alla fall när det gäller vissa delar av myndigheten. Frågan
            blir därför hur vi ska gå vidare och hur vi ska agera för att
            få ett effektivare system för den svenska arbetsmarknaden, och
            det är därför vi har samlats här i dag. Vi välkomnar diskussionen.
          </note>
          <note type="speaker">
            Anf. 5 MARTIN ÅDAHL (C):
          </note>
          <note>
            Fru talman! Jag vill verkligen tacka Ali Esbati och Vänsterpartiet
            för initiativet till den här debatten. Vi behöver debattera Arbetsförmedlingen.
          </note>
          <note>
            Till alla som säger att politiker aldrig gör någonting utan bara
            pratar och inte tar tag i problemen vill jag säga: Efter så många
            år av misslyckade omorganisationer, it-haverier och framför allt,
            som Mats Green från Moderaterna sa, att 97–98 procent i praktiken
            inte har fått jobb via Arbetsförmedlingens insatser gör vi i dag
            äntligen det som har lyckats på de ställen där man lägger mycket
            resurser på de arbetslösa men också får ut mycket av dem – Australien,
            Nederländerna och Storbritannien. Vi använder pengarna till att
            verkligen få resultat för varje arbetslös.
          </note>
          <note>
            Vi släpper in de ideella krafterna med idéerna och effektiviteten,
            men vi betalar bara efter resultat – och mest till dem som har
            det allra tuffast. Vi prioriterar alltså dem. Vi skiljer också
            Arbetsförmedlingen som myndighet och ser till att förmedlarna
            förmedlar jobb och inte bara som i dag, att byråkratin förmedlar
            åtgärder.
          </note>
          <note>
            När vi gör en sådan sak kommer konservatismens krafter i alla
            dess olika former, vare sig det gäller Vänsterpartiet eller Arbetsförmedlingens
            egen byråkrati, naturligtvis att streta emot och göra det svårare
            för oss. Men till alla dem som i dag tycker att vi ska gå tillbaka
            och försvara den gamla byråkratin säger jag: Snälla, fokusera
            på de arbetslösa! Där ligger vårt ansvar, inte i byråkratin och
            inte i dogmerna. Arbetsförmedlingen är trots allt till för att
            värna de allra mest utsatta i samhället, de som verkligen kämpar
            för att komma in i värmen och börja ett nytt liv.
          </note>
          <note>
            Varenda krona vi slösar på byråkratin tar vi alltså från de arbetslösa.
            Varenda krona som inte levererar resultat till de arbetslösa är
            en förlorad krona för dem som har det allra tuffast. Varenda gång
            vi sätter byråkratin först ska vi tänka på de hundratusentals
            utsatta arbetslösa som i dag inte kommer in på arbetsmarknaden
            ens på toppen av en högkonjunktur.
          </note>
          <note>
            Kommer det att bli perfekt? Nej. Kommer det att bli bättre än
            i dag? Tveklöst ja. Så här dåligt får det inte vara, och det har
            blivit så mycket bättre i andra länder. Kommer vi i Centerpartiet
            att driva på till dess att Arbetsförmedlingen har reformerats
            och levererar för de arbetslösa? Absolut – det är vi skyldiga
            dem.
          </note>
          <note type="speaker">
            Anf. 6 ALI ESBATI (V):
          </note>
          <note>
            Fru talman! För några veckor sedan fick jag möjligheten att möta
            Synskadades Riksförbund. Det var ett alarmerande möte. Vi vet
            att Arbetsförmedlingens stöd till personer med funktionshinder
            redan förut har lämnat mycket att önska, men nu var man orolig
            för hur den omfattande nedskärningen skulle drabba en redan mycket
            utsatt grupp.
          </note>
          <note>
            En konkret fråga var till exempel hur det blir med färdtjänst
            om man måste åka till ett AF-kontor utanför kommunens gränser
            efter att vart tredje kontor har försvunnit. En annan fråga var
            vem som ska satsa på arbetslivsbaserad rehabilitering, som kräver
            uppföljning över tid. En tredje var hur det blir med de specialister
            som det borde bli fler av, inte färre. Man a nvände uttryck som
            ”total katastrof” när riskerna kom på tal.
          </note>
          <note>
            Samtidigt kan man i tidningen Publikt läsa om dövkonsulenterna
            Malin Winther och Jeanette Lindevall. De är två av bara 14 dövkonsulenter
            på AF i hela Sverige. Tidningen skriver:
          </note>
          <note>
            ”Det enda de vet i dag är att de kommer att bli färre. Förutom
            osäkerheten om den egna framtiden möter de mycket oro hos kunderna.
          </note>
          <note>
            – Och vi kan inte svara på deras frågor, säger Malin Winther.”
          </note>
          <note>
            Samma oro uttrycktes nyligen i en debattartikel av sex ledande
            företrädare för funktionshindersrörelsen. Det är verkligheten
            bakom det här bollandet med budgetposter och ansvar. Vad säger
            de blåbruna servettskisspartierna om det här? Vad säger regeringen
            och dess nyliberala följeslagare?
          </note>
          <note>
            Fru talman! Det är förstås långt fler som påverkas av kombinationen
            av nedskärning på och privatisering av AF, men i grunden handlar
            det om hela den svenska arbetsmarknadspolitiken. Under de senaste
            decennierna, särskilt efter högerregeringens tillträde 2006, har
            arbetsmarknadspolitiken präglats av ett slags individfokuserad
            bestraffningsfilosofi. Det är sänkta ersättningar och försämrade
            inträdesvillkor i a-kassan. Insatser med omsorg om individens
            situation har fått ge vika för mer av billigare massinsatser.
          </note>
          <note>
            Vänsterpartiet var med och drev igenom en del förbättringar under
            den förra mandatperioden, men det hade behövts mycket mer. Nu
            vill man alltså från regeringens sida återigen gå i motsatt riktning
            – en riktning som förvärrar problemen i stället för att ta itu
            med dem. Sverige behöver en sammanhållen arbetsförmedling inriktad
            på att göra människor starkare, inte en myndighet som renodlas
            till att stå för kontroll, bestraffning och upphandling.
          </note>
          <note>
            Personalen på Arbetsförmedlingen borde ges möjlighet att ägna
            sin tid åt att träffa arbetssökande och lokala arbetsgivare så
            att de kan hitta öppningar och möjligheter. Arbetsförmedlingen
            borde ordna fler utbildningsinsatser och förberedande insatser
            och i större utsträckning än i dag kunna anvisa till reguljär
            utbildning.
          </note>
          <note>
            Alla dessa saker finns det idéer och kunskaper om. Det hade kunnat
            finnas resurser till dem, men det gör det inte. I stället slängs
            AF nu in i ett kaos med förhoppningen att marknadens osynliga
            hand ska ordna upp läget för människor som samhället redan pressar
            ekonomiskt och socialt utan att erbjuda hjälp. Det är extra sorgligt
            att detta ska ske under en socialdemokratiskt ledd regering.
          </note>
          <note type="speaker">
            Anf. 7 SOFIA DAMM (KD):
          </note>
          <note>
            Fru talman! Flera samhällsförändringar har medfört nya utmaningar
            för Arbetsförmedlingen. En större andel av de inskrivna står i
            dag längre ifrån arbetsmarknaden jämfört med tidigare samtidigt
            som det råder arbetskraftsbrist i flera sektorer.
          </note>
          <note>
            De nuvarande strukturerna för Arbetsförmedlingen är helt enkelt
            inte anpassade efter dagens arbetsmarknad, och få tycker i dag
            att myndigheten fungerar väl. Arbetsförmedlingens anslag har ökat
            dramatiskt under de senaste åren samtidigt som antalet förmedlade
            jobb fortsatt varit mycket litet.
          </note>
          <note>
            Att det behövs effektiviseringar och att den statliga myndigheten
            bör få ett smalare uppdrag är därför en logisk följd. I dag sker
            matchningen i hög grad på andra sätt och inte sällan genom fristående
            aktörer, där bemannings- och rekryteringsföretag spelar en växande
            roll. Behovet av en offentlig aktör som förmedlar arbeten finns
            inte längre kvar på samma sätt. Däremot kvarstår behovet av att
            genom olika insatser öka sysselsättningen bland dem som står längst
            ifrån arbetsmarknaden.
          </note>
          <note>
            Fru talman! Arbetsgivare vittnar om rekryteringar som misslyckats
            för att det helt enkelt inte går att få tag på kandidater med
            rätt utbildning eller arbetslivserfarenhet. Resultatet blir att
            arbetsgivare inte kan hitta den kompetens som krävs för att säkra
            konkurrenskraften. Den offentliga sektorn hittar inte arbetskraft
            för att upprätthålla kvaliteten. Det är en tudelad arbetsmarknad,
            där en alltför stor grupp arbetssökande inte etablerar sig på
            arbetsmarknaden och där en alltför stor grupp riskerar att fastna
            i långvarig arbetslöshet.
          </note>
          <note>
            Arbetsträning och förberedande insatser är här helt centrala.
            Detta är insatser som bör ledas av Arbetsförmedlingen och som
            kan utföras i regi av det offentliga, av ideell sektor eller av
            arbetsintegrerande sociala företag .
          </note>
          <note>
            Andelen personer som är inskrivna som arbetslösa och som tillhör
            de så kallade utsatta grupperna har ökat på senare år och var
            under 2017 ungefär 75 procent av de inskrivna.
          </note>
          <note>
            Situationen för personer med funktionsnedsättning är särskilt
            allvarlig, med långa handläggningstider och bristfällig rehabilitering.
            Detta är särskilt allvarligt, fru talman, då det hos varje människa
            finns ett behov av att få känna gemenskap med andra, ta eget ansvar
            och utvecklas som person. Därför handlar också arbetsmarknadspolitik
            om mer än samhällsekonomisk effektivitet.
          </note>
          <note>
            Kristdemokraterna vill se ett samhälle som tar vara på människors
            möjligheter och deras inneboende förmåga. Människans värde sitter
            inte i hur mycket hon arbetar eller hur produktiv hon är, men
            arbetets betydelse för den enskildes utveckling är stor. Personer
            som under en längre tid står utanför arbetsmarknaden riskerar
            att isoleras, och den egna självkänslan riskerar att brytas ner.
          </note>
          <note>
            Avslutningsvis, fru talman: Kristdemokraterna kommer att bevaka
            den kommande omställningen noga. För oss är det centralt att tudelningen
            på arbetsmarknaden, utrikes föddas väg in på arbetsmarknaden,
            kompetensbristen och funktionsnedsattas ställning adresseras särskilt
            noga.
          </note>
          <note type="speaker">
            Anf. 8 GULAN AVCI (L):
          </note>
          <note>
            Fru talman! Jag vill börja med att tacka Ali Esbati för debatten,
            trots hans tråkiga debatton med insinuationer om att det skulle
            finnas ett blåbrunt block. Jag ska höja debattnivån och inte anklaga
            Ali Esbatis parti för att marschera med kommunister på första
            maj.
          </note>
          <note>
            Detta ger mig tillfälle att berätta hur vi liberaler vill reformera
            arbetsmarknaden.
          </note>
          <note>
            Trots att Sverige befinner sig i en stark högkonjunktur står
            över 300 000 individer utanför arbetsmarknaden. Det är främst
            utrikes födda – framför allt utrikes födda kvinnor – men också
            unga som inte har ett jobb och möjlighet till egen försörjning.
          </note>
          <note>
            Trots att myndigheten får enorma resurser slösas tiotals miljarder
            årligen på insatser som inte fungerar. Regeringens extratjänster
            är ett tydligt exempel på arbetsmarknadspolitiska insatser som
            blir dyra, effektlösa och utan några resultat. Men med januariavtalet,
            som har slutits mellan reger ­ ingspartierna, oss liberaler och
            Centerpartiet, tar vi nu ett steg bort från den typen av felprioriterade
            insatser.
          </note>
          <note>
            I dag förmedlas knappt 2 procent av jobben via Arbetsförmedlingen.
            Detta är ett slöseri med arbetskraft och integrationsmöjligheter
            som oroar oss liberaler. Antingen har vi en arbetsförmedling som
            faktiskt förmedlar jobb eller så lägger vi över ansvaret på en
            annan aktör som klarar av detta ansvar. Vi liberaler, Centerpartiet
            och regeringspartierna har landat i den senare slutsatsen.
          </note>
          <note>
            Fru talman! Vi liberaler är inte intresserade av privata aktörer
            för att de är just privata aktörer. Vi vill ha ett system där
            fristående aktörer får ansvaret för att matcha och rusta de arbetssökande
            för att komma i jobb. Arbetsförmedlingen ska finnas kvar och även
            i fortsättningen ha myndighetsansvaret för arbetsmarknadspolitiken,
            men myndigheten ska framöver fokusera på myndighetsutövningen.
          </note>
          <note>
            Det vore att ljuga om jag sa att vi liberaler inte är oroade
            över de senaste månadernas utveckling. Att banta myndigheten är
            nödvändigt, men det måste ske i en takt som inte skapar osäkerhet.
            Detta har gjorts i en anda utan analys.
          </note>
          <note>
            Det är i ljuset av denna oro som vi nu har arbetat fram ett uppdrag
            för att ge reformeringen av Arbetsförmedlingen en tydligare inriktning.
          </note>
          <note>
            Det är en process som kommer att ta tid, men tiden fram till
            dess får inte gå förspilld. Därför är det nu viktigt att ta det
            ansvar som krävs för en fungerande statlig arbetsmarknadspolitik.
            Det är det enda sättet att minska det utanförskap som drabbar
            så många människor som saknar jobb och möjlighet till egen försörjning.
          </note>
          <note>
            Fru talman! Talartiden är kort. I mitt andra inlägg kommer jag
            att redogöra för varför vi liberaler motsätter oss att kommunerna
            ska delta i den statliga arbetsmarknadspolitiken som en extern
            aktör.
          </note>
          <note>
            Anf. 9 LEILA ALI-ELMI (MP):
          </note>
          <note>
            Fru talman! I dag diskuterar vi de stora förändringar som Arbetsförmedlingen
            står i nför. Myndigheten ska skalas ned och digitaliseras, och
            ansvaret för matchning ska läggas på privata aktörer. Vi får utvärdera
            dessa förändringar allteftersom.
          </note>
          <note>
            Som vi alla vet är reformeringen av Arbetsförmedlingen ett resultat
            av en politisk kompromiss. Men hur skulle det ha sett ut om Miljöpartiet
            självt fått bestämma vägen framåt på arbetsmarknaden?
          </note>
          <note>
            En grön arbetsmarknadspolitik skiljer sig från andra partiers
            politik eftersom vi inte lika lätt fastnar i ideologiska låsningar.
            Grön politik handlar ofta om att vända på perspektivet och om
            att alltid fokusera på hållbarhet.
          </note>
          <note>
            Dagens arbetsmarknad är inte hållbar. Man kan alltid arbeta lite
            till, och man har aldrig tillräckligt med saker. Samhället delas
            upp i de m som har en fast tjänst och de m som inte har det. Det
            kommer allt fler rapporter om psykisk ohälsa orsakad av stress.
            Dagens arbetsmarknad sliter ut både människan och planeten.
          </note>
          <note>
            Allt fler efterfrågar ett mer hållbart sätt att leva, där tempot
            är långsammare, där relationer till andra människor får ta plats
            och där det finns utrymme för sådant som får oss att må bra. Allt
            fler söker ett hållbart sätt att arbeta och att leva.
          </note>
          <note>
            Fru talman! Hur kopplas då detta till Arbetsförmedlingens framtida
            roll? Jo, vi måste utgå från en hållbarhetstanke i all politik,
            inte minst när det gäller arbetsmarknaden. I tider av psykisk
            ohälsa och klimatkris måste vi våga ifrågasätta gamla sanningar.
            Det finns nämligen inga jobb på en död planet.
          </note>
          <note type="speaker">
            Anf. 10 Arbetsmarknadsminister YLVA JOHANSSON (S):
          </note>
          <note>
            Fru talman! Det är många ideologiska, tvärsäkra uttalanden i
            debatten.
          </note>
          <note>
            Jag tror faktiskt att bra arbetsmarknadspolitik kan organiseras
            på flera olika sätt. Det är sällan så att det bara finns ett sätt
            som fungerar. Jag tror att man ska ha en pragmatisk inställning
            och vara beredd att ompröva sådant som inte fungerar och fortsätta
            med sådant som fungerar. Det är med den inställningen jag går
            in i det reformarbete som nu pågår med Arbetsförmedlingen.
          </note>
          <note>
            Fru talman! Det är riksdagen som beslutar om statsbudgeten, och
            det gjorde riksdagen i december på ett mycket dåligt underlag.
            Moderaterna, Kristdemokraterna och Sverigedemokraterna bestämde
            ramarna för statens verksamhet, och dessa måste regeringen och
            myndigheterna följa. Det är det som har resulterat i ett av de
            största statliga varslen sedan försvarsnedläggningen. 4 500 personer
            är varslade på Arbetsförmedlingen. Det är klart att det får konsekvenser.
            Men även om vi är tvungna att följa den budget som riksdagen har
            beslutat är det jag som är arbetsmarknadsminister nu, och det
            är jag som är ansvarig för att göra det så bra så möjligt utifrån
            de här förutsättningarna.
          </note>
          <note>
            En viktig fråga handlar om närvaron i hela landet. Vi ska säkerställa
            att Arbetsförmedlingen har en närvaro och kan ge stöd till arbetslösa
            i hela landet. Arbetsförmedlingen ska kunna göra arbetsmarknadspolitiska
            bedömningar i de kommuner där människor bor när det behövs. Det
            betyder att man kommer dit för ett bokat möte och inte behöver
            åka färdtjänst långt bort, som Ali Esbati tog upp som exempel.
            Man ska i normalfallet kunna få en bedömning i sin hemkommun.
          </note>
          <note>
            Det kommer att vara ett antal kommuner som inte har AF-kontor.
            Redan i dag är det 50 av kontoren som inte är bemannade. Då kan
            man ifrågasätta vad man behöver ett kontor till. Vi ska i stället
            lösa med statliga servicekontor där Arbetsförmedlingen kommer
            att vara en medaktör. De kommer att bli en viktig aktör i många
            kommuner. På andra ställen kommer man kanske att hyra in sig hos
            kommunen för att komma dit en eller två dagar i veckan för att
            träffa de arbetslösa.
          </note>
          <note>
            Vi ska också veta att regeringen har fattat beslut om att Arbetsförmed
            ­ lingen, innan man fattar beslut om nedläggning av kontor, måste
            göra en konsekvensanalys av nedläggningen av just detta kontor
            och tala om vilka alternativa möjligheter som finns. Det betyder
            att vi ännu inte vet på vilka orter Arbetsförmedlingen kommer
            att ha egna kontor och på vilka orter man i stället kommer att
            ha till exempel servicekontor.
          </note>
          <note type="speaker">
            Anf. 11 MATS GREEN (M) replik:
          </note>
          <note>
            Fru talman! Man vet inte riktigt var man ska börja med tanke
            på att Ylva Johansson var en av dem som före valet hårdast gick
            ut och lovade att de tta aldrig någonsin skulle ske. Nu står Ylva
            Johansson här och skyller på M-KD-budgeten och säger att den forcerades
            fram. Den kom cirka en månad före januariöverenskommelsen, där
            man var väldigt tydlig med att man skulle göra allt detta.
          </note>
          <note>
            När Ylva Johansson frustrerat och påträngt ska försöka förklara
            detta utåt hänvisar hon till att det är den budgeten som är anledningen
            till att man nu måste skära ned kraftigt på Arbetsförmedlingen
            och minska antalet kontor. Då kan jag bara ställa frågan: Varför
            har regeringen inte tillfört mer pengar till Arbetsförmedlingen
            i den budget som man presenterade för några veckor sedan? Och,
            återigen, nedläggning av kontor är väl något som skulle ha genomförts
            i alla fall, åtminstone om man får tro generaldirektören för Arbetsförmedlingen.
          </note>
          <note>
            Återigen: Varför har inte regeringen tillfört mer pengar?
          </note>
          <note type="speaker">
            Anf. 12 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jag förstår nog inte riktigt vad Mats Green är ute
            efter här. Jag har sagt tidigare och säger nu att det finns flera
            sätt att få en väl fungerande arbetsförmedling. Man bör ha en
            pragmatisk inställning till hur det ska ske. Redan i dag använder
            Arbetsförmedlingen i stor utsträckning andra aktörer än sina egna
            – 60 procent utförs av privata aktörer. Jag ser ingen enorm dramatik
            i att det ska bli i större utsträckning och mer resultatbaserat.
            Jag tror att det kan bli väldigt bra.
          </note>
          <note>
            Regeringen har tillfört resurser i vårändringsbudgeten under
            innevarande år till arbetsmarknadspolitiken. Men som Mats Green
            vet är ju utrymmet begränsat, eftersom det redan finns en statsbudget
            som gäller för 2019. Det som regeringen kan göra i en vår- eller
            höständringsbudget är begränsat, och det har vi fått förhålla
            oss till.
          </note>
          <note type="speaker">
            Anf. 13 MATS GREEN (M) replik:
          </note>
          <note>
            Fru talman! Det var kanske svar på någon fråga, men det var inte
            svar på mina frågor.
          </note>
          <note>
            Regeringen har inte alls återställt några resurser till Arbetsförmed
            ­ lingen. Det är den bistra sanningen. Det hade regeringen haft
            alla möjligheter att göra, men det har de inte gjort. Det finns
            en anledning till det, och det är att allt detta ingår i januariöverenskommelsen.
          </note>
          <note>
            Återigen: Nedläggningarna av kontor hade ni också kunnat stoppa,
            men det har ni inte gjort. De är en del av generaldirektörens
            ambition att förändra sin verksamhet – det säger han själv – så
            sluta att skylla på Moderaterna och KD!
          </note>
          <note type="speaker">
            Anf. 14 Arbetsmarknadsminister YLVA JOHANSSON (S) replik:
          </note>
          <note>
            Fru talman! Man hade ju kunnat tro att Moderaterna, när de lagt
            fram en statsbudget och fått igenom den i riksdagen, skulle vara
            lite glada och stolta över den. Men uppenbarligen är Mats Green
            inte det. Han tycker inte att det är den budget som Moderaterna
            står bakom utan generaldirektören som orsakar förändringarna på
            Arbetsförmedlingen. Generaldirektören har naturligtvis stort inflytande
            och makt över myndigheten, men budgeten har Mats Greens parti
            och han själv beslutat om.
          </note>
          <note>
            (Applåder)
          </note>
          <note type="speaker">
            Anf. 15 ALI ESBATI (V) replik:
          </note>
          <note>
            Fru talman! Vi har ju talat om budgetar och regeringsbeslut här.
            Det finns också en vardag där förmedlare och handläggare sliter
            för att möta människor som står utanför arbetsmarknaden och människor
            som måste förhålla sig till AF för sin försörjning och sin framtid.
            Där är ju turbulensen redan vardag. Apropå pragmatism tvingas
            man att brådstoppa både utbildningar och praktik, och man måste
            ta bort förberedande insatser när det inte finns privata aktörer
            som vill genomföra dem. Jag har tidigare nämnt varslen av specialisterna
            som arbetar med funktionshindersfrågor, men det finns också varsel
            som går ut över psykologer, beteendevetare etcetera.
          </note>
          <note>
            Jag kommer att bli garanten för att det inte blir ett haveri
            som med etableringslotsarna och jobbcoacherna, har vi hört och
            läst Ylva Johansson säga. Men nu har regeringen haft en budgetprocess
            tillsammans med C och L, och resultatet för AF:s del blev ju ingenting.
            Ingen vet heller hur denna jätteprivatisering ska hanteras.
          </note>
          <note>
            Min fråga blir: Hur kan Ylva Johansson vara garanten mot kaos
            och haveri när AF:s verksamhet redan befinner sig i kaos och haveri?
          </note>
          <note type="speaker">
            Anf. 16 Arbetsmarknadsminister YLVA JOHANSSON (S) replik:
          </note>
          <note>
            Fru talman! Det är ett väldigt besvärligt läge med ett varsel
            av 4 500 personer. Jag vill på inget sätt förminska det bekymret.
            Men jag vill också säga att vi faktiskt har en utveckling där
            allt fler skriver in sig digitalt och använder digitala tjänster.
            Det kommer aldrig att passa alla arbetssökande. Men av den miljon
            som skriver in sig varje år är det ganska många som tycker att
            det är ett bra sätt och en förbättrad service att kunna ha kontakt
            med Arbetsförmedlingen på det sättet.
          </note>
          <note>
            Det finns också en betydande potential för effektivisering genom
            att de anställda på Arbetsförmedlingen äntligen får ett väl fungerande
            it-system. Man jobbar i dag i it-tröskverk, skulle jag säga. Det
            innebär oerhörda möjligheter att kunna använda det nya systemet.
          </note>
          <note>
            Det finns möjligheter att ha en bra verksamhet med färre anställda.
            Med 9 000 personer anställda på Arbetsförmedlingen är den fortfarande
            en stor myndighet, och det är samma antal personer som var anställda
            på myndigheten för tio år sedan. Jag är övertygad om att det också
            med 9 000 anställda går att bedriva en väldigt god verksamhet.
          </note>
          <note type="speaker">
            Anf. 17 ALI ESBATI (V) replik:
          </note>
          <note>
            Fru talman! Jag har naturligtvis inget emot att Arbetsförmedlingen
            ge ­ nomför digitaliseringsprojekt. En del av dem kan säkert bli
            alldeles ut ­ märkta. Men de projekten, som kräver väldigt mycket,
            blir ju inte lättare att genomföra om var tredje anställd på olika
            ställen försvinner samtidigt och om människor söker sig bort från
            Arbetsförmedlingen därför att de inte vet hur det blir i framtiden
            om specialister, coacher och terapeuter försvinner samtidigt.
            Det var detta som jag frågade vad ministern vill göra åt.
          </note>
          <note type="speaker">
            Anf. 18 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jag ska också kommentera en annan sak som Ali Esbati
            tog upp inledningsvis i replikskiftet. Det handlar om resurserna
            till insatser för individer. Jag delar den oron. Det är en nedskärning
            med 2,7 miljarder i den budget som beslutades i december här i
            riksdagen.
          </note>
          <note>
            Regeringen har tillfört 340 extra miljoner i vårändringsbudgeten.
            Vi beslutade i går att föra över 300 miljoner ytterligare från
            ett anslag till ett annat för att kunna ha fler insatser för arbetslösa.
            Det här är ett område där fler insatser behövs.
          </note>
          <note type="speaker">
            Anf. 19 SOFIA DAMM (KD) replik:
          </note>
          <note>
            Fru talman! Gruppen funktionsnedsatta behöver ett särskilt stöd
            för att etablera sig på arbetsmarknaden eller få de insatser som
            krävs för att tillgodose deras potential. Det handlar om bedömning
            av psykologer, arbetsterapeuter och socialkonsulenter, för att
            nämna några som har specialkunskap i att förstå de utmaningar
            som funktionsnedsatta står inför.
          </note>
          <note>
            Generaldirektör Mikael Sjöberg har varslat fler än hälften av
            alla psykologer om uppsägning. Neddragningarna är också kraftiga
            bland arbetsterapeuter. Totalt varslas två tredjedelar av alla
            med denna typ av specialkompetens.
          </note>
          <note>
            Detta sker samtidigt som januariöverenskommelsens omläggning
            av Arbetsförmedlingen inte ska beröra funktionsnedsatta – något
            som vi givetvis välkomnar.
          </note>
          <note>
            Men hur går detta ihop? Hur ska arbetsmarknadsministern se till
            att gruppen funktionsnedsatta inte får försämrat stöd och hamnar
            mellan stolarna i den förändringsprocess som vi står inför?
          </note>
          <note type="speaker">
            Anf. 20 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jag delar oron som Sofia Damm ger uttryck för. Det
            är bekymmersamt att man varslar så många specialister som jobbar
            med personer med funktionsnedsättning.
          </note>
          <note>
            Jag har dock svårt att kritisera generaldirektören för detta
            eftersom han är skyldig att följa den budget som Sofia Damm har
            röstat igenom i riksdagen. Det innebär att det måste varslas 4
            500 personer för att klara denna neddragning under innevarande
            år.
          </note>
          <note>
            Regeringen har mildrat detta genom att ge Arbetsförmedlingen
            en utökad anslagskredit, som gör att man har lite större möjlighet
            att ta dessa beslut.
          </note>
          <note>
            Givetvis kommer vi även i framtiden att behöva många duktiga
            specia ­ lister som jobbar med de personer som på grund av funktionsnedsättning
            eller ohälsa behöver särskilt stöd för att komma in på arbetsmarknaden.
          </note>
          <note>
            Detta borde Sofia Damm kanske ha tänkt på innan hon röstade igenom
            den budgeten.
          </note>
          <note type="speaker">
            Anf. 21 SOFIA DAMM (KD) replik:
          </note>
          <note>
            Fru talman! Jag tackar Ylva Johansson för svaret.
          </note>
          <note>
            Varslet av 4 500 står faktiskt inte helt i proportion till budgetneddragningarna
            i vår budget. Är det inte möjligt för en generaldirektör att undanta
            vissa specialistgrupper från varslet? Det gör mig bekymrad när
            jag hör generaldirektören i Lördagsintervjun säga att man inte
            tycker att denna grupp bör administreras av Arbetsförmedlingen.
          </note>
          <note type="speaker">
            Anf. 22 Arbetsmarknadsminister YLVA JOHANSSON (S) replik:
          </note>
          <note>
            Fru talman! Det är märkligt att höra Sofia Damm säga att hon
            inte hade väntat sig dessa konsekvenser av den budget som ni har
            beslutat om. Det är exakt dessa konsekvenser som blir, och ni
            har också i er budget lagt fram en plan för hur det ska se ut
            de kommande åren. En generaldirektör är skyldig att följa det.
          </note>
          <note>
            Nu är det jag som är ansvarig och ska lägga fram nästa budget,
            och jag hoppas kunna ändra denna bana.
          </note>
          <note>
            Men den budget som gäller i dag är Sofia Damm ansvarig för, och
            generaldirektören är skyldig att följa den.
          </note>
          <note>
            (Applåder)
          </note>
          <note type="speaker">
            Anf. 23 MATS GREEN (M):
          </note>
          <note>
            Fru talman! Man kan undra vad som hade hänt om Ylva Johanssons
            resonemang hade överförts till Försäkringskassans generaldirektör,
            men det är ju en annan debatt.
          </note>
          <note>
            Låt mig ta upp fyra saker. För det första och återigen: Bara
            1 ½ procent av jobben förmedlades av Arbetsförmedlingens personal.
            Det är 2 ½ jobb per arbetsförmedlare och år. Det är givetvis helt
            ohållbart och visar varför Arbetsförmedlingen måste förändras
            i grunden.
          </note>
          <note>
            För det andra: Det är bra att vi numera har fått en ännu bredare
            samsyn om detta efter att Socialdemokraterna och Miljöpartiet
            gjort helt om i frågan – tvärtemot vad man tidigare sagt och lovat
            men välbehövligt, och bättre sent än aldrig.
          </note>
          <note>
            För det tredje: Mot bakgrund av denna kovändning hör man även
            här i dag Ylva Johansson och andra socialdemokrater frustrerat
            och högljutt försöka framställa det som att den minskning av antalet
            kontor som nu är presenterad är en konsekvens av den M-KD-budget
            som riksdagen antog.
          </note>
          <note>
            Fru talman! Det är helt fel. Hade regeringen velat ge Arbetsförmed
            ­ lingen mer resurser hade man givetvis gjort det i den vårändringsbudget
            som man presenterade häromveckan. Det gjorde man inte. Det är
            också fel eftersom Arbetsförmedlingens generaldirektör tydligt
            slagit fast att även om regeringen hade gett mer anslag till Arbetsförmedlingen
            skulle antalet varsel ligga kvar för att förverkliga januariöverenskommelsen
            mellan S, MP, C och L.
          </note>
          <note>
            För det fjärde: Vi moderater anser att innan ett nytt system
            är på plats bör man vara försiktig med att lägga ned kontor. Det
            måste alltid finnas en service nära människor i alla delar av
            landet.
          </note>
          <note type="speaker">
            Anf. 24 ALI ESBATI (V) replik:
          </note>
          <note>
            Fru talman! Jag tänkte försöka förstå lite bättre vad Mats Green
            tror att Arbetsförmedlingens uppgift har varit. Han verkar ha
            uppfattningen att Arbetsförmedlingens uppgift har varit att ha
            jobb i små lådor att ge till de arbetssökande. Han återkommer
            till att siffrorna är låga, men Arbetsförmedlingens uppgift har
            ju varit att sköta ett etableringsuppdrag och ett matchningsuppdrag.
            Den platsbank han nämnde drivs inte av yttre krafter utan av Arbetsförmedlingen.
          </note>
          <note type="speaker">
            Anf. 25 MATS GREEN (M) replik:
          </note>
          <note>
            Fru talman! Arbetsförmedlingens uppgift har varit matchning och
            rustning, och där har man misslyckats kapitalt. De siffror jag
            hänvisar till har jag ännu inte hört någon ifrågasätta. Tycker
            Ali Esbati att det är acceptabla resultat? Även om resultaten
            hade varit de dubbla eller tredubbla kan de aldrig vara acceptabla.
            Det här är anledningen till att det nu finns en bred enighet i
            riksdagen om att detta måste förändras i grunden.
          </note>
          <note type="speaker">
            Anf. 26 ALI ESBATI (V) replik:
          </note>
          <note>
            Fru talman! Jag fick svar på min fråga. Mats Green förstår faktiskt
            inte vad det är för typ av siffror han talar om. De siffror han
            talar om mäter nämligen inte framgången i etablerings- och matchningsuppdragen.
            Det mäts på andra sätt, vilket redovisas i de papper som Mats
            Green skulle kunna läsa om han inte bara läste sammanfattningen.
          </note>
          <note>
            Vi får fler tillfällen att återkomma till denna diskussion eftersom
            Mats Green har tagit över uppgiften som Moderaternas talesperson
            i dessa frågor.
          </note>
          <note type="speaker">
            Anf. 27 MATS GREEN (M) replik:
          </note>
          <note>
            Fru talman! Jag ska i framtiden försöka att inte plåga Ali Esbati
            med alltför mycket faktakunskaper.
          </note>
          <note>
            Fortfarande är det under inga som helst omständigheter acceptabla
            resultat. Siffrorna kommer från Statistiska centralbyrån, så det
            är inte någon som har snutit dem ur näsan. Det är fakta som presenterades
            under förra året, och de gäller 2017. Fakta är fakta, även för
            en vänsterpartist.
          </note>
          <note type="speaker">
            Anf. 28 ALEXANDER CHRISTIANSSON (SD):
          </note>
          <note>
            Fru talman! Arbetsmarknadspolitiken måste givetvis få kosta pengar.
            Investeringar är bra och måste göras på både kort och lång sikt,
            men de måste också stå i proportion till den avkastning man får
            av dem.
          </note>
          <note>
            Vi ställer oss bakom det som sker genom januariöverenskommelsen,
            men vi vill också varna för de konsekvenser som finns runt hörnet
            om man inte gör detta på rätt sätt. Därför gläder det mig att
            höra statsrådet Ylva Johansson säga att personer som bor på landsbygden
            fortfarande kommer att ha service, kunna boka möten och få personlig
            handledning.
          </note>
          <note>
            Nedskärningar på lokalkontoren på mindre orter skulle få enorma
            konsekvenser, inte minst för de funktionsnedsatta som har svårt
            att tillgodogöra sig de webbverktyg som är framtiden. Vi skulle
            hellre se nedskärningar i storstadsregionerna, för där finns både
            närvaro av privata aktörer och bättre beredskap.
          </note>
          <note>
            Vi vill se privata aktörer ta över delar av förmedlingen. Vi
            vill även att kommunernas ansvar ska bli större vad gäller kontakten
            mellan utbildning och näringsliv. Vi tror att kommunerna har bättre
            kunskap om sitt lokala näringsliv. Vi vill också utreda om det
            ska finnas en gemensam ersättningsmyndighet för utbetalning av
            ersättningar – detta för att få en bättre transparens. Vi tycker
            även att kommunerna ska ta ännu större ansvar för vuxenutbildningen.
            De har ju redan ansvaret för den, så det är logiskt.
          </note>
          <note type="speaker">
            Anf. 29 MARTIN ÅDAHL (C):
          </note>
          <note>
            Fru talman! Jag tänkte använda denna andra del till att prata
            lite om de problem som vi kommer att ha nu i samband med reformen
            av Arbetsförmedlingen, som flera har tagit upp.
          </note>
          <note>
            Sanningen är den att flera av de föregående talarna har rätt.
            Vi har ett problem med den M-KD-budget som antogs i riksdagen,
            där vi avstod därför att vi tror att detta är helt fel sätt att
            göra det på. Om man ska göra om Arbetsförmedlingen måste man ha
            en färdig plan så att alla vet vad de kan gå efter, inte bara
            stora besparingssiffror som sedan måste uppnås. Därav kommer de
            problem som vi har nu när vi har börjat i helt fel ände. Det gäller
            de plötsliga nedskärningarna på flera olika ställen.
          </note>
          <note>
            Samtidigt har vi ett problem med att Arbetsförmedlingen själv
            har visat en väldigt märklig prioritering. När vi gör en sådan
            här reform och fristående aktörer ska finnas i hela landet måste
            vi ju ha lokal närvaro där. Man måste kunna boka möten i sin egen
            kommun för att myndigheten ska kunna möta en; det är ju för att
            komma närmare de arbetssökande som vi gör detta. I stället har
            Arbetsförmedlingen – det stämmer faktiskt – fortsatt med en centraliseringsplan
            och en nedläggningsplan som inte ligger i linje med januariavtalet.
            Därför har vi gjort det som statsrådet påpekade: Vi har tvingat
            dem till konsekvensanalys och till alternativ.
          </note>
          <note>
            Besparingen på små kontor är bara några promille av Arbetsförmed
            ­ lingens budget. Det är inte ens speciellt effektivt för att
            göra några bespa ­ ringar eller föra över resurser till användning
            av privata förmedlare. Tvärt ­ om lägger det sig i vägen. Detsamma
            gäller besparingar på insatser för personer med funktionsnedsättning,
            vilket inte heller är en riktig prioriter ­ ing inom myndigheten.
          </note>
          <note>
            Man kan faktiskt tycka i det här fallet att båda kan finnas.
          </note>
          <note type="speaker">
            Anf. 30 ALI ESBATI (V) replik:
          </note>
          <note>
            Fru talman! Arbetsmarknadsutredningen konstaterade att kommersi
            ­ ella aktörer inte är mer effektiva än offentliga. I Storbritannien,
            där man har privatiserat, har problemen blivit så stora att man
            rullat tillbaka viktiga delar. I Australien, som Centern gillar
            att lyfta fram, varnar många för att systemet leder till diskriminering
            av utsatta grupper. Inte ens den tanke ­ smedja som Martin Ådahl
            själv startade finner något stöd för att det skulle bli mer effektivt
            med kommersiell arbetsförmedling.
          </note>
          <note>
            Jag måste därför fråga: Hur mycket värderar man inom Centerpartiet
            fakta och erfarenhet i relation till klockartro på marknadens
            magi?
          </note>
          <note type="speaker">
            Anf. 31 MARTIN ÅDAHL (C) replik:
          </note>
          <note>
            Fru talman! Det är väldigt enkelt. När man har den här typen
            av fristående aktörer som betalas efter resultat undviker man
            de problem som du just nämnde, Ali Esbati. Om man betalar bara
            för att ta sig an folk som arbetslösa får man de problem man har
            haft historiskt sett när man har lagt ut det. Däremot har man
            i Australien och på de ställen där man har gjort det rätt bara
            betalat efter resultat.
          </note>
          <note>
            Vi har precis som Fores studie, precis som all forskning som
            vi har baserat detta på och precis som OECD:s studie utgått från
            de resultatbaserade modellerna, som levererar resultat.
          </note>
          <note type="speaker">
            Anf. 32 ALI ESBATI (V) replik:
          </note>
          <note>
            Fru talman! Olika typer av modeller för att ta in kommersiella
            aktörer i detta sammanhang har prövats väldigt närliggande det
            som nu blir resultatet.
          </note>
          <note>
            Resultaten vet vi konkret vad de blir – vi kan följa dem. Det
            blir jättebra för en del av dessa bolag men inte särskilt bra
            för viktiga grupper av arbetssökande. Ändå väljer Centerpartiet
            att tuta och köra. Det är detta som är problemet, och jag tror
            att det beror på att man helt enkelt inte bryr sig särskilt mycket
            om vad som händer med de människor som är arbetslösa.
          </note>
          <note type="speaker">
            Anf. 33 MARTIN ÅDAHL (C) replik:
          </note>
          <note>
            Fru talman! Det är ju för de arbetslösa som vi gör detta! Om
            du hade läst på om dessa modeller, Ali Esbati, och verkligen gått
            igenom resultaten hade du sett att i Australien halverades arbetslösheten
            som en del av detta. Det har levererat resultat per krona som
            inte ens går att jämföra med de gamla byråkratiska lösningar som
            man övergav därför att de inte fungerade.
          </note>
          <note>
            Jag är ledsen, Ali, men det går inte att köra med vänsterpartistiska
            talepunkter om marknaden och hitan och ditan. Om man har en resultatbaserad
            modell fungerar det, men om man gör det på helt fel sätt, så som
            man har gjort på vissa ställen, fungerar det inte. Vi har gått
            på det som fungerar och som Fores rekommenderar.
          </note>
          <note type="speaker">
            Anf. 34 ALI ESBATI (V):
          </note>
          <note>
            Fru talman! Jag vill bara, apropå den tidigare diskussionen,
            säga att jag inte räknade med Liberalerna i det blåbruna blocket,
            men jag noterar att det var där det landade tyngst.
          </note>
          <note>
            Det har apropå denna debatt sagts en del om hur men inte så mycket
            om varför. Jag tror att det blir svårt att förstå ivern att skapa
            kaos i och ödelägga AF:s verksamhet om man inte ser de starka
            ekonomiska intressen som finns i frågan. Det är lukrativt att
            kunna köra ned kommersiella sugrör i de offentliga pengapåsarna.
            Vi ser denna utveckling på flera områden: vård, omsorg, skola
            och assistans, eller när managementkonsulter går i väg med miljardvinster
            från bygget av Nya Karolinska samtidigt som det inte finns pengar
            till att fixa personalens omklädningsrum. Det är i detta sammanhang
            som ivern att privatisera arbetsmarknadspolitiken måste ses.
          </note>
          <note>
            Vi kan se på vilka intresseorganisationer det är som har varit
            mest aktiva i att först teckna en falsk bild av AF:s verksamhet
            och sedan försöka sälja in politiska förslag som lägger till rätta
            för överföring av miljarder skattekronor. För oss i Vänsterpartiet
            är det viktigare att slå vakt om möjligheterna till en modern,
            progressiv arbetsmarknadspolitik som kan bidra till att rusta
            människor för en föränderlig arbetsmarknad med hänsyn till deras
            olika och föränderliga förutsättningar och som kan hjälpa fram
            en rymligare, mer produktiv arbetsmarknad.
          </note>
          <note>
            Fru talman! Det har tyvärr inte blivit så mycket tydligare i
            dag hur regeringen och dess mer eller mindre liberala politikleverantörer
            har tänkt sig att den stora omläggningen av AF ska landa. Detta
            tycker jag är oansvarigt. Om man inte lägger om kursen kan vi
            tyvärr räkna med mer skandaler med missbruk av skattepengar, sämre
            service för personer som i dag står långt ifrån arbetsmarknaden
            och kostnader som vältras över på kommunerna.
          </note>
          <note>
            Räkna med att Vänsterpartiet kommer att följa upp denna politik
            och arbeta för att den ska förändras!
          </note>
          <note type="speaker">
            Anf. 35 MARTIN ÅDAHL (C) replik:
          </note>
          <note>
            Fru talman! Jag måste fråga här i kammaren hur Vänsterpartiet
            egentligen tänker sig att man ska få ordning på den byråkrati
            som i många år inte har levererat. Ska vi fortsätta precis som
            vi har gjort förut, eller ska vi titta på de länder som faktiskt
            har nått resultat och som har använt pengarna så att arbetslösa
            kommer i jobb på ett helt annat sätt än i Sverige?
          </note>
          <note type="speaker">
            Anf. 36 ALI ESBATI (V) replik:
          </note>
          <note>
            Fru talman! Jag använde ganska mycket av mitt inlägg både denna
            gång och förra gången till att förklara hur vi ser på arbetsmarknaden
            och hur den borde utvecklas.
          </note>
          <note>
            När det gäller de länder som Martin Ådahl nämnde försökte jag
            säga att i Storbritannien, där detta har prövats längst, är resultaten
            så katastrofala att man till och med under nuvarande högeradministration
            har börjat rulla tillbaka flera av förslagen. När det gäller Australien
            kunde vi nyligen läsa hur fackliga organisationer nämner att den
            metod som man har är både diskriminerande och delvis rasistisk.
          </note>
          <note type="speaker">
            Anf. 37 MARTIN ÅDAHL (C) replik:
          </note>
          <note>
            Fru talman! Alltid dessa extrema överord som man får höra så
            fort Vänsterpartiet ska uttala sig om saker! Nu kom tydligen rasism
            in i bilden också. Sanningen är den att dessa båda länder har
            haft lägre arbetslöshet och bättre resultat per arbetssökande
            än vad vi har haft och att de har levererat på ett helt annat
            sätt trots att de har haft tuffa situationer ekonomiskt.
          </note>
          <note>
            Vad som är helt solklart och som Ali Esbati måste ta in är varför
            han är mer förtjust i AF:s byråkrati än i att göra vad som behövs
            för de arbetslösa så att det blir leverans på resultat.
          </note>
          <note type="speaker">
            Anf. 38 ALI ESBATI (V) replik:
          </note>
          <note>
            Fru talman! Det var inte jag som använde ordet rasism, utan jag
            citerade från kritik som har framförts mot den australiska modellen
            från organisationer och personer i Australien. Martin Ådahl bad
            mig kommentera de länder som han tycker är effektiva och bra.
            Jag konstaterade att fakta tyder på motsatsen, och då blev Martin
            Ådahl ledsen och arg.
          </note>
          <note>
            Jag tror att vi kommer att få återkomma till denna debatt fler
            gånger med fler fakta.
          </note>
          <note type="speaker">
            Anf. 39 SOFIA DAMM (KD):
          </note>
          <note>
            Fru talman! Jag har en stor förståelse för att en omläggning
            skapar oro bland myndighetens medarbetare och att detta får negativa
            konsekvenser för många enskilda anställda.
          </note>
          <note>
            Vi står för vår budget. Dock anser vi att Arbetsförmedlingens
            ledning har fattat beslut som har varit oproportionerliga och
            överilade.
          </note>
          <note>
            Vi ser en stor effektiviseringspotential i Arbetsförmedlingens
            verksamhet, och vi valde därför att göra andra prioriteringar
            i vårt budgetförslag. Nu hoppas jag att regeringen också börjar
            stå för sina prioriteringar. Bästföredatumet för att skylla på
            M-KD-budgeten borde ha utgått i och med vårändringsbudgeten. Men
            det passar inte att stå för den, utan man vill fortsätta använda
            en retorik som inte är alldeles hederlig.
          </note>
          <note>
            Vi kristdemokrater har länge förespråkat en konkurrensutsättning
            men vet också att det behövs en struktur och tydliga regelverk
            för att man ska kunna styra mot god kvalitet. Omläggningen av
            Arbetsförmedlingen ska ske under former som gör att marknaden
            för privata aktörer sakta öppnas upp för fler.
          </note>
          <note>
            För oss har det varit viktigt att fler än de stora jättarna ska
            kunna matcha och förmedla jobb. Den lokala kännedomen har stor
            betydelse. Därför anser vi att ideella krafter, socialt integrerade
            företag och mindre förmedlare med lokal anknytning också ska få
            utrymme att bidra. Jag noterar att regeringen nu är beredd att
            gå ännu längre när det gäller privata aktörer.
          </note>
          <note>
            Den omläggning som nu ska ske av Arbetsförmedlingen, fru talman,
            är mycket viktig. Jag ser med tillförsikt på förutsättningarna
            att den kanske största omställningen av en myndighet ska ske genom
            en partikonstellation med vitt skilda åsikter om Arbetsförmedlingens
            problem och framtid.
          </note>
          <note type="speaker">
            Anf. 40 ALI ESBATI (V) replik:
          </note>
          <note>
            Fru talman! I förra veckan tog riksdagen ställning till ett betänkande
            om samlad struktur för tillhandahållande av lokal statlig service.
            Där reserverade sig Kristdemokraterna till och med, eftersom de
            ville gå längre. De skrev att ” de viktigaste statliga aktörerna
            och myndigheterna, främst polisen, Försäkringskassan och Arbetsförmedlingen,
            ska finnas i princip i alla kommuner ”.
          </note>
          <note>
            Jag vill fråga Sofia Damm hur hon själv tycker att KD:s budget
            bidrog till detta.
          </note>
          <note type="speaker">
            Anf. 41 SOFIA DAMM (KD) replik:
          </note>
          <note>
            Fru talman! Tack, Ali Esbati, för möjligheten att få svara på
            den här frågan!
          </note>
          <note>
            I mitt anförande betonade jag just att jag tycker att Arbetsförmedlingens
            ledning har agerat alltför överilat när det gäller nedläggningen
            av lokala kontor. Möjligen har man gjort det då man vet att det
            slår hårdast där mot ett av samarbetspartierna, Centern, och dess
            landsbygdsfokus. Jag tycker att det har varit fel. Man måste i
            lugn och ro se vilka förutsättningar som finns i de olika kommunerna.
          </note>
          <note type="speaker">
            Anf. 42 ALI ESBATI (V) replik:
          </note>
          <note>
            Fru talman! Jag har ändå lite svårt att se hur en jättestor neddragning
            skulle leda till att man kan undvika att lägga ned en massa kontor
            runt om i landet. Det gäller särskilt då vi i arbetsmarknadsutskottet
            explicit och innan beslutet fattades fick reda på att detta kunde
            bli en av konsekvenserna.
          </note>
          <note type="speaker">
            Anf. 43 SOFIA DAMM (KD) replik:
          </note>
          <note>
            Fru talman! Enligt generaldirektören ska detta utredas, och han
            säger dessutom att det hela inte kommer att träda i kraft förrän
            om ett till två år framåt i tiden. Läser man verkligen vår budget
            från 2019 på rätt sätt om svaret blir att man måste lägga ned
            lokalkontor? Jag tycker inte det.
          </note>
          <note type="speaker">
            Anf. 44 GULAN AVCI (L):
          </note>
          <note>
            Fru talman! Jag noterade, Ali Esbati, att du inte menade Liberalerna
            i ditt inledningsanförande. Men jag tycker ändå att den här debatten
            är så pass viktig att den kräver en viss anständighet. Vi måste
            låta bli att tilltala varandra på ett förminskande sätt.
          </note>
          <note>
            Vad vi nu har att debattera och diskutera är hur Arbetsförmedlingen
            ska reformeras. Det är otroligt viktigt att vi gör det så att
            det blir långsiktigt bra, även för de arbetssökande. De får i
            dag inte den hjälp de behöver efter ­ som vi har en förmedling,
            en myndighet, som inte klarar av sitt uppdrag att se till att
            arbetssökande kommer i arbete.
          </note>
          <note>
            Det är klart att det finns en oro. Jag tycker att det är bra
            att vi alla ger uttryck för den, för den är befogad. Hur ska vi
            se till att det finns en närvaro i landet där arbetssökande som
            kanske inte klarar av det digitala verktyget också får rätt till
            en fysisk kontakt med en arbetsförmedlare?
          </note>
          <note>
            Det är i ljuset av dessa problembeskrivningar som vi – regeringspartierna,
            Liberalerna och Centerpartiet – har kommit fram till att det behövs
            ett tydligt underlag för att vi ska kunna få en sådan analys.
            Annars riskerar vi att kasta ut barnet med badvattnet.
          </note>
          <note>
            Jag vill tacka arbetsmarknadsministern för bra och konstruktiva
            diskussioner i de förhandlingar som har skett. Jag vill också
            tacka alla dem som har ingått i dessa förhandlingar. Vi har kunnat
            lägga fokus på det som är nödvändigt för att genomföra dessa förändringar.
          </note>
          <note>
            Det är klart att Arbetsförmedlingen också i fortsättningen ska
            ha huvudansvaret för den statliga arbetsmarknadspolitiken. Men
            det innebär att man får en ny funktion med kontroll, uppföljning
            och ansvar för det nya ersättningssystemet, medan matchningsverksamheten
            ska ut till externa aktörer så att vi får en verksamhet som innebär
            att fler arbetssökande kommer i arbete.
          </note>
          <note>
            Detta är otroligt viktigt. Vi kommer att följa processen väldigt
            noga för att vi ska få en förmedling som går i rätt riktning.
          </note>
          <note>
            (Applåder)
          </note>
          <note>
            Anf. 45 LEILA ALI-ELMI (MP):
          </note>
          <note>
            Fru talman! Vi i Miljöpartiet ser att vår roll i denna debatt
            är att vara en blåslampa för det hållbara perspektivet. Arbetsförmedlingens
            framtid, så som den formuleras i januariavtalet, innebär onekligen
            en stor omställning för den svenska arbetsmarknaden. Vi måste
            på ett ansvarsfullt sätt hantera den oro som såväl arbetssökande
            som personal på myndigheten känner inför denna reform. Svensk
            arbetsmarknadspolitik måste på allvar ta hänsyn till människors
            välmående.
          </note>
          <note>
            En ledstjärna i Miljöpartiets arbetsmarknadspolitik är att skapa
            bättre balans mellan arbete och fritid. Människor måste få mer
            makt över sin tid. Arbetstiden behöver vara mer flexibel för människors
            olika behov och livsfaser. Vi vill ge människor möjlighet till
            utvecklingstid. Den som vill uppdatera sin kompetens genom att
            utbilda sig, prova på ett annat jobb eller starta ett eget företag
            ska kunna göra det. Samtidigt ska en vikarie gå in och göra den
            lediga personens jobb. På detta sätt gagnas fler. Detta är ett
            konkret grönt förslag för en mer hållbar arbetsmarknad som tar
            hänsyn till individens behov och drömmar och som ger fler tillgång
            till arbetsmarknaden.
          </note>
          <note>
            Fru talman! Dagens arbetsmarknad är uppbyggd för att ständigt
            öka tillväxten. Men det finns många saker som gör oss mycket lyckligare
            än att arbeta och konsumera mer. Mitt parti vill bygga en hållbar
            framtid att längta efter, en framtid som varken sliter ut människan
            eller planeten. Hållbarheten är grunden att utgå från i varje
            reform. Ekonomin måste följa ekologins ramar, av den enkla anledningen
            att det motsatta i det långa loppet är omöjligt.
          </note>
          <note type="speaker">
            Anf. 46 Arbetsmarknadsminister YLVA JOHANSSON (S):
          </note>
          <note>
            Fru talman! Innan arbetsmarknadsutskottet och riksdagen fattade
            beslut om budgeten för Arbetsförmedlingen var Arbetsförmedlingens
            generaldirektör inbjuden att redogöra för konsekvenserna. Han
            redogjorde för konsekvensen att 4 500 personer skulle komma att
            varslas. Ändå fattades detta beslut. Det känns dock inte riktigt
            som att man tar ansvar för sina egna beslut när man i detta läge
            önskar sig en lugnare takt.
          </note>
          <note>
            Nu är det dock jag som är ansvarig och som är arbetsmarknadsminister.
            Det är jag som är ansvarig för de beslut som vi tar nu. Vi är
            nu inne i en stor reformering av Arbetsförmedlingen. Den kommer
            att leda till att vi får en väl fungerande arbetsmarknadspolitik,
            även om det blir en annan modell än vad som har varit tidigare.
          </note>
          <note>
            Vi ska fortsätta att ha ett statligt ansvar för arbetsmarknadspolitiken,
            men rustning och matchning ska utföras av andra aktörer. Det innebär
            naturligtvis att det i framtiden kommer att behövas färre arbetsförmedlare
            som är anställda på Arbetsförmedlingen. Det innebär också ett
            tydligt och annorlunda uppdrag.
          </note>
          <note>
            Vi kommer att behöva återkomma till detta ämne, men jag vill
            tacka för dagens debatt.
          </note>
          <note>
            (Applåder)
          </note>
          <note>
            Den aktuella debatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 12 april justerades.
          </note>
          <note>
            § 3 Meddelande om aktuell debatt med anledning av Klimatpolitiska
            rådets rapport
          </note>
          <note>
            Förste vice talmannen meddelade att på begäran av Vänsterpartiets
            riksdagsgrupp skulle en aktuell debatt med anledning av Klimatpolitiska
            rådets rapport anordnas fredagen den 10 maj kl. 9.00 .
          </note>
          <note>
            Från regeringen skulle miljö- och klimatminister Isabella Lövin
            (MP) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till riksdagen
          </note>
          <note>
            Begäran om aktuell debatt
          </note>
          <note>
            Med anledning av Klimatpolitiska rådets rapport
          </note>
          <note>
            Klimatpolitiska rådet är en del av Sveriges klimatpolitiska ramverk.
            Rådets uppdrag är att utvärdera hur regeringens samlade politik
            är förenlig med de klimatmål som riksdagen och regeringen har
            beslutat. Arbetet ska redovisas i en årlig rapport. Rådet har
            i mars 2019 presenterat sin första rapport. Granskningsrapporten
            genomlyser den samlade politikens utformning i förhållande till
            klimatmålen. I rapporten presenteras ett antal övergripande observationer
            och rekommendationer. Därutöver har rådet i denna rapport valt
            att ytterligare fördjupa utvärderingen av politikens påverkan
            på klimatmålet för inrikes transporter.
          </note>
          <note>
            De globala utsläppen ökar fortfarande. Betydande klimatrisker
            för människor och miljö uppstår redan vid 1,5 graders global uppvärmning
            och riskerna stiger ytterligare med tilltagande global uppvärmning.
            Rapporten konstaterar att minskningen av utsläpp i Sverige har
            bromsat in och 2017 var tredje året i rad som utsläppen minskade
            med mindre än 1 procent. Takten är alldeles för långsam för att
            ligga i linje med klimatmålen till 2030, 2040 och 2045. Minskningstakten
            skulle behöva accelerera till mellan 5 och 8 procent per år, enligt
            rådet.
          </note>
          <note>
            Målet till 2030 är starkt beroende av utvecklingen i transportsektorn
            eftersom inrikes transporter svarar för hälften av dessa utsläpp
            i dag. Transportsektorns betydelse för den svenska klimatomställningen
            understryks även av att det är den enda sektorn med specifikt
            sektormål. Målet innebär att utsläppen från inrikes transporter
            ska minska med minst 70 procent senast till år 2030 jämfört med
            2010. Nuvarande förutsättningar och beslut bedöms dock endast
            minska utsläppen med 35 procent jämfört med 2010. Preliminära
            siffror från Trafikverket indikerar därutöver att växthusgasutsläppen
            från inrikes transporter ökade under 2018. För att denna negativa
            trend ska kunna brytas i tid föreslår Klimatpolitiska rådet i
            rapporten en mängd rekommendationer som är både övergripande och
            inriktade på fossilfria transporter.
          </note>
          <note>
            Regeringen ska under 2019 presentera en fyraårig klimathandlingsplan.
            Med anledning av Klimatpolitiska rådets rapport begär Vänsterpartiet
            att en aktuell debatt ska hållas i riksdagen. Detta för att ge
            riksdagen möjlighet att, innan regeringen presenterar en klimathandlingsplan,
            diskutera de rekommendationer som ges i rapporten för att Sverige
            i tid ska genomföra nödvändiga åtgärder för att uppfylla det klimatpolitiska
            ramverk som antagits med mycket bred majoritet av riksdagen. De
            världsomspännande skolstrejkerna för klimatet har därutöver kraftigt
            stärkt engagemanget för att politiska åtgärder skyndsamt ska vidtas
            för att uppnå nödvändiga utsläppsminskningar.
          </note>
          <note>
            Stockholm den 28 mars 2019
          </note>
          <note>
            Mia Sydow Mölleby
          </note>
          <note>
            gruppledare för Vänsterpartiet
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2018/19:214
          </note>
          <note>
            Till riksdagen
          </note>
          <note>
            Interpellation 2018/19:214 Kommunala åtgärder för återvändande
            IS-terrorister
          </note>
          <note>
            av Henrik Vinge (SD)
          </note>
          <note>
            Interpellationen kommer att besvaras måndagen den 3 juni 2019.
          </note>
          <note>
            Skälet till dröjsmålet är andra inbokade engagemang för Sr Hallengren.
          </note>
          <note>
            Stockholm den 2 maj 2019
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2018/19:215
          </note>
          <note>
            Till riksdagen
          </note>
          <note>
            Interpellation 2018/19:215 Trygga familje- och jourhem
          </note>
          <note>
            av Alexandra Anstrell (M)
          </note>
          <note>
            Interpellationen kommer att besvaras måndagen den 3 juni 2019.
          </note>
          <note>
            Skälet till dröjsmålet är andra inbokade engagemang för Sr Hallengren.
          </note>
          <note>
            Stockholm den 2 maj 2019
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 5 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen och överlämnats till utbildningsutskottet
            :
          </note>
          <note>
            RiR 2019:13 Grundsärskolans kunskapsuppdrag – styrning, stöd
            och uppföljning
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2018/19:118 till finansutskottet
          </note>
          <note>
            Motioner
          </note>
          <note>
            2018/19:3085, 3094 och 3097 till finansutskottet
          </note>
          <note>
            2018/19:3092, 3093, 3095 och 3096 till finansutskottet
          </note>
          <note>
            2018/19:3093 (yrk. 2) till konstitutionsutskottet
          </note>
          <note>
            § 7 Svar på interpellation 2018/19:193 om Sveriges förhållningssätt
            till EU:s gemensamma säkerhets- och försvarspolitik
          </note>
          <note type="speaker">
            Anf. 47 Försvarsminister PETER HULTQVIST (S):
          </note>
          <note>
            Fru talman! Pål Jonson har frågat mig om Sveriges förhållningssätt
            till EU:s gemensamma säkerhets- och försvarspolitik, GSFP, och
            efterfrågat svar på följande frågor:
          </note>
          <note>
            Vilka länder avser jag och regeringen att intensifiera samarbetet
            med inom ramen för GSFP när Storbritannien lämnar EU?
          </note>
          <note>
            Varför deltar Sverige endast i 4 av de 34 Pescoprojekt som lanserats?
          </note>
          <note>
            Hur avser jag och regeringen att finansiera kostnaderna för det
            svenska bidraget till Europeiska försvarsfonden?
          </note>
          <note>
            Jag vill inleda med att understryka att r egeringen stöder ett
            starkt säkerhets- och försvarssamarbete inom EU, vilket är viktigt
            för att möta utmaningarna för den europeiska säkerheten och för
            att Europa ska ta ett ökat ansvar för sin egen säkerhet . Den
            gemensamma målbilden för EU:s säkerhets- och försvarssamarbete
            är att utveckla en bättre samlad europeisk försvarsförmåga samt
            att unionen ska kunna genomföra hela spektrume t av civila och
            militära krishanteringsinsatser. Sverige bidrar aktivt till detta.
          </note>
          <note>
            Inom ramen för EU:s säkerhets- och försvarssamarbete har regeringen
            kontinuerligt verkat för ett fortsatt samarbete med strategiska
            partner för att stärka europeisk säkerhet och förmåga. I de pågående
            förhandlingarna om de generella villkoren för tredjelandsdeltagande
            i Pescoprojekt verkar r egeringen fortsatt för ett flexibelt och
            pragmatiskt förhållningssätt .
          </note>
          <note>
            Den transatlantiska länken är grundläggande för säkerheten i
            Europa, och r egeringen understryker vikten av att EU:s politik
            måste sträva efter att bevara och vårda relationen med Nordamerika
            och andra relevanta partner . EU:s säkerhets- och försvarssamarbete
            ska vara ömsesidigt förstärkande och komplementärt med Nato och
            andra regionala, multilaterala och bilaterala samarbeten.
          </note>
          <note>
            Regeringen har också understrukit att den gemensamma ambitionen
            mot ett mer handlingskraftigt EU även fortsatt ska bedrivas på
            mellanstat ­ lig basis och respektera medlemsstaternas roll i
            beslutsfattandet. Försvars ­ initiativen ska utvecklas i samklang
            med nationella prioriteringar och na ­ tionell lagstiftning.
          </note>
          <note>
            Pål Jonsons första fråga gäller vilka länder som Sverige kommer
            att intensifiera samarbetet med inom ramen för GSFP när Storbritannien
            läm nar EU. Det är sakfrågans innehåll som styr vilka länder som
            Sverige samarbetar med. Vi har en grundläggande samsyn med många
            medlemsländer om hur GSFP bör utvecklas. Sverige samarbetar därmed
            med en bred palett av länder i olika sakområden inom ramen för
            EU:s gemensamma säkerhets- och försvarssamarbete. Regeringen lägger
            fortsatt stor vikt vid att säkerställa ett nära samarbete mellan
            EU och Storbritannien på det säkerhets- och försvarspolitiska
            området, oavsett om Storbritannien är medlem i EU eller inte.
          </note>
          <note>
            Pål Jonsons andra fråga gäller Sveriges deltagande i Pescoprojekt.
            Samtliga 34 Pesco projekt har analyserats av Regeringskansliet.
            Försvarsmakten och Försvarets materielverk har lämnat yttranden
            om det svenska projektdeltagandet. Slutsatsen från dessa beredningar
            är att fokus för närvarande framför allt ska ligga på de tre Pesco
            projekt Sverige deltar i och genomföra ndet av dessa samt på att
            driva d et svensk-franska Pescoprojekt et EU Test and Evaluation
            Cent re s . Detta utesluter inte att deltagande i andra pr ojekt
            kan bli aktuellt framöver. Majoriteten av projekten är fortfarande
            i ett inledande skede. Regeringen fortsätter att, tillsammans
            med berörda myndigheter, följa utvecklingen av projekten.
          </note>
          <note>
            Den sista frågan gäller finansieringen av kostnaderna för det
            svenska bidraget till EDF, Europeiska försvarsfonden. Det är s
            annolikt först under slutet av året eller nästa år som försvarsfonden
            s budget fastställs. Det sker inom ramen för de övergripande förhandlingar
            na om EU:s fleråriga budgetram . Riksdagen har beslutat om principer
            som innebär att när ett beslut på EU-nivå föranleder en ökning
            av den svenska EU-avgiften ska ökning ­ en finansieras genom en
            utgiftsminskning på det utgiftsområde till vilket EU-åtgärden
            kan hänföras. Utgifterna för E uropeiska försvarsfonden kommer
            att finansieras ino m ramen för statsbudgeten.
          </note>
          <note type="speaker">
            Anf. 48 PÅL JONSON (M):
          </note>
          <note>
            Fru talman! Jag tackar försvarsministern för ett långt och utförligt
            svar på min interpellation, även om jag har en del synpunkter
            på innehållet i svaret.
          </note>
          <note>
            Det finns starka skäl att debattera EU:s säkerhets- och försvarspolitik,
            dels med tanke på det kommande Europaparlamentsvalet, dels och
            framför allt med tanke på att detta är ett politikområde som utvecklats
            mycket snabbt under de senaste två åren. För ett år sedan sa EU:s
            höga representant Mogherini att EU hade gjort mer framsteg inom
            försvarspolitiken under de senaste tio månaderna än under de senaste
            tio åren. Jag är beredd att dela den analysen. Rätt utformat kan
            det här politikområdet lämna viktiga bidrag för att stärka den
            svenska försvarsförmågan, tror jag.
          </note>
          <note>
            Fru talman! Jag noterar att försvarsministern i svaret säger
            att ”den transatlantiska länken är grundläggande för säkerheten
            i Europa ” och att ” EU:s politik måste sträva efter att … vårda
            relationen med Nordamerika ” och Nato. Jag delar helt den uppfattningen
            från försvarsministern. Den transatlantiska länken och Nato är
            kanske viktigare än någonsin sedan det kalla krigets slut.
          </note>
          <note>
            Jag gör dock en annan analys än försvarsministern av hur Sverige
            ska stärka den transatlantiska länken. Det främsta uttrycket för
            den länken är ju Nato, som tillgodoser den militära närvaron från
            USA i Europa. Om vi på allvar vill ta ansvar och stärka den transatlantiska
            länken borde vi bli fullvärdiga medlemmar av Nato. Nu är detta
            dock till del en annan debatt. Jag vill också säga att jag uppskattar
            försvarsministerns engagemang för att stärka det bilaterala samarbetet
            med USA. Men det finns skiljelinjer mellan oss här.
          </note>
          <note>
            Fru talman! Försvarsministern säger i svaret att ”det är sakfrågans
            innehåll som styr vilka länder som Sveriges samarbetar med” inom
            EU:s försvarspolitik. Det för lite grann tankarna till den brittiska
            utrikesminis ­ tern Palmerston, som en gång sa att Storbritannien
            inte har några permanenta vänner utan bara permanenta intressen.
            Men sanningen är ju den att Storbritannien har varit en mycket
            nära vän till Sverige inom EU:s försvarspolitik under ett långt
            antal år. Om Storbritannien lämnar unionen måste vi självklart
            hitta andra strategiska partner som delar vår värdegrund för hur
            EU ska utvecklas. Annars kommer nämligen EU att utvecklas åt fel
            håll i våra ögon.
          </note>
          <note>
            Vi har sett några oroande exempel på detta under det senaste
            året. För det första talar Frankrike och Storbritannien allt oftare
            om att man ska skapa en Europaarmé. Det tror jag inte är någonting
            som Sverige är villigt att ställa sig bakom. För det andra kommer
            ökade krav på att EU ska stärka sin strategiska autonomi gentemot
            Nordamerika och USA. Det är inte heller någonting som ligger i
            vårt intresse, eftersom vi vill säkra en stark militär närvaro
            av USA i vår del av Europa. För det tredje har EU:s försvarssamarbete
            med länder som Norge, USA och eventuellt Storbritannien inte utformats
            så inkluderande som Sverige skulle vilja.
          </note>
          <note>
            Jag vänder mig därför lite grann mot försvarsministerns uppfattning
            att Sverige främst ska ha en sakbaserad politik och göra upp med
            olika länder från fall till fall. Framför allt ifrågasätter jag
            om den har varit speciellt framgångsrik under det senaste året,
            baserat på hur EU:s försvarspolitik har utvecklats. I stället
            tror jag att vi behöver jobba väsentligt mer långsiktigt tillsammans
            med medlemsländer inom EU som har en samsyn med Sverige: länder
            som till exempel Polen, Estland, Lettland, Litauen och Holland,
            som delar Sveriges atlantistiska synsätt på det här politikområdet.
          </note>
          <note>
            Jag vill därför fråga försvarsministern hur han ser på de problem
            som jag nämnde: för det första en utveckling mot en europeisk
            armé, för det andra strategisk autonomi och för det tredje att
            samarbetet inte blir så inkluderande som Sverige vill. Jag undrar
            också hur han ser på förutsättningarna för att hitta nya långsiktiga
            strategiska partner efter att Storbritannien lämnat unionen. Jag
            uppfattar att Sverige tyvärr har haft svårt att orientera sig
            inom EU:s säkerhets- och försvarspolitik post-brexit.
          </note>
          <note type="speaker">
            Anf. 49 Försvarsminister PETER HULTQVIST (S):
          </note>
          <note>
            Fru talman! Samarbete med nordiska och baltiska länder är en
            självklarhet och pågår också i dag. Det är någonting som kan diskuteras
            inom ramen för det nordiska samarbetet men även inom ramen för
            Nordefco och den baltiska koppling som finns till Nordefco. Detta
            kan vara en plattform för hur vi sedan agerar i olika sammanhang
            internationellt. Vi har även ett samarbete inom ramen för Northern
            Group, där flera länder som är med i EU ingår.
          </note>
          <note>
            Det finns plattformar som gör att vi har naturliga samarbetsytor.
            Men att utgå från sakfrågan är inte så dumt. Man kan se till den
            hårda kampanj och det tydliga arbete vi har bedrivit exempelvis
            om att tredjeland ska få delta i Pescoprojekt också i förhållande
            till Europeiska försvarsfonden. Genom att vi har varit tydliga
            och konsekventa har det lett till att vi har fått stöd från många
            olika håll. Hade vi inte haft en uthållig uppfattning i sak som
            vi också hade orkat driva hade det inte blivit på det sättet.
          </note>
          <note>
            Detta är någonting som det har varit oerhört viktigt att vara
            väldigt aktiv i. Vi har både brittiska och amerikanska intressen
            i svensk försvarsindustri. Här handlar det om att få till stånd
            system som erbjuder lika möjligheter för alla stater och företag
            och att konkurrensen inte snedvrids. Därför är tredjelandsmöjligheten
            väldigt viktig. Här har vi nått viss framgång.
          </note>
          <note>
            Vi kommer att vara aktiva och bevaka den här typen av frågor
            även i framtiden. Utan en konsekvent koncentrering på just sakfrågan
            tror jag aldrig att vi hade fått stöd från andra i det sammanhanget.
            Det kan vara rätt så bra att veta vad man vill och vara rätt så
            tydlig om det och våga sätta ned foten ordentligt i sammanhanget.
            Det är ett resultat och ett förhållningssätt.
          </note>
          <note>
            Ska man sedan titta vidare på frågan om hur vi har jobbat är
            de projekt som vi nu deltar i – Medical Command, Military Mobility,
            stöd till EU:s internationella insatser på Pescosidan och att
            vi har projektet i Vidsel om Test and Evaluation som vi gör tillsammans
            med Frankrike och en fransk testarena – sådant som vi har kommit
            fram till via ett samarbete med Försvarsmakten. Vi har kommit
            fram till att det är områden med en typ av kvalitet som är viktig
            för oss att utveckla.
          </note>
          <note>
            Vi har mer sett till att det är viktigt att i nuläget åstadkomma
            kvalitet i de sammanhangen. Det är många andra länder som ligger
            på ungefär den nivån när det gäller antalet projekt. Vi är öppna
            för att gå in i nya projekt i framtiden. Det kommer vi att göra.
            Men det ska vara sådant som vi ser att vi kan få en nytta för.
          </note>
          <note>
            När det sedan gäller EU:s fortsatta utveckling är regeringens
            ståndpunkt när det gäller Europaarmé, Europahögkvarter och sådant
            väl känd. Vi är inga anhängare av den utvecklingen. Vi ser samarbetet
            som mellanstatligt och tycker att det är väldigt viktigt att det
            utgår från de enskilda medlemsstaternas behov. Det stämmer också
            överens med vår linje att EU inte är att betrakta som en federation
            utan just ett mellanstatligt samarbete.
          </note>
          <note>
            Det är vad vi utgår ifrån, När det gäller ekonomin ser vi budgetrestriktivitet
            som väldigt viktig.
          </note>
          <note type="speaker">
            Anf. 50 PÅL JONSON (M):
          </note>
          <note>
            Fru talman! Jag tycker att försvarsministern har gjort ett bra
            jobb med att hålla försvarsutskottet informerat om den här frågan.
            Det vill jag säga först. Men jag delar nog inte uppfattningen
            att vi har varit så framgångsrika. Försvarsministern har varit
            i utskottet i december och redogjort för att Sverige har fått
            backa ett antal positioner kopplat till hur inkluderande tredjeland
            ska vara. Det kan säkert finnas många skäl till det. Men vår förmåga
            att bygga politiska allianser med så kallade like-minded countries
            är väldigt viktig för att vi ska nå framgång.
          </note>
          <note>
            Fru talman! Det finns nog inget annat land i förhållande till
            sin storlek som borde ha så goda förutsättningar att forma EU:s
            försvarspolitik som just Sverige. Sverige är det enda land som
            har deltagit i alla militära och civila krishanteringsinsatser
            som EU har genomfört. Vi har varit ledande på att utveckla EU:s
            civila krishanteringsförmåga. Vi har starka och internationellt
            erkända forskningsmyndigheter som FOI och FMV. Vi är ett av en
            handfull länder i världen som kan bygga stridsflygplan, ubåtar
            och väldigt avancerade stridsfartyg. Det finns in get annat land
            i världen med 10 miljoner invånare som har en förmåga att göra
            det
          </note>
          <note>
            Fru talman! Det finns samtidigt heller inget annat land inom
            EU som har varit så återhållsamt när det gäller att delta i Pescoprojekten
            som just Sverige. Sverige sticker ut i den kretsen. Det tycker
            jag är anmärkningsvärt mot bakgrund av den höga ambition som försvarsministern
            hävdade i svaret att regeringen har för att delta i EU:s försvarssamarbete.
          </note>
          <note>
            Fru talman! Att vi inte deltar i lika många projekt som till
            exempel Italien, Frankrike och Polen kanske inte är så konstigt.
            De deltar i 20 projekt. Men det finns andra länder som är ungefär
            lika stora som Sverige som är väsentligt mer engagerade i Pescoprojekten.
            Portugal och Belgien deltar i 17 projekt, Ungern deltar i 16 projekt,
            Finland deltar i 11 projekt, Rumänien och Cypern deltar i 8 projekt
            och Sverige som sagt i 4 projekt. Det är trots att vi har en militär
            förmåga och en försvarsindustriell förmåga som är väsentligt starkare
            än de länder jag nyss nämnde.
          </note>
          <note>
            Fru talman Det är givetvis lite trubbigt att bara nämna antalet
            projekt utan att diskutera formen och deras innehåll, och det
            inser jag. Men det ger en bild av Sveriges ambitioner inom EU:s
            försvarspolitik. Det riskerar att skapa vissa nackdelar för Sverige
            att vi inte är så aktiva i Pescoprojekten.
          </note>
          <note>
            För det första kommer Pescoprojekten att finansieras av EU:s
            försvarsfond. Sverige kommer sannolikt att betala in 800 miljoner
            i försvarsfonden. Den fonden ska användas för att delfinansiera
            projekten efteråt. Det innebär att vi betalar in medel till fonden
            men att vi inte kan ta hem pengarna genom Pescoprojekten. Vi finansierar
            därigenom andra länders försvarsmakters militära uppbyggnad.
          </note>
          <note>
            För det andra är det en konkurrensnackdel för svensk försvarsindustri
            att Sverige inte deltar i något av Pescoprojekten som har försvarsindustriell
            koppling. Sverige är faktiskt det enda land som inte har en försvarsindustriell
            koppling till sina Pescoprojekt.
          </note>
          <note>
            För det tredje riskerar vi att tappa politiskt inflytande inom
            EU:s försvarspolitik. Sverige kan uppfattas som oengagerat på
            området eftersom vi inte vill vara med och satsa på det permanenta
            strukturerade samarbetet.
          </note>
          <note>
            Fru talman! Försvarsministern säger i svaret att Regeringskansliet
            har analyserat samtliga 34 projekt och att även Försvarsmakten
            och FMV har yttrat sig om projekten. Det är därför man har landat
            i att bara delta i 4 projekt. Samtidigt finns det en lång rad
            projekt som borde vara av intresse för Försvarsmakten. Det gäller
            till exempel telekrig, drönare, autonoma fordon och cybersäkerhetsfrågor.
          </note>
          <note>
            Sverige har viktiga förmågor att delta i alla de projekten. Sverige
            är också en väldigt efterfrågad militär samarbetspartner inom
            försvarsindustriella sammanhang. När försvarsutskottet besökte
            Finland i november var den första frågan vi fick av finländarna:
            Kan inte Sverige och Finland göra ett gemensamt Pescoprojekt?
          </note>
          <note>
            Jag vill ändå fråga försvarsministern om det inte är till nackdel
            för Sverige att vi sticker ut i de sammanhangen. Med tanke på
            att regeringen hävdar att man har så höga ambitioner i EU:s försvarspolitik
            och även i Pesco, borde vi inte helt enkelt vara engagerade i
            de projekten i samma omfattning?
          </note>
          <note type="speaker">
            Anf. 51 Försvarsminister PETER HULTQVIST (S):
          </note>
          <note>
            Fru talman! Man ska ha klart för sig att Pesco inte är något
            som har pågått särskilt länge. Vi tycker att det kanske är viktigare
            att vi ser till att åstadkomma någonting på ett antal områden
            än att börja vara med i allting samtidigt bara för att uppnå någon
            sorts statistiska positioner. Det kan möjligen duga för att använda
            i en del anföranden i riksdagen.
          </note>
          <note>
            Utifrån den värdering som vi har gjort tillsammans med Försvarsmakten
            och FMV har vi hamnat på en nivå. Det är sådant som vi kan se
            att vi har en direkt nytta av och är direkt kopplat till hur vi
            ser situationen just nu. Vi lade ned en hel del jobb på att hitta
            ett projekt ihop med Frankrike, vilket vi också har gjort. Vi
            lanserar där ett eget projekt.
          </note>
          <note>
            Vi är i början på en process. Jag har sagt att vi är öppna för
            att också gå in i andra projekt i framtiden. Jag vet inte om Pål
            Jonson riktigt förstår vilket oerhört arbete som har lagts ned
            på detta med tredjeland. Det låter ungefär som att vi inte har
            varit ordentligt aktiva och att det som vi har gjort inte har
            spelat någon roll eller betytt någonting.
          </note>
          <note>
            Vi har genomgående under förhandlingarna haft en väldigt tydlig
            linje om att man måste tillåta samarbete med tredjelandsaktörer.
            Det är för att man inte ska få en diskriminering av våra företag
            som har ägare utanför regionen. Regeringens ståndpunkt är att
            svenska industriföretag som har sina bolagsstyrelser i Sverige
            är avgörande för den svenska försvarsförmågan och är lika viktiga
            för europeisk säkerhet som sina heleuropeiskt ägda konkurrenter.
          </note>
          <note>
            I nuläget tillåter förordningen deras deltagande med vissa villkor,
            bland annat att staten garanterar att företagen har sina bolagsstyrelser
            i Sverige. Vi har ändå klarat av att se till att ha möjlighet
            för tredjeland i dessa sammanhang. Vi kommer att fortsätta att
            bevaka och driva det uthålligt. Men det är ett omfattande arbete
            som successivt har fått ett ökat stöd inom EU från en lång rad
            andra länder. Hade vi inte orkat driva det jobbet hade det inte
            varit samma kraft i processen över huvud taget. Här finns det
            mellan de europeiska intressenterna olika typer av uppfattningar.
          </note>
          <note>
            Jag kan säga så här om jag ska vara lite kritisk mot oppositionen:
            Jag har egentligen inte upplevt något djupare intresse för tredjelandsfrågan
            eller något mer uttalat tydligt stöd för vår linje från er. Ni
            har i och för sig inte heller sagt att det är fel, men jag har
            inte upplevt något särskilt stort engagemang från er sida. Ni
            har mer koncentrerat er på att fundera på hur statistik för projekt
            och annat ser ut.
          </note>
          <note>
            Jag menar att man måste lägga grunden för detta så att vi klarar
            de grundläggande frågorna för att kunna komma vidare. Det talas
            här om ”oengagerat”. Om du hade blick för hela det jobb vi har
            lagt ned på just denna fråga, som är en basic fråga, tror jag
            inte att du skulle använda den typen av ord.
          </note>
          <note>
            Sedan tycker jag att det är bra att du säger att de statistiska
            hänvisningar du gör är ett mycket trubbigt instrument. Du använder
            det ordet. Det finns också en grupp med rätt många länder i fyra
            till sex projekt. Jag tror att man ska analysera och se till kvalitet
            och nytta och sedan se hur man kan göra detta så bra som möjligt
            för att därefter komma vidare. Sedan får vi se vilka projekt vi
            går in i.
          </note>
          <note>
            Det är många värderingar som ska göras när det gäller både det
            ena och det andra projektet. Det är inte så lätt att man kan stå
            här och säga: Nu finns det ett projekt när det gäller telekrig,
            så självklart går vi in i det! Det krävs en helt annan typ av
            djup i den analysen av om det gynnar oss eller inte.
          </note>
          <note>
            (FÖRSTE VICE TALMANNEN: Jag vill påminna om att vi talar genom
            talmannen här i kammaren.)
          </note>
          <note type="speaker">
            Anf. 52 PÅL JONS ON (M):
          </note>
          <note>
            Fru talman! Tack, försvarsministern, för debatten! Låt mig ta
            upp några av de saker som ministern lyfter.
          </note>
          <note>
            Jag konstaterar bara att Sverige verkligen sticker ut i de här
            sammanhangen i förhållande till vår förmåga och våra ambitioner
            genom att vi deltar i enbart fyra av projekten. Det tycker jag
            är anmärkningsvärt. Jag konstaterar också att andra länder har
            gjort en annan analys och har väsentligt högre ambitioner när
            det kommer till att delta i projekten.
          </note>
          <note>
            När det handlar om oppositionens engagemang för tredjeland är
            det lika tydligt som försvarsministerns. Däremot sitter inte vi
            i en exekutiv position. Jag rekommenderar försvarsministern att
            till exempel ta del av våra ståndpunkts-pm och framför allt av
            de motioner som vi har väckt på området. Det är glasklart; vi
            vill naturligtvis stärka den transatlantiska länken ännu mer än
            försvarsministern genom att vi också vill att Sverige blir fullvärdig
            medlem i Nato.
          </note>
          <note>
            Fru talman! Den sista punkten gällde finansieringen av försvarsfonden,
            som jag berörde. Som jag sa tidigare kommer avgiften till försvarsfonden
            sannolikt att landa på ungefär 800 miljoner. Det är så mycket
            Sverige ska betala in till EU:s försvarsfond. Nu säger försvarsministern
            att detta ska finansieras inom statsbudgeten. Jag tror att det
            var få som var överraskade av detta besked.
          </note>
          <note>
            Men min fråga gällde snarare om dessa medel, 800 miljoner, ska
            tas inom Försvarsmaktens befintliga ram för försvarsbudgeten eller
            om vi ska skjuta till extra medel för att finansiera försvarsfonden.
            Det är en rätt viktig fråga med tanke på att Försvarsmaktens ekonomi
            är hårt trängd och till del underfinansierad.
          </note>
          <note>
            Om det blir så att regeringen skulle landa i att vi inte tillför
            några extra medel till Försvarsmakten för att delta i försvarsfonden
            kommer det att få ganska allvarliga konsekvenser för den svenska
            försvarsekonomin.
          </note>
          <note>
            Fru talman! Jag vill därför avslutningsvis ställa just dessa
            frågor till försvarsministern: Kommer det att tillföras extra
            medel till försvarsfonden från andra politikområden, eller ska
            detta belasta den nuvarande försvarsbudgeten? Och vilka konsekvenser
            kan det i så fall få för Försvarsmaktens ekonomi?
          </note>
          <note type="speaker">
            Anf. 53 Försvarsminister PETER HULTQVIST (S):
          </note>
          <note>
            Fru talman! Det är inget anmärkningsvärt över våra Pescoprojekt,
            utan det är sådant som har tagits fram utifrån ordentliga analyser
            av vad det är för nytta och kvalitet i dessa sammanhang. Vi är
            öppna för att gå in i fler projekt. Det är inget anmärkningsvärt
            förhållningssätt.
          </note>
          <note>
            Däremot tycker jag att det är lite lätt anmärkningsvärt – jag
            kan använda den formuleringen – att bara koncentrera sig på statistik
            och siffror och låta bli att diskutera innehåll för att sedan
            med viss lättvindighet föra upp ett antal rubriker för vad Sverige
            med något slags självklarhet skulle gå med i. Det finns många
            aspekter i att gå med i ett projekt. Det är inte så enkelt, och
            det fungerar inte så här i realiteten.
          </note>
          <note>
            Sedan får ledamoten ursäkta mig, men jag har inte i något tydligt
            verbalt sammanhang, i debatter eller i diskussioner som har förts
            i utskottet märkt något djupare engagemang i tredjelandsfrågan
            från oppositionen. Sedan kanske ni har skrivit om detta någonstans;
            det må så vara. Men något djupare engagemang i sammanhanget uppfattar
            jag som sagt inte.
          </note>
          <note>
            Vi, däremot, har lagt ned ett oerhört stort jobb på detta, precis
            som vi har lagt ned ett oerhört stort jobb på den transatlantiska
            länken. Den har vi fördjupat på ett sätt som ni över huvud taget
            under er regeringsperiod inte ens var i närheten av vare sig när
            det gäller idéer, tankar eller politisk vilja. Jag vill bara ha
            det sagt så att man har klart för sig att det har hänt en del
            saker här. Det är inte vi som har något slags senfärdighetshistoria
            att reda ut här.
          </note>
          <note>
            Natodebatten skulle vi kunna ta i ett annat sammanhang eftersom
            jag bara har 17 sekunder kvar av min talartid.
          </note>
          <note>
            När det gäller extra medel säger jag som jag sa i min inledning:
            Detta är en slutlig fråga för avvägning i statsbudgeten. Det är
            det svar ledamoten får i dag.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2018/19:164 om obligatorisk medling
            vid separation
          </note>
          <note type="speaker">
            Anf. 54 Justitie- och migrationsminister MORGAN JOHANSSON (S):
          </note>
          <note>
            Fru talman! Angelica Lundberg har frågat mig om jag kommer att
            verka för att införa obligatorisk medling enligt Nordiska rådets
            rekommendationer.
          </note>
          <note>
            Jag anser att det är angeläget att reglerna om vårdnad, boende
            och umgänge är utformade för att säkerställa barnets bästa. I
            de flesta fall är det bäst för barnet att föräldrarna kommer överens
            i frågor som rör barnet. Det är därför viktigt att det finns goda
            förutsättningar för att nå samförståndslösningar. Det är också
            viktigt att reglerna om samförståndslösningar utformas med omsorg.
            Det är nämligen inte alltid möjligt eller lämpligt att nå en överenskommelse.
            Så kan exempelvis vara fallet när det har förekommit våld i familjen.
          </note>
          <note>
            Föräldrars möjligheter att nå en samförståndslösning är en fråga
            som har utretts av 2014 års vårdnadsutredning. Utredningen gör
            bedömningen att det finns utrymme för förbättringar av regelverket.
            Bland annat föreslås att föräldrar som överväger att inleda en
            tvist om barn först ska vända sig till socialnämnden för ett obligatoriskt
            informationssamtal. Utredningen lämnar också flera andra förslag
            som syftar till att förbättra vårdnadsprocessen och minska den
            risk för att barnet kommer till skada som långvariga konflikter
            innebär.
          </note>
          <note>
            Utredningens betänkande bereds i Regeringskansliet. Betänkandet
            är omfattande , och många remissinstanser har yttrat sig. Frågan
            är viktig för regeringen , och vi avser att återkomma .
          </note>
          <note type="speaker">
            Anf. 55 ANGELICA LUNDBERG (SD):
          </note>
          <note>
            Fru talman! Tack, statsrådet, för svaret!
          </note>
          <note>
            Pressen på småbarnsföräldrar i dagens samhälle är stor. Man ska
            ha rena barn i nya kläder, ett rent hem som liknar någonting ur
            en möbelkatalog och ny bil, gärna med matchande husvagn. Man ska
            åka till Mallorca en gång om året samtidigt som man ska hinna
            med att jobba heltid, ta barnen till simskola och fotbollsträning,
            laga näringsriktig mat med egenodlade grönsaker och baka eget
            surdegsbröd. Jag har i alla fall inte ännu sett någon motion om
            att utöka dygnets timmar, och det kan vara svårt att få allt att
            gå ihop.
          </note>
          <note>
            Nu när regeringen, och faktiskt även EU, gärna vill gå in och
            peta i hur familjers vardag ser ut och i ett första steg bestämma
            hur vi ska ta ut vår föräldraledighet ökar såklart pressen ännu
            mer.
          </note>
          <note>
            Under 2018 ägde nästan 25 000 skilsmässor rum i Sverige. Antalet
            skilsmässor har varierat under 2000-talet, men trenden har varit
            stigande. Hälften av alla par separerar, och så många som 30 procent
            av föräldrarna i dag separerar när barnen är små. De som hamnar
            i kläm är förstås barnen.
          </note>
          <note>
            Ett sätt att undvika en lång och utdragen process i domstol är
            att se till att föräldrarna kommer överens och dokumenterar sina
            beslut redan tidigt i separationen, innan konflikten blir för
            stor. Sverigedemokraterna har därför föreslagit obligatorisk medling
            som ett första steg för att om möjligt undvika att processen går
            vidare till domstol.
          </note>
          <note>
            Nu har även Nordiska rådet kommit med rekommendationen att införa
            obligatorisk medling i alla de nordiska länderna. Skälen som man
            anför är desamma som Sverigedemokraterna har angett i sin kommittémotion,
            nämligen att på olika sätt och med alla till buds stående medel
            försöka minska den psykiska ohälsan hos barn och unga och minska
            både antalet och graden av allvar i konflikter mellan föräldrar.
          </note>
          <note>
            Det är bra, fru talman, att Morgan Johansson och jag delar uppfattningen
            att reglerna ska utgå från barns bästa. Men jag måste ändå fråga
            mig varför statsrådet anser att det inte alltid är lämpligt att
            nå en överenskommelse kring vårdnad, boende och umgänge. Anser
            statsrådet att det är bättre att saken avgörs i domstol, eller
            tycker han kanske till och med att politikerna är bäst lämpade
            att avgöra vem som ska ha vårdnaden om ett barn, så som regeringen
            anser när det kommer till föräldraledigheten? Även om våld har
            förekommit i relationen är det väl av yttersta vikt att man så
            snabbt som möjligt når en överenskommelse – kanske i de fallen
            ännu viktigare, då en lång process i domstol troligtvis ökar lidandet
            för den part som är utsatt.
          </note>
          <note>
            Systemet har funnits i Norge i nästan 20 år, och erfarenheterna
            därifrån är goda. Så varför tror regeringen att det inte skulle
            funka här? Anser Morgan Johansson att vi har större problem med
            våld i nära relationer här i Sverige än vad man har i Norge? Vad
            skulle det i så fall bero på?
          </note>
          <note type="speaker">
            Anf. 56 Justitie- och migrationsminister MORGAN JOHANSSON (S):
          </note>
          <note>
            Fru talman! Angelica Lundberg har rätt i att pressen på småbarnsföräldrar
            ofta kan vara väldigt stor. Det är just därför som vi socialdemokrater
            genom årtiondena har drivit fram en väldigt progressiv familjepolitik.
            Det är därför vi har drivit fram världens mest generösa föräldraledighet.
            Det är därför vi har drivit fram två, tre, fyra och fem veckors
            semester. Det är därför vi har drivit fram världens mest utbyggda
            barnomsorg i Sverige. Det är mot bakgrund av just detta: att göra
            det möjligt att förena familjeliv och arbetsliv och att göra tillvaron
            för småbarnsföräldrar bättre.
          </note>
          <note>
            Det är också därför som vi under den här mandatperioden kommer
            att sjösätta en ny socialdemokratisk reform, nämligen det vi kallar
            familjeveckan, med ytterligare lediga dagar för småbarnsföräldrar.
          </note>
          <note>
            Vad jag vet har Sverigedemokraterna nästan inte slutit upp kring
            någonting av all denna progressiva politik som vi har drivit fram,
            snarare tvärtom. Det är en väldigt konservativ hållning som Sverigedemokraterna
            har.
          </note>
          <note>
            Ju fler problem man kan lösa tidigt när man står inför en separation,
            desto bättre är det naturligtvis. Samtidigt vet vi att man i de
            allra flesta fall där man skiljer sig löser det konfliktfritt.
            Man sätter sig ned kring ett köksbord, och så resonerar man helt
            enkelt om hur man ska ha det framöver när man delat på sig. Så
            fungerar det i de allra flesta fall.
          </note>
          <note>
            Sedan finns det naturligtvis situationer där man helt enkelt
            inte kan komma överens. Då är frågan: Ska vi ha ett system där
            samhället kallar in alla föräldrar som separerar till obligatoriska
            samtal, eller ska vi kanske fokusera på de fall där man riskerar
            att hamna i en tvist? Om vi ska kalla in alla föräldrar, alldeles
            oavsett om man löser alla problem på egen hand, rör det sig om
            tiotusentals separationer per år som vi behöver hantera – och
            det är i så fall socialtjänsterna vi talar om.
          </note>
          <note>
            Det förslag som finns i utredningen fokuserar på just de fall
            där man kan riskera att hamna i en tvist. Då är utredningens förslag
            att innan man går till domstol för att försöka lösa dessa tvister
            ska man ha kallats till ett obligatoriskt informationssamtal,
            annars får man helt enkelt inte gå till domstol. Det är innebörden
            i förslaget.
          </note>
          <note>
            Det är precis den lösningen vi nu tittar på. Vi har inte låst
            oss i sakfrågan än så länge, men jag tycker ändå att argumenten
            för en sådan lösning är ganska starka.
          </note>
          <note>
            Sedan ställer Angelica Lundberg frågan vad det är för typ av
            ärenden där man inte kan hitta samförståndslösningar och gemensam
            vårdnad. Ja, det kan exempelvis vara de fall där man behöver ha
            enskild vårdnad. Jag pekade på fall där det har funnits våld i
            familjen; det kan också handla om andra saker. Den ena parten
            har kanske genom egenmäktigt förfarande tagit med sig barnet,
            inte minst utomlands. I de fallen behöver man lösa det här väldigt
            snabbt. Då behöver man göra det genom ett beslut om vårdnad för
            den andra parten. Då kan man inte kalla till någon medling.
          </note>
          <note>
            I Norge har de alldeles nyligen fått ett nytt regelverk på plats
            där det sägs att i de fall där det till exempel förekommit våld
            i familjen ska man inte kalla till sådan här medling. Man ska
            inte tvinga föräldrarna till det.
          </note>
          <note>
            Jag tycker att argumenten är starka för utredningens förslag.
            Vi tittar på ett nytt regelverk under den här mandatperioden.
          </note>
          <note type="speaker">
            Anf. 57 ANGELICA LUNDBERG (SD):
          </note>
          <note>
            Fru talman! Jag kan konstatera att årtionden av socialdemokratisk
            familjepolitik inte har fått pressen på småbarnsföräldrar att
            minska, snarare tvärtom. Varför mer av samma politik skulle vara
            lösningen kan jag inte förstå.
          </note>
          <note>
            Konflikter mellan föräldrar kan leda till negativ känslomässig
            och social utveckling hos barn. Det är därför angeläget för alla
            att undvika att konflikter vid separationer blir svåra och stora.
            När processen går så långt som till domstol och boende, vårdnad,
            och umgänge ska avgöras där händer det inte sällan att konflikten
            trappas upp. Nu gäller det att visa för rätten hur dålig den andra
            är som förälder, och alla möjliga knep tas till för att misskreditera
            varandra. Min utgångspunkt är att domstolar inte ska behöva avgöra
            frågor om vårdnad eller umgänge utan att detta kan, med adekvat
            hjälp, lösas bättre av föräldrarna själva.
          </note>
          <note>
            I början av separationen är föräldrarna oftast överens om att
            göra det som är bäst för barnen. Därför vill vi införa en modell
            som redan så snart det står klart att föräldrarna ska separera
            sammankallar berörda parter till familjemedling. Visst, det kan
            röra sig om ganska många familjer varje år eftersom vi har ganska
            många separationer i Sverige, men det rör sig också om hundratusentals
            barn. Det är där fokus bör ligga.
          </note>
          <note>
            Jag tycker att detta steg ska vara obligatoriskt för att man
            över huvud taget ska kunna få sin sak prövad i domstol. Man måste
            i alla fall försöka att enas först. Det kanske inte alltid lyckas,
            men i de fall det lyckas kommer det att förbättra situationen
            för alla dessa hundratusentals barn som i dag drabbas av långdragna
            domstolsprocesser.
          </note>
          <note>
            Forskning visar att den höga siffran gällande separationer kan
            bero på att föräldrarna har svårt att kommunicera. Hur ska de
            lyckas kommunicera efter separationen om de inte får hjälp till
            det?
          </note>
          <note>
            Här behöver samhället kliva in och stötta upp. I dag erbjuds
            förvisso frivilliga samarbetssamtal, men det är föräldrarna själva
            som måste ta initiativ till dessa. Erfarenheten är också att det
            sker först i ett senare skede när konflikten redan är stor, vilket
            leder till svårigheter att komma överens.
          </note>
          <note>
            Dessutom kan den ena parten eller båda neka till samarbetssamtal
            utan vidare konsekvenser.
          </note>
          <note>
            Utredningen som statsrådet hänvisar till föreslår ett obligatoriskt
            informationssamtal. Men information är ju en envägskommunikation.
            Det är inte ett bra sätt att jobba på om man vill få föräldrar
            att hitta och dokumentera lösningar för vårdnad och boende.
          </note>
          <note>
            Systemet i Norge går ut på att man får hjälp av en specialutbildad
            medlare. Det kan vara en psykolog, en präst, en advokat eller
            en socionom. Samtalen kan ske gemensamt eller med varje förälder
            för sig.
          </note>
          <note>
            Ett betänkande bereds på regeringens kansli, säger Morgan Johansson.
            Men det är väl konstigt, fru talman: Vissa lagar kan man klubba
            igenom på en kvart utan att bry sig om vad vare sig remissinstanser
            eller lagråd säger, men när det gäller andra lagar kan regeringen
            sitta på sitt kontor och vända papper i flera år utan att någonting
            händer.
          </note>
          <note>
            Om nu frågan är så viktig för regeringen som man påstår, borde
            man inte ha kommit med något konkret vid det här laget? Detta
            började utredas 2014, ja, egentligen långt innan dess. Och systemet
            finns ju i Norge och har funnits där i många år, så det kan inte
            vara jättesvårt att införa det i Sverige också. Jag vill därför
            fråga statsrådet: Hur många barn ska drabbas varje år innan regeringen
            har utrett färdigt?
          </note>
          <note type="speaker">
            Anf. 58 Justitie- och migrationsminister MORGAN JOHANSSON (S):
          </note>
          <note>
            Fru talman! När det först gäller den allmänna familjepolitiken
            visar så gott som alla internationella utvärderingar att Sverige
            är ett av de länder som är allra bäst för barn att växa upp i
            och för mammor att vara mammor i. Man kan gå till så gott som
            alla utvärderingar som har gjorts.
          </note>
          <note>
            Det är ingen slump att det är på det sättet. Det beror på att
            vi under årtionden har bedrivit en progressiv familjepolitik.
            Vi har successivt byggt ut föräldraledigheten så att den nu är
            den mest generösa i hela världen. Vi har successivt byggt ut barnomsorgen
            till en nivå där jag skulle säga att den också är bland de mest
            omfattande i hela världen. Vi har gått fram med andra möjligheter
            till ökad ledighet – semesterlagstiftningen nämnde jag. Nu kommer
            vi med ytterligare en reform: en familjevecka med ytterligare
            mer tid för barnen, helt enkelt.
          </note>
          <note>
            Mycket av det här har Sverigedemokraterna och andra konservativa
            krafter i åratal, decennier, motarbetat – just de förslag som
            gör det lättare för familjer att kombinera arbetsliv och familjeliv.
          </note>
          <note>
            Å ena sidan säger Angelica Lundberg att samhället inte ska lägga
            sig i utan hålla fingrarna borta. Å andra sidan säger hon att
            samhället ska kalla alla föräldrar som ska separera till obligatorisk
            medling. Det där får jag faktiskt inte att gå ihop. Antingen ska
            samhället, som du säger, hålla fingrarna borta eller också ska
            man kalla alla till obligatorisk medling, också i de sammanhang
            där det faktiskt inte finns några problem och man är helt överens.
          </note>
          <note>
            Det förslag som nu ligger på bordet fokuserar på de fall där
            det kan bli tvister så småningom. Förslaget byggs upp på det sättet
            att innan man går till domstol ska man i så fall kallas till ett
            obligatoriskt informationssamtal. Den uppgiften tar samhället
            på sig. Då har man också möjlighet att lösa en del av tvisterna
            eller i varje fall få klart för sig vad det kan innebära om man
            går till domstol. Om man inte har gjort detta kommer man inte
            heller att kunna gå till domstol. Därmed fokuserar vi på de sammanhang
            där det faktiskt finns ett problem.
          </note>
          <note>
            Sedan vill jag säga att det inte alltid är helt självklart att
            det kommer att sluta i gemensam vårdnad. Ibland blir det enskild
            vårdnad. Det gäller till exempel våldssituationerna. Jag tycker
            inte alls att det är självklart att man ska tvinga kvinnor som
            har varit utsatta för våld under lång tid att sitta med gärningsmannen
            och försöka medla. Det tycker jag inte alls är någon självklarhet,
            och det tycker inte norrmännen heller. Därför har de alldeles
            nyligen infört en ny regel när det gäller detta.
          </note>
          <note>
            Nu bereder vi de här förslagen vidare. Jag tror att ska man underlätta
            för familjerna i det här fallet ska man fokusera på just de familjer
            där det riskerar att leda till problem. Då kan man också ge dem
            mer hjälp. Alternativet, som Angelica Lundberg förespråkar, är
            att samhället ska kalla in tiotusentals familjer varje år för
            obligatorisk medling i situationer där det kanske inte behövs.
            Det tror jag faktiskt inte är motiverat.
          </note>
          <note type="speaker">
            Anf. 59 ANGELICA LUNDBERG (SD):
          </note>
          <note>
            Fru talman! Det som jag sa tidigare här var att jag inte anser
            att politiker ska gå in och styra familjers vardag. Det tror jag
            att de flesta svenska familjer inte heller anser.
          </note>
          <note>
            När det kommer till de här samtalen är det jag försöker anföra
            att det är när man är överens som man ska sätta sig ned och dokumentera
            det, för konflikterna kommer oftast senare.
          </note>
          <note>
            Fru talman! Jag vill att barn ska ha det bra och få bästa tänkbara
            uppväxt oavsett om föräldrarna är separerade eller inte. För mig
            är det viktigt att alltid sätta barnen först och att de lagar
            som vi stiftar utgår från vad som är bäst för barn. Därför tycker
            jag att det är beklämmande att se att reger ­ ingen saknar handlingskraft
            när det kommer till att lösa situationen för alla dessa hundratusentals
            barn som kommer i kläm.
          </note>
          <note>
            Man lyssnar inte på de rekommendationer som kommer från Nordiska
            rådet, och man säger nej till Sverigedemokraternas förslag om
            obligatorisk medling för föräldrar vid separation.
          </note>
          <note>
            Jag hoppas, fru talman, att statsrådet tar till sig av den debatt
            som vi har haft här i dag och går till regeringen och funderar
            ut hur man på riktigt ska förbättra situationen för de barn som
            drabbas av föräldrarnas separa ­ tion. Min förhoppning är att
            även statsrådet ser problemet och att reger ­ ingen inom kort
            återkommer till riksdagen med konkreta förslag. Våra barn är vår
            framtid, och de satsningar vi gör i dag för att i framtiden skapa
            trygga och ansvarsfulla vuxna är oerhört viktiga då det kostar
            samhället mångdubbelt mer att reparera skadorna hos trasiga barn
            senare i livet.
          </note>
          <note type="speaker">
            Anf. 60 Justitie- och migrationsminister MORGAN JOHANSSON (S):
          </note>
          <note>
            Fru talman! Vi vill alla förbättra möjligheterna i de här situationerna,
            för både barn och familjer. Men jag tror att det är just när det
            gäller vilka medel man ska använda sig av som vi skiljer oss åt.
            Jag är tveksam till en ordning där man kallar in tiotusentals
            familjer till obligatorisk medling – också de familjer där det
            inte finns några problem och man har kommit överens sedan länge
            om hur situationen ska se ut framöver. Sedan finns också de fall
            där det verkligen är tveksamt om man ska använda det här instrumentet,
            till exempel när det gäller att tvinga kvinnor som har varit utsatta
            för våld att sätta sig i den situationen. Jag är inte alls säker
            på att man ska göra det.
          </note>
          <note>
            Jag tror att en bättre modell att använda sig av är att titta
            på de situa ­ tioner där det faktiskt finns en risk för tvist
            i botten. Den konstruktion som finns i utredningen innebär att
            om man inte har kunnat lösa konflikterna och överväger att gå
            till domstol ska man kallas in till ett obligatoriskt informationssamtal.
            Jag tror att det är en ganska välavvägd lösning på detta. Men
            vi får se. Vi ska också tränga djupare in i remissmaterialet na
            ­ turligtvis och se hur vi landar i slutändan.
          </note>
          <note>
            Jag ser framför mig att vi under den här mandatperioden kommer
            att kunna lägga förslag kring det här betänkandet där detta bara
            är en liten del. Det finns en lång rad andra förslag också för
            att förbättra den här situa ­ tionen vid vårdnad och boende som
            vi i så fall kommer att kunna gå fram med. Det kommer vi att kunna
            göra under den här perioden.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2018/19:195 om yrken som omfattas
            av blåljusutredningen
          </note>
          <note type="speaker">
            Anf. 61 Justitie- och migrationsminister MORGAN JOHANSSON (S):
          </note>
          <note>
            Fru talman! Katja Nyberg har frågat mig hur regeringen resonerat
            när ordningsvakter och väktare exkluderats från det föreslagna
            brottet blåljussabotage. Katja Nyberg har också frågat mig om
            jag kan utveckla reger ­ ingens syn på ordningsvakters och väktares
            utsatthet.
          </note>
          <note>
            Det är ett allvarligt samhällsproblem att de som har till uppgift
            att hjäl ­ pa andra angrips och hindras från att utföra sina uppgifter.
            För att bekämpa angrepp på de centrala blåljusverksamheterna har
            regeringen föreslagit ett nytt brott, blåljussabotage, som straffbelägger
            att angripa eller på annat sätt störa polis, räddnin gstjänst
            eller ambulanssjukvård om gärningen är ägnad att allvarligt försvåra
            eller hindra utryckningsverksamhet eller brottsbekämpande verksamhet.
          </note>
          <note>
            Handlingar som omfattas av brottet är bland annat våld och hot
            mot blåljuspersonal och personer som bistår blåljusverksamhet
            . Förutom personal från respektive organisation omfattas alltså
            personer som hjälper verksamheten, till exempel ordningsvakter
            eller väktare som bistår polisen vid en insats. A v straffbestämmelsens
            konstruktion följer dock att angreppet på personen också måste
            innebära ett angrepp på blåljusverksamheten.
          </note>
          <note>
            Ordningsvakter och väktare omfattas i s tor utsträckning av det
            förstärkta straffrättsliga skydd som föreskrivs i bestämmelse
            n o m våld eller hot mot tjänsteman. I den lagrådsremiss som Katja
            Nyberg nämner har regeringen, utöver det nya brottet blåljussabotage,
            föreslagit att straffskalan för grovt våld eller hot mot tjänsteman
            ska skärpas från dagens fängelse i lägst sex månader och högst
            fyra år till fängelse i lägst ett och högst sex år. Ordningsvakter
            och väktare får alltså genom förslaget ett ännu starkare straffrättsligt
            skydd än i dag.
          </note>
          <note>
            Ordningsvakter utgör i dag ett komplement till polisen för ordningshållning
            på platser som omfattas av ordningsvaktsförordnanden. Ordningsvakter
            får förordnas att tjänstgöra exempelvis vid offentliga tillställningar,
            allmänna sammankomster, bad- och campingplatser samt lokaler där
            alkohol serveras. Det finns också möjlighet att under vissa förutsättningar
            förordna ordningsvakter att tjänstgöra i andra fall om det finns
            ett särskilt behov och det är av väsentlig betydelse från allmän
            synpunkt. Väktare utför bevakningsuppgifter och saknar de polisära
            befogenheter som ordningsvakter har.
          </note>
          <note>
            Arbete som ordningsvakt eller väktare kan medföra en utsatthet.
            Det är därför viktigt att de som arbetar som ordningsvakter eller
            väktare är lämpliga och adekvat utbildade för uppgiften.
          </note>
          <note>
            Ordningsvakter kan dock inte ersätta poliser. En mycket viktig
            åtgärd för att öka tryggheten och minska brottsligheten är att
            säkerställa att Polismyndigheten har tillräckliga resurser. Regeringen
            är fast besluten att genomföra den expansion som aviserats så
            att Polismyndigheten kan öka med 10 000 anställda till 2024. Det
            är därför vi gör den största satsningen på polisverksamheten i
            modern tid.
          </note>
          <note>
            Det är också viktigt att stora ansträngningar görs för att förhindra
            att brott över huvud taget begås. Regeringen har därför gjort
            en satsning på det brottsförebyggande arbetet och tagit fram det
            första nationella brottsförebyggande programmet på 20 år med gemensamma
            målsättningar inom alla politikområden. Statliga myndigheter,
            kommuner, civilsamhälle och inte minst näringslivet måste alla
            bidra i det brottsförebyggande arbetet.
          </note>
          <note>
            Genom en ny kamerabevakningslag har regeringen vidare gjort det
            lättare för polisen och kommuner att söka och få tillstånd till
            kamerabevakning på p latser som är utsatta för brott eller där
            hotbilden av andra skäl är förhöjd. I en lagrådsremiss som regeringen
            beslutade om i går föreslås att tillståndsplikten helt tas bort
            för polisens kamerabevakning. Kamerabevakningsutredningens förslag
            om att tillståndsplikten ska slopas även för kamerabevakning i
            kollektivtrafiken bereds för närvarande i Regeringskansliet .
          </note>
          <note type="speaker">
            Anf. 62 KATJA NYBERG (SD):
          </note>
          <note>
            Fru talman! Jag tackar Morgan Johansson för svaret.
          </note>
          <note>
            Det stämmer; det är ett allvarligt problem att de som har till
            uppgift att hjälpa andra angrips och hindras från att utföra sina
            uppgifter. Vi välkomnar därför att regeringen börjar se allvaret
            i situationen och har föreslagit den nya brottsrubriceringen blå
            ljussabotage. Men att ordningsvakter och väktare undantas från
            gruppen som skyddas av blåljussabotagebrottet stämmer inte överens
            med regeringens eget konstaterande: att bestämmelsen bör ta sikte
            på verksamhet som är brottsbekämpande.
          </note>
          <note>
            På grund av att Polismyndigheten är både underfinansierad och
            underdimensionerad får ordningsvakter och väktare till stor del
            ta de trygghetsskapande uppgifter som traditionellt åligger polisen.
            Ordningsvakter och väktare är en förlängning av polisen, och de
            arbetar många gånger ensamma i utsatta situationer. Intentionen
            är, som Morgan Johansson nämner, inte att ordningsvakter ska ersätta
            poliser. I en ideal värld borde de fungera som ett komplement.
            Men det fungerar inte på det sättet i dagsläget.
          </note>
          <note>
            Morgan Johansson nämner att det krävs att Polismyndigheten har
            tillräckliga resurser. Statsrådets inställning är mycket välkommen,
            men den ter sig ändå lite märklig när vårändringsbudgeten inte
            speglar det ställningstagandet.
          </note>
          <note>
            Vi ser att den polisbrist som nu finns leder till att andra täcker
            upp för bristen när så behövs. Det görs av just ordningsvakter
            och väktare.
          </note>
          <note>
            Frågan kvarstår alltså. Dessa yrkesgrupper utför arbete som traditio
            ­ nellt sett är förknippat med polisen då denna är underfinansierad,
            i varje fall ett tag framöver. Varför ges inte dessa yrkesgrupper
            det välbehövliga skydd som det föreslagna brottet innefattar,
            även när de inte direkt bistår blåljusverksamhet vid en insats?
          </note>
          <note>
            Alla våra hjältar som rör sig där ute och har som uppdrag att
            skydda vanligt hederligt folk ska känna att de har vårt fulla
            stöd. Deras familjer ska veta att det finns en trygghetssköld
            och att vi som politiker har vidtagit alla åtgärder vi kan för
            att se till att de kan utföra sina uppgifter på säkrast möjliga
            sätt. Vi har ett direkt moraliskt ansvar att stå upp för våra
            trygghetsbärare, oavsett vilken färg de har på uniformen, oavsett
            deras grad eller titel och oavsett vilket område eller sammanhang
            de rör sig i.
          </note>
          <note>
            Regeringen har även föreslagit att straffskalan för grovt våld
            eller hot mot tjänsteman ska skärpas. Men varför gäller det bara
            grovt våld eller hot mot tjänsteman? De vanligaste fallen av våld
            eller hot mot poliser, ordningsvakter och väktare klassas som
            av normalgraden.
          </note>
          <note>
            Jag kan inte tolka det på något annat sätt än att om ordningsvakter
            och väktare ska få ta del av det uppgraderade skyddet räcker det
            inte att få en sten kastad på sig, utan våldet behöver vara ännu
            grövre, till exempel att bli träffad av en sten i huvudet. Ska
            det verkligen behöva gå så långt?
          </note>
          <note>
            Jag vill också säga några ord om kamerabevakning. Morgan Johansson
            nämner just slopande av tillståndsplikt för kamerabevakning. Det
            är lika välkommet som förvånande. Regeringens senfärdighet när
            det gäller beredning av frågan är iögonfallande. Oppositionen
            väntar sig att regeringen tar vara på riksdagens tillkännagivanden
            och återkommer skyndsamt med detta.
          </note>
          <note type="speaker">
            Anf. 63 Justitie- och migrationsminister MORGAN JOHANSSON (S):
          </note>
          <note>
            Fru talman! Det är fel att påstå att vårt lagförslag inte omfattar
            ordningsvakter och väktare. Det gör det i många situationer, också
            i ett par avseenden när det gäller de lagändringar som vi går
            fram med.
          </note>
          <note>
            Ordningsvakter och väktare berörs på två sätt. Det ena är när
            man bistår polisen, till exempel vid en utryckning. Då omfattas
            man av den nya blå ­ ljussabotageregleringen. Ett exempel var
            terrorattentatet på Drottning ­ gatan. Där gjorde ordningsvakter
            och väktare ett fantastiskt bra jobb till ­ sammans med polisen
            för att hantera situationen. Den som angriper en ordningsvakt
            eller väktare i de situationerna drabbas och träffas av den nya
            lagregleringen, på precis samma sätt och i samma omfattning som
            den som angriper en polis.
          </note>
          <note>
            Det andra är att man också omfattas av det nya skärpta straffet
            för grovt våld och hot mot tjänsteman. Det innefattar också ordningsvakter
            och väktare. Det är alltså fel att påstå att vårt lagförslag inte
            omfattar ordningsvakter och väktare.
          </note>
          <note>
            Jag är ombedd att utveckla hur jag ser på just ordningsvakter
            och väktare. Min utgångspunkt är att de gör ett fantastiskt bra
            jobb i vardagen för allas vår trygghet. Samtidigt är min ingång
            att ordningsvakter och väktare ska vara en komplettering till
            polisen. De ska inte ta över polisens brottsbekämpande uppgifter.
            Det är enormt viktigt. Jag vill inte se en sorts privatisering
            av den delen.
          </note>
          <note>
            Det är mot just den bakgrunden som vi genomför den största satsning
            på polisorganisationen som någon regering har gjort i modern tid.
            Jag tror att man får gå tillbaka till åtminstone 1965, då polisen
            förstatligades. Ingen regering har gått in med mer resurser och
            totala satsningar på polisverksamhet än den här regeringen har
            gjort.
          </note>
          <note>
            Nu ser vi också effekterna av det. Vi är uppe i över 20 000 poliser
            igen. Vi är uppe i lite drygt 30 000 anställda totalt sett. Polismyndigheten
            har nu fler anställda än någonsin tidigare. Det är en följd av
            att man har fått ekonomiska resurser för att anställa.
          </note>
          <note>
            Fru talman! Nu utbildar vi dubbelt så många poliser som den förra
            regeringen gjorde. Då utbildade man 600 – 700 poliser per år.
            Nu är vi uppe i en takt på över 1 300, och vi har öppnat två nya
            polisutbildningar, i Malmö och Borås. Jag besökte polisutbildningen
            i Södertörn för bara några veckor sedan och träffade många av
            de ungdomar och polisstudenter som är på väg ut i verksamheten.
          </note>
          <note>
            I grunden har vi alltså en mycket stark och kraftig expansion
            i polisen framöver. Jag tror att det är oerhört viktigt för att
            kunna öka tryggheten, inte bara i storstäderna utan i hela landet.
          </note>
          <note>
            När det gäller angrepp på polis, räddningstjänst- och ambulanspersonal
            tror jag att man kan komma väldigt långt med förebyggande arbete.
            Det finns ibland en bild av att man inte kan arbeta i en del av
            de utsatta områdena. Jag besökte räddningstjänsten i Malmö förra
            året, och de säger att efter att de började med förebyggande insatser,
            till exempel att bjuda in ungdomar att jobba på räddningstjänsten
            ett tag och att besöka familjer som bor i områdena, har både antalet
            bränder och antalet incidenter minskat kraftigt. Det går att förebygga
            också den typen av angrepp. Det måste man vara beredd att göra.
          </note>
          <note>
            Katja Nyberg säger att vi har underfinansierat polisen. Det ni
            har gjort, Katja Nyberg, är att ni har sänkt skatten med 20 miljarder
            kronor ihop med Moderaterna och Kristdemokraterna. Det är lika
            mycket som hela polisväsendet kostar. Det gör att vi på sikt får
            svårare att finansiera de satsningar som vi vill göra. Men vi
            kommer naturligtvis att klara det också.
          </note>
          <note type="speaker">
            Anf. 64 KATJA NYBERG (SD):
          </note>
          <note>
            Fru talman! Jag vet inte om Morgan Johansson uppfattade min fråga
            riktigt. Det stämmer att ordningsvakter och väktare omfattas av
            samma skydd då de hjälper polisen vid en insats. Men min fråga
            handlar om när de inte hjälper polisen vid en insats.
          </note>
          <note>
            Morgan Johansson har helt rätt i att ordningsvakter inte ska
            ta över polisens arbetsuppgifter. Men i dag har det tyvärr blivit
            på det sättet. De får också arbeta ensamma i många situationer.
            De jobbar i utsatta situatio ­ ner. De har av förklarliga skäl
            inte den utbildning, den utrustning och de resurser som polisen
            har. Då är det av ännu större vikt att de omfattas av skyddet.
          </note>
          <note>
            Morgan Johansson säger att regeringen har som förslag att skärpa
            straffet för grovt våld och hot mot tjänsteman. Me n det gäller
            just grovt våld. I de flesta fall handlar det om våld av normalgraden.
            Det här kommer alltså inte att hjälpa vidare mycket. Det krävs
            ganska grovt våld för att ordningsvakter och väktare ska få samma
            skydd som poliser har i dag.
          </note>
          <note type="speaker">
            Anf. 65 Justitie- och migrationsminister MORGAN JOHANSSON (S):
          </note>
          <note>
            Fru talman! Man får alltid göra en avvägning när det gäller hur
            högt man ska gå i de olika straffskalorna. Men blåljussabotage
            går hela vägen upp till livstids fängelse, om det skulle vara
            så. Den som angriper polis eller räddningstjänst men också ordningsvakter
            och väktare i en utryckningssituation och om det leder till omfattande
            konsekvenser, till exempel att ambulans eller räddningstjänst
            inte kommer fram till ett hus som brinner och att många därmed
            omkommer, kan träffas av upp till livstids fängelse. Det är en
            rejäl straffskala hela vägen.
          </note>
          <note>
            Jag tycker att man måste titta på var gränsen ska gå. Min ingång
            är att det är polisen som är den huvudsakliga brottsbekämpande
            verksamheten i Sverige. Det är den som ska stärkas. Ordningsvakter
            och väktare ska fun ­ gera som komplement till polisen. Om ordningsvakter
            och väktare angrips i sin vanliga verksamhet omfattas de naturligtvis
            av de vanliga straffrätts ­ liga reglerna, men här handlar det
            om just utryckningssituationer där det kan bli omfattande konsekvenser.
            Strafflagstiftningen ska ju vara propor ­ tionell, det vill säga
            att ett straff ska vara motiverat utifrån brottets allvar och
            vilka konsekvenser det kan få.
          </note>
          <note>
            Jag har också tagit upp hur jag ser på utvecklingen av polisen.
            Jag kan konstatera att för varje år som nu går kommer allt fler
            poliser att gå ut från våra nya polisutbildningar. Vi kommer under
            de kommande åren att se att antalet poliser och civilanställda
            ökar. Då gäller det för oss att se till att de fördelas på ett
            bra sätt så att hela landet får tillgång till förstärkningen.
          </note>
          <note>
            Utöver det förslag vi nu lägger fram om blåljussabotage och grov
            t våld eller hot mot tjänsteman kommer vi också att fortsätta
            beredningen för att se vilka ytterligare yrkesgrupper som ska
            tas in i ett straffrättsligt skydd. Där kommer vi att tillsätta
            en ytterligare översyn. Det förslag som fanns i utredningen möttes
            av en blandad remisskritik, och då måste vi fundera mer på vilka
            grupper som det i så fall kommer att handla om. Det kommer en
            fortsättning även för detta, och vi återkommer till riksdagen.
          </note>
          <note type="speaker">
            Anf. 66 KATJA NYBERG (SD):
          </note>
          <note>
            Fru talman! Jag tycker ändå att det är anmärkningsvärt att Morgan
            Johansson inte tycks se allvaret i situationen. Ministern pratar
            stort och brett om olika åtgärder främst för polisen, som är en
            så väsentlig del i samhället, men när det sattes på sin spets
            minskade regeringen anslaget till polisen utifrån den budget som
            röstades igenom i riksdagen i höstas.
          </note>
          <note>
            Det känns som om Morgan Johansson saknar fokus och har en defensiv
            attityd kopplad till problemet, men det är på riktigt och på allvar.
            Det är dags för en tempohöjning. Det går inte att bara fortsätta
            att prata , utan det måste ske saker här och nu. Det går inte
            längre att sitta still och se på.
          </note>
          <note>
            Problemen med polisen och rättsväsendet börjar bli akuta och
            måste lösas. Då går det inte att bara fokusera på delar av rättsväsendet
            , utan man måste se på hela rättsväsendet och se till att allt
            fungerar. Det är en hel kedja från början till slut, och där ingår
            även ordningsvakter och väktare.
          </note>
          <note type="speaker">
            Anf. 67 Justitie- och migrationsminister MORGAN JOHANSSON (S):
          </note>
          <note>
            Fru talman! Sverigedemokraterna tillsammans med moderater och
            kristdemokrater sänkte skatten med över 20 miljarder kronor i
            höstas. Det var det första Katja Nyberg gjorde när hon kom in
            i riksdagen. Då tryckte hon på knappen och sa att de skulle sänka
            skatten med 20 miljarder. Det är nästan lika mycket som hela polisverksamheten
            kostar på ett år. Det var viktigt att prioritera.
          </note>
          <note>
            Om ni inte hade gjort detta är det klart att det hade funnits
            mer pengar till alla möjliga ver ksamheter som vi vill förstärka:
            sjukvården, äldreomsorgen, skolan och polisen samt övriga rättsväsendet.
            Men en del av vårt reformutrymme lade ni beslag på vid den tidpunkten.
          </note>
          <note>
            Vi måste nu arbeta upp reformutrymmet igen. Men vi kommer att
            fortsätta att prioritera de nödvändiga och viktiga verksamheterna.
            Vi har sagt att det ska finnas 10 000 fler anställda till 2024
            i polisen. Det ligger fast. Under de kommande åren kommer fler
            och fler att gå ut från polisutbildningarna, och fler och fler
            civila kommer att anställas vid polisen. De re surserna kommer
            att fördelas över hela landet. Men det kräver att man orkar prioritera
            mellan de resurser som finns. Det klarade ni inte i höstas, och
            det får vi ta igen nu när vi är tillbaka i regeringsställning.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2018/19:199 om behovet av en långsiktig
            migrationspolitik
          </note>
          <note type="speaker">
            Anf. 68 Justitie- och migrationsminister MORGAN JOHANSSON (S):
          </note>
          <note>
            Fru talman! Maria Malmer Stenergard har frågat mig när jag och
            reger ­ ingen avser att återkomma med direktiv till en parlamentarisk
            utredning om migrationen och om regeringen i en sådan utredning
            är beredd att ta ett brett grepp om hela migrationspolitiken.
          </note>
          <note>
            Det är angeläget att få till stånd en bred överenskommelse i
            riksdagen om en human, rättssäker och långsiktigt hållbar migrationspolitik.
            I reger ­ ingsförklaringen uttrycks tydligt att svenskt flyktingmottagande
            ska vara långsiktigt hållbart. I januariavtalet slås fast att
            en parlamentarisk kommitté ska göra upp om den framtida migrationspolitiken.
            I avtalet nämns även ett antal övriga frågor på det migrationspolitiska
            området som kommer att bli föremål för utredningar. Det gäller
            bland annat frågan om medborgarskap, som Maria Malmer Stenergard
            nämner i sin fråga.
          </note>
          <note>
            Samtliga riksdagspartier kommer att bjudas in till den parlamentariska
            kommittén. Det borgar för att en bred diskussion kommer till stånd,
            och jag välkomnar Moderaterna till det arbetet.
          </note>
          <note>
            Direktiven till utredningen bereds i sedvanlig ordning inom Regeringskansliet.
            Målsättningen är att direktiven ska kunna antas så snart som möjligt.
          </note>
          <note type="speaker">
            Anf. 69 MARIA MALMER STENERGARD (M):
          </note>
          <note>
            Fru talman! Tack, ministern, för svaret!
          </note>
          <note>
            Sverige har under lång tid tagit ett stort ansvar för asylsökande.
            Sverige är fortfarande ett av de länder i EU som tar emot störst
            antal asylsökande per invånare. Förra året var Sverige det land
            i EU som beviljade näst flest asylansökningar sett till antalet
            invånare. Till detta kommer sedan anhörig ­ invandringen och kvotflyktingar,
            samtidigt som Sverige brottas med ett stort integrationsmisslyckande
            med utanförskap, kriminalitet, arbetslöshet och bostadsbrist som
            följd. Alldeles för många barn får aldrig se sin mam ­ ma och
            pappa gå till jobbet.
          </note>
          <note>
            Att i det läge vi befinner oss i nu gå fram med förslag som ökar
            invandringen är djupt oansvarigt. Migrationspolitiken måste framöver
            vara stram, hållbar och tydligt kopplad till vår förmåga att integrera
            dem som har kommit hit – eller snarare vår oförmåga att integrera.
          </note>
          <note>
            Trots detta föreslår regeringen, tillsammans med Liberalerna
            och Centerpartiet, en mer omfattande anhöriginvandring i samband
            med att man nu förlänger den tillfälliga lagen. Samma partier
            har i januariöverenskommelsen dessutom kommit överens om att driva
            på för en ny skyddsgrund. Det är en åtgärd som ytterligare skulle
            öka invandringen till Sverige.
          </note>
          <note>
            Morgan Johansson har tidigare sagt att den kommande parlamentariska
            utredningen om migrationen enbart ska se över ett fåtal frågor.
            Han har exemplifierat med permanenta kontra tillfälliga uppehållstillstånd
            samt den nya humanitära skyddsgrunden. Det innebär att man i så
            fall helt bortser från behovet av en bred översyn av hela den
            svenska migrationspolitiken. Vi moderater menar att ett ytterligare
            lappande och lagande är det sista som svensk migrationspolitik
            behöver nu.
          </note>
          <note>
            I stället krävs en omfattande utredning där en rad frågor måste
            upp på bordet. Det handlar bland annat om anhöriginvandring, om
            uppvärdering av medborgarskapet, om kvalificering in i välfärden
            och om ett fungerande återvändande.
          </note>
          <note>
            Nu är tid att ta ansvar för en långsiktigt hållbar migrationspolitik.
            Det är bakgrunden till min interpellation. Jag har frågat migrationsministern
            dels när regeringen avser att återkomma med direktiv till en parlamentarisk
            utredning – nu är det bråttom – dels om regeringen är beredd att
            i en sådan utredning ta ett brett grepp om hela migrationspolitiken.
            I sitt svar i dag sa Morgan Johansson att samtliga riksdagspartier
            kommer att bjudas in till den parlamentariska kommittén, och det
            i sig ska borga för att en bred diskussion kommer till stånd.
          </note>
          <note>
            Jag är lite rädd att Morgan Johansson har missuppfattat vad jag
            menar med ett brett grepp om hela migrationspolitiken. Jag välkomnar
            självklart att alla partier får vara med i diskussionerna, men
            det jag främst syftar på är inte hur många personer som sitter
            vid bordet utan på att alla frågor ska upp på bordet.
          </note>
          <note>
            Frågorna kvarstår: Hur ambitiös mäktar regeringen med att vara
            i sitt arbete med migrationspolitiken? Ska man bara, som Morgan
            Johansson tidigare har uppgivit för medierna, titta på ett fåtal
            frågor , eller är man nu beredd att ta ansvar och ta ett helhetsgrepp
            om migrationsfrågan? Jag ser verkligen fram emot ett svar.
          </note>
          <note type="speaker">
            Anf. 70 Justitie- och migrationsminister MORGAN JOHANSSON (S):
          </note>
          <note>
            Fru talman! Det finns en historia. År 2014 ärvde vi en situation
            från den moderatledda regeringen. Den flyktingpolitiken var helt
            ohållbar. Då hade Sverige Europas mest generösa regler. Det var
            det Moderaterna gick till val på 2014 – öppna era hjärtan, kommer
            vi väl alla ihåg.
          </note>
          <note>
            Då var också situationen den att Moderaterna tyckte att Sverige
            skulle ta emot många flyktingar, men det skulle bara vara socialdemokratiska
            kommuner. De moderata kommunerna skulle slippa. Ni var helt emot
            all lagstiftning som skulle innebära att också moderata kommuner
            skulle behöva ta ansvar.
          </note>
          <note>
            Men det var inte bara detta. Ni slog också vakt om EBO-systemet.
            Det var inte så att socialdemokratiska kommuner skulle ta allt
            ansvar, utan sedan skulle de asylsökande tryckas in i redan trångbodda
            lägenheter i de utsatta områdena med hjälp av EBO-systemet. Ni
            vägrade att ta någon som helst diskussion om EBO-systemet vid
            det tillfället.
          </note>
          <note>
            För att sammanfatta er politik då, 2014: Det var denna kombination
            av de mest generösa reglerna i hela Europa men att bara socialdemokratiska
            kommuner ska ta ansvar, inga moderata, och att asylsökande sedan
            ska tryckas in i redan trångbodda lägenheter i de utsatta områdena.
            För den som frågar vad som är en ohållbar migrationspolitik är
            svaret precis den moderatpolitiken 2014.
          </note>
          <note>
            Den har vi nu lämnat. Det visade sig ju att den var helt ohållbar
            när vi kom in i flyktingkrisen 2015 med 163 000 asylsökande på
            ett år, 10 000 i veckan, och hade en situation där hela asylsystemet
            höll på att bryta samman. Då fick vi strama åt, vilket vi gjo
            rde genom gränskontrollerna, id ‑ kontrollerna och den tillfälliga
            lagen.
          </note>
          <note>
            Vi har nu också den lag som då äntligen kunde komma på plats
            som säger att alla kommuner ska ta ansvar – också Vellinge och
            Lidingö och Täby och de andra moderatkommunerna.
          </note>
          <note>
            Vi har också på väg fram en lag som reformerar EBO-systemet så
            att det inte på samma sätt som i dag ska omfatta de utsatta områdena.
            Även det ta kommer att medverka till att vi minskar segregationen.
          </note>
          <note>
            Vi slöt en migrationsöverenskommelse 2015 tillsammans med alla
            de borgerliga partierna, och på den har vi byggt en hel del av
            vår politik. Men vi har också fört en ekonomisk politik som medfört
            att integrationen har kunnat förbättras under dessa år. Sysselsättningen
            har ökat. Etableringstiden, alltså tiden för en nyanländ att komma
            in på arbetsmarknaden, har nästan halverats under vår tid. Arbetslösheten
            har sjunkit under denna period.
          </note>
          <note>
            Just nu har vi en situation då vi har det lägsta mottagandet
            i asylsystemet på 13 år. Det är en följd av de förändringar som
            vi har gjort. Vi har kunnat återta kontrollen.
          </note>
          <note>
            Förlänger vi den tillfälliga lagen i två år får vi två år på
            oss att gå igenom vilka regler det är som ska gälla framöver.
            Det jag har sagt i den debatten är att det finns några frågor
            som är akuta som vi måst e lösa och som omfattas av den tillfälliga
            lagen. Det är till exempel tillfälliga kontra permanenta uppehållstillstånd.
            Det är skyddsgrundsfrågan, det vill säga vilka skyddsgrunder vi
            ska ha. Men det är också, som Moderaterna pekar på, anhöriginvandringen
            och försörjningskravet. Det är också en fråga som vi måste titta
            på.
          </note>
          <note>
            Sedan har ett antal partier utöver det velat ta in ytterligare
            frågor i utredningen. Några partier har lyft fram frågan om lagliga
            vägar. Andra partier, inte minst Moderaterna, har lyft fram frågan
            om återvändande. Jag tittar naturligtvis på det och ser vad ni
            säger. Vi processar fram detta direktiv framöver. Samtidigt måste
            vi kunna lösa de akuta uppgifterna under den tid som finns till
            förfogande, det vill säga de två år som den tillfälliga lagen
            nu ska omfatta. Men vi återkommer med direktiv så fort de är färdigprocessade.
          </note>
          <note type="speaker">
            Anf. 71 MARIA MALMER STENERGARD (M):
          </note>
          <note>
            Fru talman! Jag ska försöka bemöta det något spretiga svaret
            på vad jag tyckte var ganska tydliga frågor.
          </note>
          <note>
            Visst kan man stå här och peka finger och säga att ni tyckte
            detta förr. Då får väl jag, om jag ska ge mig in i den leken,
            påpeka att under den migrationspolitik som gällde 2014 , som Morgan
            Johansson hänvisar till , lät det väldigt annorlunda från Socialdemokraterna.
            Då kritiserade Socialdemokraterna Moderaterna för att man ansåg
            att flyktingpolitiken var för stram. Man ville till exempel inte
            ha försörjningskrav i anhöriginvandringen.
          </note>
          <note>
            Jag måste i sammanhanget också peka på det uttalande som statsministern
            själv gjorde mitt under brinnande flyktingkris 2015: ”Mitt Europa
            bygger inga murar.” Sedan lade man hastigt om politiken, vilket
            presenterades av Löfven och Romson på en pressträff i november
            samma höst.
          </note>
          <note>
            Vi var också – rätt ska vara rätt – ense om den fördelning av
            asylsökande som man kom överens om i migrationsöverenskommelsen.
            Den ställde sig Moderaterna bakom. Det ska sägas på rätt sätt
            här i kammarens talarstol.
          </note>
          <note>
            Det låter som om migrationsministern är tämligen nöjd med läget.
            Samtidigt kan jag konstatera att under förra året beviljades 133
            000 uppehållstillstånd i Sverige. Av dem hade 42 000 direkt anknytning
            till asylmottagandet. Vi har alltså fortfarande ett högt mottagande.
            Migrationsverket talar om prognoser på upp till 24 000 asylsökande
            i år och 28 000 nästa år. Under fem år framöver tror man att vi
            kommer att ta emot över 100 000. Till det kommer kvotflyktingar
            och anhöriginvandring.
          </note>
          <note>
            När det gäller integrationen, som är så otroligt nära kopplad
            till frågan om migrationen, kan vi konstatera att det tar åtta
            år innan hälften av de nyanlända har ett arbete att gå till. För
            den genomsnittliga invandraren från Somalia var inkomsterna de
            första nio åren noll kronor. För den från Irak var den också nära
            noll kronor under de första nio åren. Fyra av tio elever med utländsk
            bakgrund blev inte behöriga till gymnasiet. Det är nästan tre
            gånger så många som alla nior sammantaget.
          </note>
          <note>
            Det här tycker jag inte ger anledning för migrationsministern
            att vara särskilt nöjd. Jag tycker inte heller att det finns anledning
            för migrations ­ ministern att nu ducka för ansvaret att ta ett
            helhetsgrepp om just migra ­ tionspolitiken. Vi har precis gått
            igenom ett val och en knepig regerings ­ bildning. Nu finns det
            tid att verkligen ta ansvar, och jag tycker att reger ­ ingen
            och migrationsministern ska passa på att göra det.
          </note>
          <note>
            Jag vill gärna höra om migrationsministerns syn på anhöriginvandringen,
            som nu tenderar att gå i en mer generös riktning. I den senaste
            prognosen, som kom i går, varnar Migrationsverket för att invandringen
            från exempelvis Syrien kan öka på grund av de förändrade regelverken.
          </note>
          <note>
            Det svenska medborgarskapet måste uppvärderas. Här noterar jag
            att det finns ett nyvaket intresse från Miljöpartiet och Socialdemokraterna
            att diskutera den frågan. Då undrar jag: Vill man göra det inom
            ramen för den parlamentariska utredningen, eller tänker man sig
            något annat format?
          </note>
          <note>
            Jag nämnde kvalificering in i välfärden. Vi måste få ett system
            där man i högre grad stegvis får tillträde till det svenska välfärdssystemet
            och där det finns en tydligare koppling mellan migration, integration
            och de svenska välfärdssystemen.
          </note>
          <note>
            Ett fungerande återvändandearbete får jag väl återkomma till
            i nästa inlägg. Men vi kan konstatera att bara i år och nästa
            år beräknar Migra ­ tionsverket att man lämnar över 20 000 fall
            till Polismyndigheten. Det här måste vi komma till rätta med.
          </note>
          <note type="speaker">
            Anf. 72 Justitie- och migrationsminister MORGAN JOHANSSON (S):
          </note>
          <note>
            Fru talman! Antalet asylsökande till Sve rige är alltså det lägsta
            på 13 år. Det är en följd av de åtstramningar som vi gjort men
            naturligtvis också av utvecklingen i vår omvärld – att det är
            svårare att ta sig genom Europa men också att en del av krigen
            i Mellanöstern, åtminstone det i Syrien, verkar gå mot sitt slut.
          </note>
          <note>
            När Maria Malmer Stenergard talar om över 130 000 uppehållstillstånd
            måste hon inkludera all arbetskraftsinvandring, och den slår ju
            Moderaterna verkligen vakt om. Ni vill inte göra den allra minsta
            begränsning av arbetskraftsinvandringen, inte ens om folk ska
            vända hamburgare på en hamburgerrestaurang i Sverige. Då ska man
            kunna rekrytera dem från Pakistan, från Turkiet eller från Ukraina.
            Det tycker Moderaterna är den ultimata regleringen. Så blanda
            inte arbetskraftsinvandringssiffror i det här, utan fokusera på
            asylsökandet! Där har vi som sagt den lägsta siffran på 13 år.
          </note>
          <note>
            När det gäller integrationsfrågan var det 2015 – 2016, när det
            kom så pass många, en hel del olyckskorpar som kraxade och sa
            att nu kommer arbetslösheten att raka i höjden. Nu kommer det
            att bli massarbetslöshet. Blev det då det, fru talman? Nej, det
            blev precis tvärtom. Arbetslösheten har fortsatt sjunka. Sysselsättningen
            har stigit.
          </note>
          <note>
            Vet Maria Malmer Stenergard i vilken grupp sysselsättningen stiger
            allra mest? Det är i gruppen utrikes födda kvinnor. Utrikes födda
            kvinnor har efter fem år en högre sysselsättningsgrad än inrikes
            födda kvinnor har i EU, generellt sett. Det innebär att de familjer
            som kommer hit successivt anpassar sig efter den tvåförsörjarnorm
            som vi har i Sverige, där både män och kvinnor arbetar. Det är
            egentligen ganska remarkabelt, skulle jag vilja säga.
          </note>
          <note>
            Under alliansregeringens tid tog det i genomsnitt åtta år för
            en nyanländ att etablera sig på arbetsmarknaden. I dag är den
            siffran nästan halverad – vi talar om fyra till fem år. Vi har
            över 100 000 lediga jobb, och för de ungdomar som nu kommer ut
            på arbetsmarknaden – bland andra de ensamkommande – är arbetsmarknaden
            oerhört ljus. Jag läste till exempel häromdagen att det nu finns
            fler sommarjobb att söka än någonsin tidigare. När Moderaterna
            styrde var ungdomsarbetslösheten så hög att vi fick ta emot krisbidrag
            från övriga EU. Nu har vi sänkt arbetslösheten så att den under
            förra mandatperioden var den lägsta på 17 år.
          </note>
          <note>
            Det är klart att man kan se både det positiva och det negativa.
            Min bild är att vi klarade flyktingkrisen. Vi lyckades ta emot
            över 100 000 människor på fyra månader. För de allra flesta av
            dessa människor har det gått väldigt bra.
          </note>
          <note>
            Jag mötte häromdagen, på första maj, i Falköping en familj från
            Syrien som hade kommit för några år sedan. Nu hade de jobb och
            etablerade sig här. De tackade så mycket för det skydd de hade
            fått – tillsammans med 175 000 andra syrier som fått skydd i Sverige
            under kriget. Detta är jag i realiteten väldigt stolt över.
          </note>
          <note>
            Vi måste dock ha långsiktiga förutsättningar. Jag har sagt att
            vi måste lösa vissa frågor inom tidsramen. Det handlar om tillfälliga
            uppehållstillstånd och skyddsgrunder men också om anhöriginvandring.
            Det är, precis som Maria Malmer Stenergard pekar på, en viktig
            sak som vi måste ta med i utredningen.
          </note>
          <note>
            Jag ser att det också finns andra frågor som man gärna vill lyfta
            in. Jag tar hänsyn till vad partierna säger, och vi återkommer
            till partierna när vi är färdiga med direktiven – det kommer vi
            att vara i närtid. Jag hoppas att vi får en konstruktiv diskussion
            i den parlamentariska kommittén om vad som ska gälla i Sverige
            långsiktigt.
          </note>
          <note type="speaker">
            Anf. 73 MARIA MALMER STENERGARD (M):
          </note>
          <note>
            Fru talman! Jag tror att det är väldigt få som skulle instämma
            med den bild som migrationsministern målar upp av hur det går
            med integrationen i Sverige. Faktum är att skillnaden i arbetslöshet
            mellan inrikes och utrikes födda ökade under förra mandatperioden
            då Socialdemokraterna styrde, från 10 procentenheter 2014 till
            11,6 procentenheter 2018. Det tycker inte jag är en positiv utveckling.
          </note>
          <note>
            Till detta ska vi lägga alla de stora problem vi ser med utanförskap,
            bostadsbrist, kriminalitet och barn som aldrig får se sina föräldrar
            gå till jobbet. Jag måste säga att det är beklämmande att migrationsministern
            inte har förmåga att ta till sig den allvarliga problematik som
            vi faktiskt brottas med och som spelar väldigt stor roll för vår
            förmåga att välkomna människor till det här landet framöver.
          </note>
          <note>
            Flyktingkrisen är nämligen inte över. Det räcker att besöka våra
            kommuner för att se det. Skolorna, sjukhusen och civilsamhället
            arbetar fortfarande på högvarv för att hantera konsekvenserna
            av ett stort flyktingmottagande i Sverige under många år. Ändå
            är Socialdemokraterna uppenbarligen beredda att öppna upp regelverket
            så att det blir ännu generösare, i en situation där vi har dessa
            allvarliga integrationsproblem.
          </note>
          <note>
            Men nu är inte tid att återigen lappa och laga, skapa kryphål
            och försvåra, stressa fram och skylla ifrån sig. Nu är i stället
            tid att skapa nytt – en ny, hållbar, långsiktig och stram migrationspolitik,
            som tydligt kopplas till vår förmåga, eller oförmåga, att integrera.
          </note>
          <note>
            Om regeringen är beredd att göra detta – ta ett helhetsgrepp
            och verkligen ta ansvar – är Moderaterna beredda att med full
            kraft också vara med och ta ansvar. Jag hoppas innerligt att regeringen
            kan se den utsträckta handen och att vi kan påbörja detta otroligt
            viktiga arbete.
          </note>
          <note type="speaker">
            Anf. 74 Justitie- och migrationsminister MORGAN JOHANSSON (S):
          </note>
          <note>
            Fru talman! Jag tror att de flesta vet att arbetslösheten har
            sjunkit kraftigt under vår period, och det gäller faktiskt över
            hela linjen. Maria Malmer Stenergard säger att skillnaden mellan
            utrikes- och inrikesfödda har ökat. Det beror på att vi har haft
            en mer positiv utveckling för inrikes- än för utrikesfödda, men
            totalt sett har sysselsättningsgraden ökat för båda grupperna.
            Framför allt ökar, som jag sa, arbetskraftsdeltagandet mest bland
            utrikesfödda kvinnor; det är faktiskt så.
          </note>
          <note>
            Vi ser förstås detta även i statsfinanserna. Får man ned arbetslösheten
            och upprätthåller tillväxten får man också positiva statsfinanser,
            vilket vi nu har. Jag tror att vi har den lägsta statsskulden
            sedan 1977, och vi har överskott i statsfinanserna.
          </note>
          <note>
            Det är klart att vi har många frågor kvar att lösa. Jag har pekat
            på de akuta saker som måste lösas , eftersom de omfattas av den
            tillfälliga lagen. Det handlar om synen på tillfälliga respektive
            permanenta tillstånd och, när det gäller tillfälliga tillstånd,
            hur länge de ska vara. Det är frågan om skyddsgrund, det vill
            säga på vilken grund man ska kunna få uppehållstillstånd i Sverige.
            Och så är det frågan om anhöriginvandring, och det är ju en av
            de frågor som Maria Malmer Stenergard tar upp. Den behöver vi
            också ha med i utredningen.
          </note>
          <note>
            Andra partier har lyft till exempel lagliga vägar. Moderaterna
            och and ­ ra partier har också lyft frågan om förbättrat återvändande.
            Jag tror att vi, när vi är färdiga med processen, kommer att hitta
            ett direktiv där partierna får möjlighet att driva de frågor de
            vill driva inom ramen för kommittén.
          </note>
          <note>
            Jag hoppas förstås att också Moderaterna är med i den processen.
            Det vore konstigt annars. Tänk om vi fick en situation där Sverigedemokraterna
            går med i kommittén men Moderaterna ställer sig utanför. Det tycker
            jag vore väldigt egendomligt.
          </note>
          <note>
            Jag ser alltså fram emot en bra och konstruktiv process i den
            kommitté som vi nu ska tillsätta.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2018/19:200 om konsekvenserna av
            gymnasielagen
          </note>
          <note type="speaker">
            Anf. 75 Justitie- och migrationsminister MORGAN JOHANSSON (S):
          </note>
          <note>
            Fru talman! Maria Malmer Stenergard har frågat mig vilka utvärderingar
            regeringen har gjort gällande konsekvenserna av gymnasielagen
            och vilka slutsatser regeringen har dragit av dessa.
          </note>
          <note>
            Sverige ställdes inför helt nya utmaningar som en följd av flyktingsituationen
            2015. Regeringen vidtog en rad åtgärder för att komma till rätta
            med dessa utmaningar. Lagen om tillfälliga begränsningar av möjligheten
            att få uppehållstillstånd i Sverige trädde i kraft i juli 2016,
            och gränskontroller och id-kontroller infördes. Dessutom effektiviserades
            återvändandearbetet, bland annat genom ett utökat antal förvarsplatser
            och ingående av samförståndsavtal med Afghanistan.
          </note>
          <note>
            En av utmaningarna var de långa handläggningstiderna för asylärenden.
            Ungdomar som vistats i Sverige under lång tid utan sin familj
            har under den tiden gått i skola och rotat sig här. Den långa
            väntan på ett beslut från Migrationsverket och osäkerheten om
            ett beslut ska hinna fattas före 18-årsdagen har i många fall
            gjort att vistelsetiden i Sverige präglats av stor oro och ovisshet
            på ett sätt som gjort denna grupp särskilt utsatt.
          </note>
          <note>
            Bestämmelsen om en ny möjlighet till uppehållstillstånd för gymna
            ­ siestudier, som infördes den 1 juli 2018, är en tillfällig åtgärd
            riktad till en begränsad grupp ensamkommande unga personer vilka
            kommit till Sve ­ rige som barn och påbörjat sin skolgång men
            drabbats av långa hand ­ läggningstider i asylprocessen. Dessa
            personer erbjuds möjlighet att få stanna på grund av studier.
            Konsekvensanalyser gjordes vid framtagandet av bestämmelsen i
            proposition 2017/18:252 inför riksdagsbehandlingen.
          </note>
          <note>
            Regeringen har beslutat om ett tillfälligt kommunstöd för unga
            ensamkommande, som berör denna grupp. Bestämmelsen om en ny möjlighet
            till uppehållstillstånd för gymnasiestudier gäller fortfarande.
            Alla som har ansökt om uppehållstillstånd på grund av gymnasiestudier
            har ännu inte fått sin sak prövad, och någon utvärdering har därför
            inte gjorts.
          </note>
          <note type="speaker">
            Anf. 76 MARIA MALMER STENERGARD (M):
          </note>
          <note>
            Fru talman! Tack, ministern, för svaret. Gymnasielagen har lett
            till ca 6 000 uppehållstillstånd för vuxna personer som saknar
            skyddsskäl. Lagen riktar sig till unga vuxna som har fått, eller
            skulle ha fått, ett utvisningsbeslut. De får nu i stället stanna
            i Sverige, inte för att de har skyddsbehov utan för att de studerar
            eller har haft för avsikt att studera på gymnasiet.
          </note>
          <note>
            Vi får nu rapporter om allvarliga konsekvenser av gymnasielagen,
            som S- och MP-regeringen drev fram. Det rör sig om unga män som
            står utan bostad, tvingas bo på gatan och utnyttjas av kriminella
            gäng. Kommunerna står villrådiga inför hur de ska hantera situationen.
            Även från socialdemokratiska kommunalråd höjs röster om hur ohållbar
            och ogenomtänkt lagen är.
          </note>
          <note>
            Men, fru talman, det allvarliga läget kan knappast komma som
            någon överraskning. Det rör sig om en lagstiftning som fick sällsynt
            skarp kritik från remis sinstanser och inte minst från L agrådet,
            särskilt när det gällde just bristen på konsekvensanalys. Att
            vi har bostadsbrist på många håll i landet kan till exempel knappast
            komma som någon överraskning.
          </note>
          <note>
            Detta är bakgrunden till min interpellation, och jag har frågat
            migra ­ tionsministern vilka utvärderingar regeringen har gjort
            gällande konse ­ kvenserna av gymnasielagen och vilka slutsatser
            regeringen har dragit av dem.
          </note>
          <note>
            Morgan Johansson framhåller i sitt svar till mig i dag att man
            gjorde en konsekvensanalys i samband med att lagförslaget kom.
            Men det är alldeles uppenbart att man i den inte tog höjd för
            de omfattande problem som vi nu ser runt om i kommunerna och som
            Socialdemokraternas egna kommunalråd gång på gång larmar om.
          </note>
          <note>
            Morgan Johansson lyfter också att regeringen gett kommunerna
            ett tillfälligt ekonomiskt tillskott till följd av gymnasielagen.
            Det stödet finns också med i den budget som Moderaterna och Kristdemokraterna
            fick igenom här i kammaren. Men jag förstår, och det hoppas jag
            verkligen att Morgan Johansson också gör, att den typen av pengapåsar
            inte avhjälper den ansträngda situation man har ute i kommunerna,
            med trångboddhet, lärarbrist, brist på personal inom socialtjänsten
            och gängkriminalitet, för att nämna några exempel. Det här handlar
            inte bara om pengar; samhället måste också mäkta med.
          </note>
          <note>
            Fru talman! Gymnasielagen är tyvärr bara ett av flera exempel
            på en ohållbar migrationspolitik, där man under många år har lappat
            och lagat. Vi kommer allt längre från den sammanhåll n a politik
            som krävs på migrationsområdet. Som jag framhöll i en tidigare
            debatt i dag behövs en långsiktig och stram migrationspolitik
            som är hållbar och tydligt anpassad till de omfattande integrationsproblem
            som Sverige faktiskt brottas med. Vi kan inte återigen lappa och
            laga. Men i stället är det detta man tycks vara beredd att göra,
            genom att återigen ändra reglerna för anhöriginvandring och genom
            att utreda en ny grund för uppehållstillstånd.
          </note>
          <note>
            Det socialdemokratiska kommunalrådet John Johansson i Örebro
            sa så här i mars i år till SVT: ”Med facit i hand hade man nog
            kunnat hantera frågan lite bättre … Jag tycker att man borde ha
            gjort mer konsekvensanalys: Vad kommer det här att innebära där
            människorna kommer att bo? Det har saknats, tycker jag.”
          </note>
          <note>
            Jag kan bara hålla med honom. Därför undrar jag: Vad vill Morgan
            Johansson säga till John Johansson och andra ute i kommunerna,
            som kämpar med detta varje dag? Hur ska kommunerna mäkta med de
            omfattande konsekvenser som gymnasielagen för med sig? Och – kanske
            ännu viktigare – vad gör regeringen för att säkerställa att det
            här inte ska hända igen?
          </note>
          <note type="speaker">
            Anf. 77 Justitie- och migrationsminister MORGAN JOHANSSON (S):
          </note>
          <note>
            Fru talman! Det finns en historia i det här också. Detta är ju
            en effekt av att det kom 35 000 ensamkommande ungdomar 2015. Det
            var en tid då vi hade den gamla politiken på plats, alltså den
            som Moderaterna och Fredrik Reinfeldt hade stått för ända fram
            till 2014. Det var en situation som vi fick försöka reda upp.
          </note>
          <note>
            Det kanske viktigaste beslut vi fattade för att kunna ta kontroll
            över situationen gällde id-kontrollerna på hösten 2015. Jag stod
            i talarstolen här i riksdagen och försvarade id-kontrollerna med
            argumentet att vi måste se till att många av de ensamkommande
            söker sig till andra länder, inte bara till Sverige. Orkade Moderaterna
            rösta för id-kontrollerna? Nej, tvärtom hade ni skrivit debattartiklar
            där ni sa att de skulle förstöra integrationen i Öresundsområdet.
            Moderaterna lade ned sina röster när vi beslutade om id-kontrollerna.
          </note>
          <note>
            Nu vet vi i efterhand att id-kontrollerna var helt avgörande
            för att ta kontroll över situationen. Annars hade vi inte bara
            haft 35 000 utan kanske 40 000, 50 000 eller 60 000 ensamkommande
            att ta vara på.
          </note>
          <note>
            Vi fick alltså ta emot 35 000 ensamkommande 2015. En sak som
            också spelade in var att vi var ett av få länder som inte hade
            möjlighet till medicinska åldersbedömningar. Det hade havererat
            2013 under den moderatledda regeringen, och man hade inte gjort
            något för att återupprätta det.
          </note>
          <note>
            I dag har vi en ordning där, efter införandet av id-kontroller
            och andra åtstramningar, antalet ensamkommande har minskat med
            över 95 procent. Vi har också ett system för medicinska åldersbedömningar
            på plats, så att vi faktiskt har en möjlighet att ta reda på hur
            gamla ungdomarna egentligen är när de kommer till Sverige. Det
            hade vi inte under Moderaternas reger ­ ingstid.
          </note>
          <note>
            Vi har kontroll över situationen just nu. Då frågar Maria Malmer
            Stenergard om vi inte ska göra en utvärdering. Det gör man ju
            efter att man har gjort något. Just nu är vi dock mitt uppe i
            processen med att tillämpa gymnasielagen. Man får se efteråt hur
            den har fungerat.
          </note>
          <note>
            Jag kan bara säga att den juridiskt sett fungerar bra. Den stod
            sig i Migrationsöverdomstolen. Det var många som trodde att den
            inte skulle gå att tillämpa, men den går att tillämpa sedan förra
            året. Det prövas från fall om man möter de kriterier som finns.
            Hittills är det drygt 9 00 0 ansökningar som har behandlats och
            6 400 som fått bifall. Det är alltså 70 procents bifallsfrekvens.
          </note>
          <note>
            De som har fått avslag har till exempel fått det på grund av
            att de kom hit efter den 24 november 2015, att de inte haft så
            lång väntetid som stipulerat, nämlige n över 15 månader, eller
            att de inte klarat vandelsprövningen. Om man exempelvis har begått
            brott i Sverige får man inte heller någon möjlighet till uppehållstillstånd.
          </note>
          <note>
            Detta är alltså ingen amnesti, och den är heller inte kravlös.
            Har man varit i Sverige väldigt länge och kom före den 24 november
            2015 ska man ha möjlighet att läsa på gymnasiet. Sedan ska man
            etablera sig på arbetsmarknaden. Då får man stanna. Det är alltså
            ingen kravlöshet: Sköt skolan, håll dig i skinnet och etablera
            dig på arbetsmarknaden, så kommer du att få möjlighet att stanna!
          </note>
          <note>
            Jag tror att det kommer att gå väldigt bra för de flesta av dessa
            ungdomar. De har hög studiemotivation, och de går också ut på
            en arbetsmarknad som för ungdomar är starkare än på många år.
            Arbetslösheten bland ungdomar har ju fallit kraftigt på senare
            år.
          </note>
          <note>
            När vi är igenom processen får vi göra en utvärdering, så får
            vi se hur det har gått sammantaget. Men det gör vi när vi har
            gått igenom det hela.
          </note>
          <note type="speaker">
            Anf. 78 MARIA MALMER STENERGARD (M):
          </note>
          <note>
            Fru talman! Man måste bara älska svensk politik! Här ställer
            jag en fråga till migrationsministern om de allvarliga konsekvenser
            som gymnasielagen får ute i kommunerna, där socialdemokratiska
            kommunalråd gång på gång larmar om att man inte kan hantera situationen.
            Vad får jag då för svar? Jo, i svaret kritiseras Moderaternas
            hållning i frågan om id-kontroller. Vi hade en annan modell för
            hur de skulle införas. Det är väl inte att ta ansvar, fru talman?
          </note>
          <note>
            Nu diskuterar vi gymnasielagen och de allvarliga konsekvenser
            av den som vi ser. Då tycker jag att vi ska hålla oss till detta.
            Jag tror inte att Lagrådets ledamöter skulle dela den positiva
            syn på gymnasielagen som migrationsministern här ger uttryck för.
          </note>
          <note>
            Fru talman! Sverige ska ha en human migrationspolitik som respekterar
            mänskliga rättigheter och internationella konventioner. Jag menar
            att det också är vår skyldighet att prioritera att ge skydd åt
            dem som har störst behov av skydd. Gymnasielagen ger i stället
            skydd åt människor som saknar skyddsskäl. Man kan faktiskt ifrågasätta
            om detta är rätt och rättvist mot dem som är på flykt i en trasig
            värld.
          </note>
          <note>
            Det moraliskt riktiga och humana kan också ifrågasättas när det
            gäller dem som omfattas av gymnasielagen. För att få permanenta
            uppehållstillstånd måste de som omfattas av lagen få jobb och
            egen försörjning inom sex månader efter färdiga studier. De som
            inte klarar detta ska då utvisas efter att ha varit en längre
            tid i Sverige. Lagen riskerar snarare att bli en långvarig utvisning,
            vilket också påtalats av bland andra Skåne Stadsmis ­ sion. Det,
            fru talman, tycker jag knappast är humant.
          </note>
          <note>
            Därför vill jag fråga Morgan Johansson: Är det rimligt att införa
            en särlagstiftning som ger en viss grupp människor som inte har
            skyddsskäl företräde framför andra? Är det rätt och rättvist?
            Återigen undrar jag om regeringen kommer att jobba för att detta
            inte ska upprepas. Och är det verkligen humant att låta människor
            stanna här längre när det finns en stor risk för att de ändå kommer
            att behöva utvisas?
          </note>
          <note type="speaker">
            Anf. 79 Justitie- och migrationsminister MORGAN JOHANSSON (S):
          </note>
          <note>
            Fru talman! Jag pekade bara på hur Moderaterna inte orkade när
            det verkligen gällde att vara med på en lösning. Ni klarade inte
            av att stå upp för id-kontrollerna, för ni var delade i er grupp.
            Vissa av er tyckte att det var en bra lösning, men andra av er
            var emot det. Så blev slutsatsen att ni skulle lägga ned era röster
            i stället. Det var ett beslut som ni vad jag förstår fattade väldigt
            sent. Det kom faktiskt som en överraskning för mig när vi drev
            igenom id-kontrollerna på hösten 2015 att Moderaterna inte klarade
            av att rösta för det.
          </note>
          <note>
            Nu fick vi igenom id-kontrollerna ändå, och det var ju tur det.
            Annars hade vi haft betydligt större problem än vi kom att få
            de kommande åren.
          </note>
          <note>
            Jag kan konstatera att Migrationsöverdomstolen i sitt slutbesked
            i höstas slog fast att man kunde tillämpa lagen och att beredningen
            av lagstiftningen var till fyllest. Nu fungerar den som den ska,
            helt enkelt.
          </note>
          <note>
            Den innebär återigen inte att det är något slags kravlöshet,
            och den är inte heller någon amnesti. Den bygger på att de som
            kom i den stora gruppen före den 24 november 2015 och har fått
            vänta väldigt länge på besked – på grund av att det var så många
            som kom – åtminstone ska ha en chans att slutföra gymnasiet och
            etablera sig på arbetsmarknaden. Jag tror också att det finns
            ett starkt humanitärt skäl här. Den som har läst på gymnasiet,
            rotat sig i Sverige i viss mån, kan svenska och har mycket hög
            studie ­ motivation kommer det förmodligen att gå ganska bra för.
          </note>
          <note>
            Hade vi inte haft gymnasielagen hade vi haft många fler problem
            med just ungdomar på gatan. Nu är det 6 000 personer som får möjlighet
            att vara kvar i gymnasieskolan. Om de hade fått avslag hade risken
            i stället varit att de hade hamnat i just den grupp som Maria
            Malmer Stenergard pekar på, med sociala problem, med kriminalitet,
            med drogmissbruk.
          </note>
          <note>
            Maria Malmer Stenergard hänvisar till Skåne Stadsmission när
            det gäll ­ er problembilden, men jag tror inte att Stadsmissionen
            är emot gym ­ nasie ­ lagen som sådan. Jag tror snarare att de
            flesta som jobbar med dessa ungdomar vill att ännu fler ska få
            stanna. Maria Malmer Stenergard har inte de organisationerna på
            sin sida – det är snarare tvärtom.
          </note>
          <note>
            Som sagt: Man får möjlighet att gå ut gymnasiet. Är man inne
            i systemet har man också tillgång till studiemedel för att exem
            pelvis kunna lösa sitt boende, o ch man kommer att kunna gå ut
            på en arbetsmarknad som är starkare än på många, många år. Det
            ger ganska goda förutsättningar, skulle jag vilja säga, för dessa
            ungdomar. Jag har träffat ett stort antal av dem. De jag träffar
            är alltid oerhört motiverade. De vill fortsätta, och de vill klara
            av de här kraven, och det tror jag att de allra flesta av dem
            kommer att göra. Då kommer de att bli en bra tillgång i ett gemensamt
            samhällsbygge framöver.
          </note>
          <note type="speaker">
            Anf. 80 MARIA MALMER STENERGARD (M):
          </note>
          <note>
            Fru talman! Jag tycker ändå att man ska ta det på allvar när
            civilsamhället varnar för att den lagstiftning som man har tagit
            fram riskerar att bara leda till att det blir långdragna utvisningar.
            Det är knappast humant.
          </note>
          <note>
            Svensk migrationspolitik måste bygga på att ett ja är ett ja
            och att ett nej verkligen är ett nej. Den som har skäl att stanna
            ska inte bara välkomnas innanför Sveriges gränser utan måste också
            på riktigt ges en chans att välkomnas in i det svenska samhället
            och vara med och bidra. Det ställer väldigt stora krav på oss
            som land och vår förmåga att integrera. De som inte har skäl att
            stanna ska snabbt få besked, och de ska få snabb hjälp att återvända.
          </note>
          <note>
            Men med tiden har gränserna mellan ja och nej faktiskt suddats
            ut, i takt med att särregleringarna och avstegen har blivit allt
            fler. Det har skett med goda intentioner – det är jag helt övertygad
            om. Men det har inte fått goda konsekvenser. Det är inte humant
            att dra ut på en utvisning på det viset. Det är inte rätt eller
            rimligt att prioritera dem utan skyddsbehov framför dem som faktiskt
            har skyddsbehov.
          </note>
          <note>
            Det är inte alltid lätt att vara politiker. Jag har stor respekt
            för att Morgan Johansson har en svår uppgift, men nu har Morgan
            Johansson en riktigt god chans att göra verklig skillnad och ta
            initiativ till den långsiktiga och hållbara migrationspolitik
            som vi verkligen behöver och som krävs om vi ska mäkta med integrationsproblemen.
            Det ska vara en tydlig förankring i verkligheten. Det är väl kanske
            där jag ser att det brister lite, men jag hoppas att vi framöver
            ska kunna samarbeta kring denna fråga, så att vi verkligen får
            det långsiktiga migrationssystemet på plats.
          </note>
          <note type="speaker">
            Anf. 81 Justitie- och migrationsminister MORGAN JOHANSSON (S):
          </note>
          <note>
            Fru talman! Det jag vet om civilsamhällets inställning i dessa
            frågor är snarare att civilsamhällets organisationer har rakt
            motsatt uppfattning i förhållande till Moderaterna. De civilsamhällesorganisationer
            som jag stöter på, inte minst de som jobbar med dessa ungdomar,
            vill inte avskaffa gymnasielagen – tvärtom. De vill nog att den
            ska omfatta ännu fler och att vi ska skruva ned kraven. Man inser
            att vi hade haft 6 000 fler på gatorna, med de sociala problem
            som därmed hade uppstått, om vi inte hade haft gymnasielagen.
          </note>
          <note>
            Nu finns det en möjlighet: Om du kom före den 24 november 2015
            och om du fick vänta väldigt länge och därmed hann rota dig och
            kanske började prata svenska och gå i de program som finns på
            gymnasiet kommer du att ha möjlighet att stanna, inte kravlöst
            men om du möter dessa krav.
          </note>
          <note>
            Varför ställde vi krav på gymnasiestudier? Det var ju heller
            inte självklart. Jo, det gjorde vi av det enkla skälet att i Sverige
            bör man ha gymnasiestudier i botten för att klara sig bra på arbetsmarknaden
            framöver. Det var därför som vi knöt det till detta. Man skulle
            ha kunnat säga: All right, ni kan gå rakt ut på arbetsmarknaden.
            Men då vet vi att vi förmodligen hade haft problem i ett senare
            skede. Därför knöt vi det till gymnasiestudier. Det tycker jag
            är riktigt att göra.
          </note>
          <note>
            Jag tycker nog att vi har landat i en position som gör att vi
            har kunnat ta ansvar för många av de ensamkommande som blev hängande
            i systemet år efter år eftersom de inte fick sin sak prövad. Nu
            får de en chans till, och det är enligt min uppfattning det humanitärt
            riktiga.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2018/19:201 om kompetensutvisningar
          </note>
          <note type="speaker">
            Anf. 82 Justitie- och migrationsminister MORGAN JOHANSSON (S):
          </note>
          <note>
            Fru talman! Maria Malmer Stenergard har frågat mig vilka åtgärder
            jag och regeringen vidtar för att forskare inte ska utvisas för
            att de bedrivit delar av sin forskning i ett annat land. Hon har
            också frågat mig när i tiden den lösning på problemet med kompetensutvisningar
            som aviserades i januariavtalet kommer att vara på plats. Utifrån
            frågeställningen uppfattar jag det som att den handlar om utländska
            doktoranders rätt till uppehållstillstånd och inte gästforskares
            dito.
          </note>
          <note>
            Internationella doktorander bidrar på ett värdefullt sätt till
            forskningen på svenska universitet och högskolor. Det ger i förlängningen
            konkurrensfördelar för svenska företag , som ofta befinner sig
            långt fram inom innovativa branscher. Det är därför viktigt att
            underlätta den internationella rörligheten inom forskarvärlden.
          </note>
          <note>
            Doktorander beviljas uppehållstillstånd för högskolestudier i
            Sverige. De kan enligt Migrationsverkets praxis beviljas uppehållstillstånd
            om de kommer att vara i Sverige minst hälften av tiden som de
            har ansökt om tillstånd för. En sammanhängande utlandsvistelse
            på upp till en fjärdedel av tillståndstiden godtas. Det kan noteras
            att frågan om huruvida en doktorand, som har bedrivit studier
            utomlands, kan beviljas fortsatt uppehållstillstånd är föremål
            för Migrationsöverdomstolens prövning i ett mål som har överklagats
            dit.
          </note>
          <note>
            Det blir allt fler utländska doktorander på forskarutbildningarna
            i Sverige. Under den senaste tioårsperioden har de ökat från 20
            till 35 procent av samtliga doktorander. Andelen doktorander som
            beviljas förlängning av sina uppehållstillstånd är dessutom hög.
            Under år 2018 var det 97 procent. Vi har alltså en positiv utveckling
            på detta område.
          </note>
          <note>
            Inom Regeringskansliet pågår för närvarande arbetet med att genomföra
            det så kallade student- och forskardirektivet i svensk rätt .
            Direktivet innehåller bland annat regler som ska underlätta studenters
            och forskares rörlighet inom EU.
          </note>
          <note>
            När det gäller så kallade kompetensutvisningar förhandlas frågan
            med berörda partier med målsättningen att tillsätta en utredning
            i en nära framtid.
          </note>
          <note type="speaker">
            Anf. 83 MARIA MALMER STENERGARD (M):
          </note>
          <note>
            Fru talman! Muhammad Irfan har en master från Antwerpen och forskar
            om vad som orsakar minnesstörningar hos människor. Det gör han
            vid Karolinska Institutet här i Stockholm. Han är ett fåtal experiment
            från att kunna ta på sig doktorshatten, men nu ska han utvisas
            från Sverige. Skälet är att han har bedrivit delar av sin forskning
            i USA.
          </note>
          <note>
            I USA finns nämligen det labb med avancerad utrustning och kunskaper
            inom just den typ av hjärnforskning som projektet behöver. Domen
            är överklagad, men Muhammad har under lång tid levt med hotet
            om utvisning. I en intervju säger forskarens handledare vid Karolinska
            Institutet att projektet inte har kunnat slutföras eftersom forskaren
            inte har fått resa tillbaka till USA för att göra de avslutande
            experimenten.
          </note>
          <note>
            Fru talman! Det är absurt att forskare utvisas från Sverige för
            att delar av forskningen har bedrivits i ett annat land. Sverige
            ska vara ett attraktivt land för kompetent arbetskraft, drivna
            företagare och duktiga studenter. Just nu känns det som att Sverige
            håller på att bli raka motsatsen.
          </note>
          <note>
            Det har nu gått drygt tre månader sedan januariöverenskommelsen
            slöts mellan Socialdemokraterna, Miljöpartiet, Centerpartiet och
            Liberalerna. I den anges att problemet med kompetensutvisningar
            måste lösas. Hittills har det från den socialdemokratiskt ledda
            regeringen dock inte redovisats ett enda politiskt initiativ för
            att kompetensutvisningarna ska få sitt slut.
          </note>
          <note>
            Detta är bakgrunden till min interpellation.
          </note>
          <note>
            Vilka åtgärder vidtar regeringen och ministern för att forskare
            inte ska utvisas från Sverige för att de har bedrivit delar av
            sin forskning i ett annat land? När i tiden kommer den lösning
            på problemet med kompetensutvisningar som aviserades i januariöverenskommelsen
            att vara på plats?
          </note>
          <note>
            Jag måste tillstå att jag är rätt förvånad över svaret här i
            kammaren i dag. Migrationsministern ägnar långa stycken åt att
            beskriva hur viktiga utländska doktorander är för svenska företag
            och för Sverige. Men när det gäller svaren på mina båda frågor
            håller han sig mycket kort: Frågan om att tillsätta en utredning
            förhandlas med berörda partier.
          </note>
          <note>
            De berörda partierna – jag antar att det är Socialdemokraterna,
            Miljöpartiet, Liberalerna och Centerpartiet – har ju redan kommit
            överens om att frågan om kompetensutvisningar ska lösas. Fallet
            med Muhammad och flera andra visar att det bråttom, så jag upprepar
            min fråga: När och hur tänker regeringen åtgärda problemet med
            kompetensutvisningar?
          </note>
          <note type="speaker">
            Anf. 84 Justitie- och migrationsminister MORGAN JOHANSSON (S):
          </note>
          <note>
            Fru talman! Först kan man allmänt säga att Sverige är ett attraktivt
            land för forskare. Precis som jag säger i mitt svar har andelen
            utländska doktor ­ ander snarast ökat på senare år. Ungefär 1
            000 nya tillstånd beviljas per år.
          </note>
          <note>
            Vi har också en mycket hög beviljandegrad, mellan 97 och 99 procent,
            både vad gäller förstagångsbeviljanden och förlängning. Det implicerar
            att de allra flesta, ända upp till 99 procent av fallen, förstår
            och följer de regler som finns.
          </note>
          <note>
            Dessutom har vi jobbat mycket aktivt med handläggningstiderna
            de senaste åren. Vi har gett Migrationsverket i uppdrag att korta
            tiderna, och vi ser nu resultat. Handläggningstiderna minskar
            för samtliga kategorier av studerande från 2016 till 2018. För
            doktorander har handläggningstiden minskat med 30 procent, och
            för gästforskare har handläggningstiden minskat med nästan 40
            procent.
          </note>
          <note>
            Sverige är alltså ett attraktivt land att forska i, de som söker
            sig hit får i de allra flesta fall förlängt och handläggningstiderna
            har sjunkit kraftigt. Det går också allt snabbare att få besked.
          </note>
          <note>
            Regelverket är inte något som jag har hittat på, utan det har
            funnits under mycket lång tid: Söker du studieplats i Sverige
            är det i huvudsak i Sverige som du ska studera eller forska. Man
            kan inte bara ta upp en plats i Sverige för att sedan läsa någon
            annanstans. Man kan inte komma till Sverige ena dagen och sedan
            åka till USA nästa dag och vara där resten av studietiden. Ska
            man forska i USA är det i så fall till USA man ska söka och inte
            till Sverige.
          </note>
          <note>
            Detta regelverk har funnits under väldigt lång tid, och det är
            inte okänt för dem som söker hit. Det är därför vi har så hög
            beviljandegrad – man känner till detta.
          </note>
          <note>
            I de här fallen söker man för två år, och man får säga att regelverket
            ändå är ganska generöst när det gäller utlandsvistelse. Minst
            hälften av tiden ska vara i Sverige. Totalt sett under de två
            åren kan du alltså studera i något annat land i ett år och ändå
            följa reglerna. Under det året kan man vara sex månader sammanhängande
            i ett annat land. Mot den bakgrunden är det ändå rätt generöst.
          </note>
          <note>
            Det här känner alla till som söker sig till studier utomlands
            ifrån. Det är därför som vi har en beviljandegrad på upp till
            99 procent när det gäller förlängning. Dessa regler har som sagt
            funnits väldigt länge.
          </note>
          <note>
            Detta är en praxis som man har lagt fast från Migrationsverket
            och också via domstolar. Jag vet att det här prövas i domstol,
            och vi får se hur det blir i slutändan. Men jag tycker inte att
            det är orimligt att det i huvudsak är i Sverige som man ska studera
            om man söker för att studera i Sverige. Sedan tillkommer reglerna
            kring utlandsstudier.
          </note>
          <note>
            När det gäller den bredare frågan om direktiv till utredningen
            jobbar vi också med detta och förhandlar direktiv mellan regeringspartierna,
            Centerpartiet och Liberalerna. Jag ser framför mig att vi nu under
            våren kommer att kunna presentera dessa direktiv, som rör mycket
            bredare frågor än det här. Vi är alltså mitt inne i en process,
            och vi återkommer förstås när vi är färdiga med detta.
          </note>
          <note type="speaker">
            Anf. 85 MARIA MALMER STENERGARD (M):
          </note>
          <note>
            Fru talman! Först ska jag vara rättvis och berömma regeringen:
            Jag tycker att det är bra att man prioriterar att minska handläggningstiderna.
            Det är naturligtvis väldigt viktigt.
          </note>
          <note>
            Problemet med att drivna människor utvisas på grund av vad som
            egentligen är petitesser kvarstår dock. Nästintill på veckobasis
            får vi höra om hur Sverige går miste om viktig kompetens. Det
            har vi inte riktigt råd med.
          </note>
          <note>
            Regeringen har sagt att man vill åtgärda problemen, men sedan
            januari ­ överenskommelsen undertecknades tycks det snarare som
            om reger ­ ingen har dragit ned på ambitionsnivån.
          </note>
          <note>
            För bara någon vecka sedan hade Morgan Johansson en debatt med
            min moderatkollega Arin Karapet här i kammaren. Morgan Johansson
            sa då: ” Om man kommer hit från andra sidan jorden och ska jobba
            här har man ett personligt ansvar att ta reda på vilka villkor
            som gäller och vilka regler man ska följa. ” Detta ligger i linje
            med det som Morgan Johansson också säger här i dag.
          </note>
          <note>
            Vill Morgan Johansson verkligen se forskaren Muhammad i ögonen
            och säga: Det var ditt personliga ansvar att känna till att du
            som forskare på Karolinska institutet inte kan utföra experiment
            vid ett lärosäte i USA, för det utgör skäl för att du ska utvisas
            från Sverige.
          </note>
          <note>
            Om Morgan Johansson inte vill se Muhammad i ögonen och säga detta
            är det faktiskt Morgan Johanssons skyldighet att nu se till att
            problemen med kompetensutvisningar snarast åtgärdas. Det här och
            många andra fall visar ju att problemen finns kvar.
          </note>
          <note>
            Det är bråttom. Fler får inte drabbas, och vi får inte riskera
            att avskräcka talanger från att komma hit och bygga svensk forskning
            och svenska spjutspetsföretag starkare.
          </note>
          <note>
            Fru talman! Jag har en kompletterande fråga. Den utredning som
            Morgan Johansson nu nämner och som ska gå in i en bredare utredning,
            är det samma som den stora migrationsutredningen? Betyder det
            då att vi kan förvänta oss att det kommer direktiv även gällande
            det under våren? Det skulle jag gärna vilja ha svar på.
          </note>
          <note>
            En annan fråga gäller talangvisum, som utlovas i januariöverenskommelsen.
            När tänker man sig att det ska komma på plats? Jag vill också
            påpeka att även om det kommer på plats så hjälper det inte dem
            som redan är här och som lever med hot om utvisning enbart på
            grund av de här bagatellartade förseelserna, alltså kompetensutvisningarna.
            Därför måste även frågan om kompetensutvisningar hanteras, och
            jag tycker mig ana att intresset tyvärr är lite svagt från regeringens
            sida.
          </note>
          <note type="speaker">
            Anf. 86 Justitie- och migrationsminister MORGAN JOHANSSON (S):
          </note>
          <note>
            Fru talman! När det gäller frågan om vilka utredningar vi talar
            om är migrationsutredningen en av dem. Arbetskraftsinvandring
            kommer i ett annat utredningsspår, men också de direktiven förhandlas
            nu med Centerpartiet och Liberalerna.
          </note>
          <note>
            I sak måste jag ändå ställa frågan: Moderaterna kan väl ändå
            inte mena att det är rimligt att söka för att forska i Sverige
            och så dagen efter åker du till ett annat land, exempelvis USA,
            och är där resten av studietiden och bara tar upp en plats i Sverige?
            Det måste ändå finnas någon form av krav att det är i Sverige
            som du ska bedriva den huvudsakliga delen av dina studier och
            din forskning.
          </note>
          <note>
            Som det är nu får du två år. Halva den tiden, alltså ett år,
            och under en sammanhängande period på sex månader kan du sedan
            bedriva forskning utomlands. Jag tycker inte att det är orimligt
            att ställa detta krav.
          </note>
          <note>
            Kan jag se Muhammad i ögonen? Ja, jag kan se vem som helst i
            ögonen när det gäller olika sakfrågor, och jag står naturligtvis
            fast vid min åsikt som är att när du kommer hit till Sverige och
            söker arbetstillstånd har du också ett personligt ansvar att veta
            hur reglerna ser ut. Det gäller den som kommer hit som arbetskraftsinvandrare,
            och det gäller inte minst den arbetsgivare som tar hit någon som
            ska jobba i Sverige. När man tar hit någon från andra sidan jorden
            har man ett personligt ansvar att se till att man också följer
            löneregler och arbetsvillkor i övrigt. Gör man inte det vet man
            också vad konsekvenserna blir.
          </note>
          <note>
            De allra flesta i de här fallen följer de regler som finns. När
            vi har en beviljandegrad gällande förlängning på upp till 99 procent
            kan väl regelverket inte vara så förfärligt krångligt att man
            inte klarar av att följa det. Men det kräver naturligtvis att
            man har koll på reglerna när man kommer hit.
          </note>
          <note>
            Vi bereder som sagt var både migrationsfrågan och frågan om arbetskraftsinvandring.
            När det gäller arbetskraftsinvandring är det viktigt för oss att
            slå vakt om att det inte kan utnyttjas på så sätt att en arbetsgivare
            tar hit folk från andra sidan jorden som får jobba för 30 kronor
            i timmen och bo i en källare. Därmed förrycker man både konkurrensneutralitet
            i förhållande till andra företag och exploaterar människor på
            arbetsmarknaden.
          </note>
          <note>
            En sådan utveckling kommer vi socialdemokrater aldrig att tillåta.
            Vad vi än gör när det gäller arbetskraftsinvandring måste vi också
            slå vakt om att arbetsmarknaden fortsätter att fungera på ett
            bra sätt och att grundläggande avtalsregler kan upprätthållas.
          </note>
          <note type="speaker">
            Anf. 87 MARIA MALMER STENERGARD (M):
          </note>
          <note>
            Fru talman! Nu börjar jag bli osäker på om Morgan Johansson över
            huvud taget ser att det finns ett problem med kompetensutvisningar.
            Jag tycker personligen att det är helt absurt att man utvisas
            från Sverige för att delar av forskningen har bedrivits i ett
            annat land.
          </note>
          <note>
            Sverige ska självklart vara ett attraktivt land för kompetens,
            arbetskraft, drivna företagare och duktiga studenter. Den nuvarande
            politiken riskerar dock att föra Sverige i rakt motsatt riktning.
          </note>
          <note>
            Det är klart att man ska följa regelverket. Det skriver jag under
            på. Men alla som har följt medierna vet att det finns detaljer
            i och tolkning av regelverket som uppenbarligen är helt orimliga,
            där människor utvisas ur det här landet på grund av petitesser
            som de svårligen hade kunnat förutse.
          </note>
          <note>
            Tyvärr är inte Muhammad ensam. Ett annat exempel är en ingenjör
            på ABB som utvisades förra sommaren för att en tidigare arbetsgivare,
            före ABB, hade missat att teckna en försäkring. Honom vill ABB
            anställa igen. Men han har inte rätt att komma hit på grund av
            det gamla felet som en tidigare arbetsgivare begick. Det är tyvärr
            bara ett av alla dessa exempel. Jag tycker inte att detta är rimligt.
            Jag tycker inte heller att den typen av regelverk är jämförbart
            med när människor kommer hit och utnyttjas under slavliknande
            förhållanden och får bo under vedervärdiga förhållanden. Det tycker
            jag självklart är lika illa som migrationsministern tycker. Men
            det är inte riktigt samma sak.
          </note>
          <note>
            Fru talman! Om man jobbar och gör rätt för sig ska man inte utvisas
            ur Sverige på grund av petitesser. Moderaterna har i flera år
            lyft fram dessa problem. Nu tycker jag faktiskt att det är hög
            tid att regeringen agerar.
          </note>
          <note type="speaker">
            Anf. 88 Justitie- och migrationsminister MORGAN JOHANSSON (S):
          </note>
          <note>
            Fru talman! Vi har redan agerat. Det genomfördes en lagändring
            förra året om en möjlighet för arbetsgivaren till det som kallas
            självrättelse, det vill säga att om man ser att man har gjort
            ett fel och frågan är uppe igen för prövning av Migrationsverket
            kan man rätta till detta fel. Men om vi bara släpper allting fritt
            och säger att det inte spelar någon roll under vilka villkor och
            regler som någon har kommit hit på riskerar vi faktiskt att förstöra
            grunderna för arbetsmarknaden. Och det finns massor med exempel
            på människor som utnyttjas på ett helt oacceptabelt sätt. Det
            kan Maria Malmer Stenergard också läsa om i medierna från vecka
            till vecka, skulle jag vilja säga. Det handlar bland annat om
            restaurangbranschen och byggbranschen. Nagelsalongerna hörde vi
            om för bara någon månad sedan, där detta arbetskraftsinvandringssystem
            utnyttjas på ett helt oacceptabelt sätt.
          </note>
          <note>
            Vi kommer därför inte att ge oss när det gäller att det ska finnas
            regler för att samma villkor ska gälla. Om någon kommer hit för
            att jobba i Sverige är det svenska löner och svenska arbetsvillkor
            som ska gälla. Och det bästa man som arbetsgivare kan göra för
            att se till att tillförsäkra sig detta är att teckna ett kollektivavtal.
            Då får man mycket av detta regelverk redan på plats. Dessutom
            får man ett bra samarbete med fackföreningsrörelsen i varje del.
            Det är det bästa man kan göra för att försäkra sig om att man
            verkligen på ett bra sätt tar hand om dem som kommer hit och ska
            jobba.
          </note>
          <note>
            När det gäller denna del är min principinställning nog att om
            man kommer hit till Sverige för att bedriva forskning är det också
            i huvudsak här som man ska bedriva forskningen. Det finns ganska
            generösa regler i dag för att kunna åka utomlands och kanske vara
            där nästan hälften av tiden. Sedan får vi se vad en domstolsprövning
            av de enskilda fallen till slut kommer fram till när det gäller
            praxis.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2018/19:180 om tonnageskatten
          </note>
          <note type="speaker">
            Anf. 89 Finansminister MAGDALENA ANDERSSON (S):
          </note>
          <note>
            Fru talman! Anders Hansson har frågat mig om jag och regeringen
            avser att se över möjligheterna att utvidga tonnageskattesystemet.
          </note>
          <note>
            Tonnagebeskattning är ett frivilligt system som får tillämpas
            från och med 2017. Det innebär att inkomsten från kvalificerad
            rederiverksamhet beräknas schablonmässigt utifrån fartygens nettodräktighet.
            Den schablonmässigt beräknade inkomsten beskattas med den gällande
            skattesatsen. Rederiverksam het som är kvalificerad är bland annat
            transport av gods och passagerare till sjöss med fartyg som har
            en bruttodräktighet om minst 100, har sin strategiska och ekonomiska
            ledning i Sverige och huvudsakligen används i internationell fart
            eller i inrikes fart i ett annat land. För att rederiverksamheten
            ska anses vara kvalificerad krävs vidare bl and annat att en viss
            andel av fartygen i företagets flotta är registrerade i något
            register inom Europeiska ekonomiska samarbetsområdet, EES .
          </note>
          <note>
            När systemet infördes var det uttalade s yftet att ge svenska
            rederier i internationell trafik konkurrensvillkor som är likvärdiga
            med villkoren för rederier i jämförbara länder i Europa. Regeringen
            anser fortfarande att systemet bör vara begränsat till fartyg
            som huvudsakligen använd s i internationell fart eller i inrikes
            fart i ett annat land. En stärkt svensk sjöfart utgör ett viktigt
            verktyg för regeringens ambitioner att öka den svenska exporten
            till nya tillväxtmarknader , att flytta fler långväga godstransporter
            från lastbil till tåg och sjöfart samt bidra till en minskad klimatpåverkan
            från transportsektorn.
          </note>
          <note>
            Som angavs när systemet för tonnagebeskattning infördes är sjöfarten
            en livsnerv för handel med omvärlden, men ytterst också för Sveriges
            välstånd samt för att omkring 90 procent av Sveriges export och
            import någon gång under transportkedjan transporteras med fartyg.
            Det kan konstateras att målsättningen med systemet var att Sverige,
            i ett internationellt perspektiv, ska ha en konkurrenskraftig
            sjöfartsnäring.
          </note>
          <note>
            Jag vill avslutningsvis erinra om att regeringen när systemet
            infördes (prop. 2015/16:127) uttalade att vi har för avsikt att
            följa upp och utvärdera effekterna av lagstiftningen. En sådan
            utvärdering och uppföljning bör dock inte göras förrän systemet
            har varit i kraft några år.
          </note>
          <note type="speaker">
            Anf. 90 ANDERS HANSSON (M):
          </note>
          <note>
            Fru talman! Jag tackar statsrådet för svaret.
          </note>
          <note>
            Goda förutsättningar för svensk sjöfart är grundläggande för
            att Sverige över huvud taget ska kunna konkurrera internationellt
            med andra länder inom sjöfarten. I detta sammanhang är tonnageskatten
            viktig.
          </note>
          <note>
            Alliansregeringen tog initiativ till att införa en svensk tonnageskatt,
            och den tidigare S-MP-regeringen fullföljde 2016 det hela genom
            att lägga fram ett lagförslag efter att EU-kommissionen hade godkänt
            det. Det fick också riksdagens godkännande och trädde i kraft
            den 1 januari 2017.
          </note>
          <note>
            Det övergripande syftet, utöver likvärdiga konkurrensvillkor,
            var att fler fartyg kunde läggas under svensk flagg. Glädjande
            nog har antalet fartyg som flaggats in med svensk flagg sakta
            ökat sedan införandet. Vi fick för en tid sedan besked om att
            det hundrade fartyget nu hade flaggats in från att det tidigare
            varit 85 fartyg. Det är visserligen en blygsam ökning då Sverige
            för inte så länge sedan hade över 200 fartyg under svensk flagg.
            Men vi får glädjas åt de små stegen framåt. Det är alltid viktigt
            att Sverige inte bara följer utvecklingen inom svensk sjöfart
            utan också ligger i framkant i fråga om bland annat lagstiftning.
          </note>
          <note>
            Med detta sagt oroas jag därför en smula av statsrådets svar.
            Det verkar som att regeringen är nöjd med den nuvarande ordningen
            och inte har för avsikt att göra några förändringar framgent.
          </note>
          <note>
            Fru talman! I min värld måste man hela tiden vara beredd att
            förbättra lagstiftningen och anpassa den efter såväl rådande omständigheter
            som utvecklingen i övriga världen.
          </note>
          <note>
            Min oro kommer egentligen när jag hör statsrådet svara följande:
            ”Regeringen anser fortfarande att systemet bör vara begränsat
            till fartyg som huvudsakligen används i internationell fart eller
            i inrikes fart i ett annat land.”
          </note>
          <note>
            Därmed vägrar regeringen att se över ett antal tekniska delar
            i systemet som i dag diskriminerar fartyg med svensk flagg när
            det gäller att bedriva trafik på Sverige. Till exempel leder kravet
            på 25 procent verksamhet utanför Sverige i praktiken till att
            svenska rederier inte kan konkurrera om kontrakt i Sverige, utan
            utländska rederier får en komparativ konkurrensfördel.
          </note>
          <note>
            Jag tar det en gång till för effektens skull: Svenska rederier
            kan inte konkurrera om kontrakt i Sverige med gällande regler.
            Vi gynnar således i stället utländska rederier.
          </note>
          <note>
            Om det är så regeringen vill stödja och stärka svensk sjöfart
            blir jag riktigt orolig.
          </note>
          <note>
            Ytterligare en fråga kring lagstiftningen som blir aktuell är
            huruvida storlekskravet för anslutna fartyg är på en relevant
            nivå. Andra länder, till exempel Danmark, har sänkt gränsen för
            detta. Med anledning av detta undrar jag om det är någonting som
            statsrådet skulle vara villig att se över.
          </note>
          <note>
            Fru talman! Grundläggande i min argumentation är att Sverige
            inte bara kan slå sig till ro med att vi nu har en tonnageskatt
            på plats. Världen förändras hela tiden, och vi i Sverige måste
            följa med och vara observanta på förändringar som kan missgynna,
            eller för den delen gynna, svensk sjöfart. Om vi står stilla blir
            vi i Sverige omsprungna , till stort men för svensk sjöfarts konkurrenskraft.
          </note>
          <note>
            Jag är övertygad om att statsrådet Magdalena Andersson inte vill
            se detta ske. Men jag oroas då en smula av hennes svar, då det
            verkar vara ett svar där man är föga beredd att uppgradera svensk
            tonnageskatt från dagens system till nästa version. Det är mer
            ett svar där man verkar vara nöjd med nuvarande ordning utan att
            blicka framåt. Jag hoppas att jag har fel, för svensk sjöfart
            behöver de bästa förutsättningarna i sin konkurrens med andra.
            Jag kan utlova att jag tänker driva på regeringen i denna fråga.
          </note>
          <note type="speaker">
            Anf. 91 Finansminister MAGDALENA ANDERSSON (S):
          </note>
          <note>
            Fru talman! Det är viktigt att vi har ett system för tonnageskatt
            på plats i Sverige. Det dröjde decennier innan det var på plats,
            och ett flertal utredningar tittade på detta. Jag tror faktiskt
            att det var olika färg på de reger ­ ingar som tillsatte utredningarna.
            Det är klart att detta har förbättrat konkurrenskraften för den
            svenska sjöfarten, och vi ser även viss effekt vad gäller inflaggning.
          </note>
          <note>
            För mig är det självklart att vi kommer att utvärdera den här
            lagstiftningen när den har varit på plats ett tag, men jag tycker
            att det kanske är lite tidigt när den har varit på plats i bara
            lite drygt ett år. Vi ska i stället avvakta tills den har varit
            på plats lite längre och vi har större möjligheter att se vilka
            effekterna av lagstiftningen är. Då kommer vi naturligtvis att
            vara öppna för att utvärdera olika delar av den här lagstiftningen.
          </note>
          <note>
            Jag tycker att det är viktigt att understryka att det fanns en
            bred samsyn mellan Moderaterna och Socialdemokraterna när det
            här förslaget togs fram. Det anmäldes ingen avvikande mening från
            Moderaterna i det läget. I den propositionen fanns det också avvägningar
            vad gällde just storlek och hur man ska se på inrikes och utrikes
            sjöfart.
          </note>
          <note>
            Jag skulle nog alltså gärna vilja se den här lagstiftningen verka
            ytterligare ett tag innan vi gör utvärderingen. Då ska vi dock
            naturligtvis titta över alla aspekter av lagstiftningen.
          </note>
          <note type="speaker">
            Anf. 92 ANDERS HANSSON (M):
          </note>
          <note>
            Fru talman! Tack för svaret, Magdalena Andersson!
          </note>
          <note>
            Det stämmer att regeringen vid införandet av lagstiftningen uttalade
            att man hade för avsikt att följa upp och utvärdera effekterna
            av den. Det tycker jag är naturligt och klokt. Som statsrådet
            säger bör en sådan utvärdering och uppföljning inte ske förrän
            systemet har varit i kraft i några år. Denna lagstiftning infördes
            den 1 januari 2017, så den har varit i kraft i åtminstone ett
            par år. Det har alltså gått två och ett halvt år sedan januari
            2017.
          </note>
          <note>
            Jag förstår självklart att man måste hitta en tid då det känns
            lämpligt. Det är helt rätt att det inte fanns några meningsskiljaktigheter
            när lagstiftningen infördes, men det innebär ju inte att vi bara
            kan sitta still som det är nu. Omvärlden förändras nämligen hela
            tiden, och därför blir ju frågan när statsrådet anser att det
            har gått erforderlig tid för att man ska kunna ge direktiv till
            en sådan här uppföljning. Pratar vi nästa år, eller pratar vi
            om fem år? Vad är erforderlig tid?
          </note>
          <note>
            Detta gäller speciellt med hänvisning till att lagstiftningen
            uppenbarligen exkluderar svenska rederier från kontr akt i Sverige
            då de inte har 25 procent av sin verksamhet utanför Sverige. I
            detta sammanhang kan man också nämna mindre rederier som har specialfartyg
            som är ytterst viktiga för Sverige sett ur ett beredskapsperspektiv.
            Här spelar såväl 25-procentsregeln som storlekskravet på fartygen
            roll för huruvida dessa fartyg kan ingå i vårt tonnagesystem.
            Jag kan dock villigt erkänna att vi här kanske är inne på en annan
            fråga , som mer rör sjöfartsstöd. Det har vi sett inte minst nu
            när fartyget Pleijel, som tillhör Baltic Offshore i Kalmar och
            är ett kabelutläggningsfartyg, har haft problem just med sitt
            sjöfartsstöd. Det går dock lite vid sidan av just tonnageskatten.
          </note>
          <note>
            Min fråga blir egentligen just: När kan vi se den här utvärderingen?
            Det är nämligen farligt om vi lutar oss tillbaka och säger att
            vi har en lagstiftning på plats, som vi alltså införde den 1 januari
            2017, om vi inte är beredda att se över den nu när svensk sjöfart
            påtalar vissa brister i det hela. Jag ser det som en styrka att
            kunna säga att något innebär förändrade förutsättningar jämfört
            med när lagen togs i kraft. Vi måste kunna säga att vi kan titta
            vidare på det, och då behöver vi naturligtvis en uppföljning och
            en utvärdering.
          </note>
          <note>
            Jag tror som sagt inte att det behöver vara en trätofråga om
            vi gör en uppföljning eller inte, utan trätofrågan blir i så fall
            när vi ska göra den. Jag anser att det bör ske väldigt snart,
            för jag tycker att vi hela tiden måste vara på tårna så att svensk
            sjöfart ska kunna konkurrera med internationell sjöfart på rätt
            villkor.
          </note>
          <note type="speaker">
            Anf. 93 Finansminister MAGDALENA ANDERSSON (S):
          </note>
          <note>
            Fru talman! Anders Hansson har helt rätt. Jag befann mig uppenbarligen
            fortfarande i valåret 2018. Det var i och för sig trevligt då
            också, men det stämmer att systemet har varit på plats i drygt
            två år.
          </note>
          <note>
            Normalt sett brukar vi låta system vara på plats lite längre
            än så innan man gör en översyn, om det inte händer något väldigt
            dramatiskt. Jag skulle nog alltså förespråka att vi låter det
            går lite längre tid innan vi gör en sådan utvärdering – om det
            inte händer något stort i omvärlden, som sagt.
          </note>
          <note>
            Den kritik som nu finns från branschens sida är densamma som
            när man gjorde dessa avgränsningar, och det är ingen överraskning
            att branschen fortfarande har dessa synpunkter. De fanns där då
            också, och man gjorde olika avvägningar både vad gäller hur stora
            fartygen skulle vara och vad gäller hur stor andel som skulle
            vara i internationell trafik. Det var alltså med öppna ögon som
            riksdagen – moderater och socialdemokrater – fattade beslut om
            det system som vi har i dag, och om det inte händer något dramatiskt
            i omvärlden skulle jag nog ändå förespråka att man avvaktar lite
            innan man gör en förändring.
          </note>
          <note>
            Förändringar i omvärlden pekar dock också på det som inte är
            oproblematiskt inom den här branschen och andra branscher, nämligen
            att man riskerar att ha ett race to the bottom när det gäller
            skattenivåerna i olika branscher. Från svensk sida brukar vi inte
            vilja vara ledande i ett race to the bottom vad gäller skattenivåer
            och möjligheter att ta ut skatt, utan vi vill avvakta och se lite
            vad som händer i andra länder. Skatteintäkterna är nämligen centrala
            för att vi ska kunna finansiera förskolor, skolor, sjukvård, äldreboende,
            polis, försvar och mycket annat.
          </note>
          <note type="speaker">
            Anf. 94 ANDERS HANSSON (M):
          </note>
          <note>
            Fru talman! Tack för svaret, Magdalena Andersson!
          </note>
          <note>
            Jag håller med; som moderat är jag den förste att säga att vi
            inte ska ta ut mer skatt av medborgarna än absolut nödvändigt.
            Det är jag alltså helt med på.
          </note>
          <note>
            Det är naturligtvis viktigt att sjöfarten ges de förutsättningar
            den behöver, och här kommer det onekligen också in att man får
            titta på helheten. Vi har tonnageskatten, farledsavgifter och
            lotsavgifter, och vi har arbetsmiljö och frågor som rör till exempel
            beskattning av sjömän. Nu tog jag bara tonnageskatten för sig,
            men jag kan säkert diskutera även de andra frågorna med Magdalena
            Andersson. De hör nämligen ihop. Svensk sjöfart påverkas av väldigt
            många faktorer, och tonnageskatten är en av dem.
          </note>
          <note>
            Vi har samma mål: Vi vill se en levande och konkurrenskraftig
            svensk sjöfart, och vi vill att fler fartyg ska få svensk flagg.
            Det är inte så att vi ska ha ett race to the bottom, men samtidigt
            får vi inte vara så pass försiktiga och sitta så pass stilla i
            båten – för att ta till fartygsknep – att vi inte vågar göra förändringar
            när vi riskerar att rederier börjar tveka inför att flagga in
            skepp till Sverige.
          </note>
          <note>
            Nu har vi en positiv inflaggning på 15 fartyg – från 85 till
            100 – vilket är glädjande och något som jag tror att alla partier
            i Sveriges riksdag är glada för. Men vi måste se vad som kommer
            framgent, och jag tror att det är viktigt att vi ligger i framkant.
            Jag kommer att följa frågan vidare.
          </note>
          <note type="speaker">
            Anf. 95 Finansminister MAGDALENA ANDERSSON (S):
          </note>
          <note>
            Fru talman! Jag är glad att det i riksdagen finns ett brett stöd
            för att vi ska ha en stark svensk sjöfart. Det är viktigt för
            Sverige som exportnation att vi har en stark sjöfart. Det är även
            viktigt för att vi ska kunna nå våra klimatmål; det är ju mycket
            mer klimatsmart att transportera gods via sjöfarten än via till
            exempel lastbil. Här finns det alltså mycket som vi behöver arbeta
            med för att säkerställa att vi har en bra svensk sjöfart och att
            den har konkurrenskraftiga villkor internationellt.
          </note>
          <note>
            Sjöfarten är i dagsläget skattemässigt gynnad på en rad olika
            sätt jäm ­ fört med andra branscher, också för att den befinner
            sig i en hård inter ­ na ­ tionell konkurrens. Samtidigt är det
            viktigt att vi är vaksamma; vi vill inte att Sverige ska leda
            ett race to the bottom internationellt vad gäller att sänka skatter
            och på så sätt försvåra inte bara Sveriges utan också andra staters
            möjligheter att finansiera viktiga verksamheter som vi behöver
            finansiera tillsammans.
          </note>
          <note>
            Tack så mycket för interpellationen! Jag önskar en trevlig helg.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2018/19:191 om skatteregler för ideella
            verksamheter
          </note>
          <note type="speaker">
            Anf. 96 Finansminister MAGDALENA ANDERSSON (S):
          </note>
          <note>
            Fru talman! Hampus Hagman har frågat mig om regeringen avser
            att agera för att de förmånliga regler som i dag gäller för idrotten
            också ska gälla för andra ideella föreningar.
          </note>
          <note>
            De ideella organisationernas engagemang är en viktig del för
            möjligheten till friluftsliv. Ett led i arbetet med att nå målen
            för friluftspolitiken är därför att stärka friluftsorganisationerna.
            Även för andra allmännyttiga organisationer är det centralt att
            förutsättningarna för dessa verksamheter är goda.
          </note>
          <note>
            Friluftsorganisationerna bidrar till ökad motion, bättre folkhälsa
            och ökat välbefinnande. I likhet med andra ideella organisationer
            med allmännyttiga ändamål är de viktiga mötesplatser och kontaktytor
            för människor. Själva föreningsarbetet – att enskilda frivilligt
            och oftast mot låg eller ingen ersättning arbetar tillsammans
            för ett allmännyttigt ändamål – har dessutom i sig ett stort värde.
            Ideella insatser av det slaget är mycket positiva.
          </note>
          <note>
            En allmännyttig ideell förening med ändamål att främja idrott
            är undantagen från att betala arbetsgivaravgifter på ersättning
            till en idrottsutövare om ersättningen under året inte har uppgått
            till ett halvt prisbasbelopp. Detta undantag från att betala arbetsgivaravgifter
            är förenat med olika gränsdragningar. Gränsdragningarna hanteras
            genom rättstillämpningen. Om en utvidgning av undantaget skulle
            göras är det inte givet att alla frågor och den osäkerhet som
            handlar om vilka organisationer som omfattas eller vilka ersättningar
            som undantaget kan tillämpas på försvinner. Det kan i stället,
            vilket framstår som mycket sannolikt, uppstå nya gränsdragningar.
          </note>
          <note type="speaker">
            Anf. 97 HAMPUS HAGMAN (KD):
          </note>
          <note>
            Fru talman! I det civila samhället, i föreningslivet och i de
            ideella organisationerna läggs grunden för demokratin. Ibland
            kan det låta som att det som pågår i civilsamhället bara är en
            fritidsaktivitet – ett sidospår till allt som sker inom det offentliga
            eller i det privata – men föreningslivet är väldigt mycket viktigare
            än så.
          </note>
          <note>
            I föreningslivet lär vi oss att lyssna på andra. Vi lär oss medmänsklighet,
            och vi lär oss att kompromissa. Vi lär oss det som är grunderna
            för demokratin. Dessutom är det inte sällan så att en positiv
            förebild i en förening kan vara det som får unga människor att
            hamna på rätt bana i livet.
          </note>
          <note>
            Vi vet också att gemenskap i sig är positivt för människor. Ofrivillig
            ensamhet kostar samhället stora belopp varje år. Därför är civilsamhällets
            förutsättningar i allra högsta grad en fråga för riksdag och regering.
          </note>
          <note>
            Det är just förutsättningarna för civilsamhället som denna interpella
            ­ tion handlar om. Bakgrunden är att idrottsföreningar i dag har
            förmånliga skatteregler. Dessa innebär att föreningen inte behöver
            betala arbets ­ givar ­ avgifter för idrottsutövare, tränare eller
            tävlingsfunktionärer så länge er ­ sätt ­ ningen understiger ett
            halvt prisbasbelopp. Denna regel kallas ibland halva basbelopp
            - regeln .
          </note>
          <note>
            Detta undantag betyder väldigt mycket för idrotten. Det skapar
            förutsättningar för allt det goda som jag precis beskrev.
          </note>
          <note>
            Samma regelverk borde gälla för andra ideella organisationer.
            I min interpellation exemplifierade jag med organisationerna i
            Svenskt Friluftsliv, där skillnaden i regelverk förmodligen blir
            allra mest konstig.
          </note>
          <note>
            Dessa organisationer, som precis som idrotten samlar massvis
            av människor och som precis som idrotten bidrar till att vi rör
            på oss, till att vi får en gemenskap och till att vi lär oss demokratins
            grunder, får inte tillämpa de regler för arbetsgivaravgifter som
            idrottsorganisationer får tillämpa. Det är Skatteverkets tolkning
            av lagen.
          </note>
          <note>
            Här behöver lagen ändras. Det har Kristdemokraterna försökt att
            få till stånd genom motioner till riksdagen.
          </note>
          <note>
            Jag blev lite förundrad av finansministerns svar. Min fråga var
            om regeringen avser att agera för att de förmånliga regler som
            i dag gäller idrotten också ska gälla andra ideella organisationer.
            Om detta sa finansministern egentligen ingenting. Däremot svara
            de finansministern att det inte är givet att alla frågetecken
            försvinner om en utvidg ning av undantaget skulle göras.
          </note>
          <note>
            Ja g får väl fråga så här i stället: Ä r regeringen beredd att
            tillsätta en ut redning som kan titta på frågan och som kanske
            kan räta ut de f rågeteck ­ en som oroar regeringen om hur halva
            basbelopp- regeln kan utvecklas?
          </note>
          <note type="speaker">
            Anf. 98 Finansminister MAGDALENA ANDERSSON (S):
          </note>
          <note>
            Fru talman! Jag delar Hampus Hagmans bild av vilken roll den
            ideella sektorn spelar i det svenska samhället. Det är en mötesplats.
            Man träffar människor med olika bakgrund. Det är ett ställe där
            ungdomar får förebilder. Det är ett ställe där man samlas och
            träffas, ofta med ett gemensamt intresse och ett gemensamt mål.
            Det skapar en otrolig styrka i vårt samhälle.
          </note>
          <note>
            Det är många människor som lägger otroligt mycket tid på att
            lära våra ungdomar inte bara att idrotta, att vara ute i naturen,
            att utöva kultur eller andra saker utan också att vara en del
            av denna gemenskap och att fostras in i demokratiska organisationer.
            Det är otroligt viktigt att lära sig till exempel hur ett årsmöte
            fungerar eller att ta uppdrag som kassör eller sekreterare i en
            liten klubb. Det betyder mycket för den demokratiska skolningen.
          </note>
          <note>
            Med detta sagt finns det ju ett undantag just vad gäller idrottsutövning.
            Syftet med det tror jag inte framför allt är att förbättra den
            demokratiska skolningen utan att skattemässigt gynna idrottsutövande.
          </note>
          <note>
            Som med alla undantag i skattelagstiftningen blir det gränsdragningsproblem,
            och här finns det uppenbara gränsdragningsproblem. Till exempel
            har Friluftsfrämjandet i en dom fått rätt till denna reduktion;
            Livräddningssällskapet har däremot inte fått det.
          </note>
          <note>
            Efter att ha jobbat med skattefrågor under ganska många år vet
            jag att det blir gränsdragningsproblem varje gång man gör denna
            typ av undantag. Om man skulle flytta denna gräns och hitta någon
            lämplig formulering i lagstiftningen skulle man snabbt få ett
            nytt gränsdragningsproblem. Hur är det till exempel med dem som
            lajvar, utövar trädgårdsodling eller spelar schack? Hur är det
            med olika former av dataspelsföreningar? Då sitter man i stället
            med nya gränsdragningsproblem.
          </note>
          <note>
            Från mitt perspektiv är det viktigt att detta är en sektor som
            har goda villkor generellt. Det kan göras på många andra sätt
            än genom att utvidga ett skatteundantag. Till exempel fördubblade
            vi nästan anslagen till friluftsorganisationerna under den förra
            mandatperioden.
          </note>
          <note type="speaker">
            Anf. 99 HAMPUS HAGMAN (KD):
          </note>
          <note>
            Fru talman! Jag sa tidigare att jag blev lite förundrad över
            finansministerns svar. Det är uppenbart att vi delar väldigt mycket
            av synen på civilsamhället och på de ideella organisationerna.
            Även om huvudsyftet med idrotten kanske inte är att fostra oss
            i demokrati är detta en väldigt viktig bieffekt av ett engagemang
            i en idrottsförening.
          </note>
          <note>
            Min förundran har tyvärr inte lagt sig. Finansministern säger
            att det inte är givet att alla frågetecken försvinner om en utvidgning
            av undantaget skulle göras. Jag inbillar mig heller inte att en
            utvidgning inte skulle kunna leda till framtida gränsdragningsproblem.
            Det är nog få förändringar i något system som inte innebär någon
            form av gränsdragningsproblem.
          </note>
          <note>
            Det finns ett väldigt enkelt sätt att undvika gränsdragningsproblem,
            och det är att inte göra någonting alls. Då slipper man gränsdragningar.
            Och det verkar vara just att inte göra någonting alls, åtminstone
            åt skatteförutsättningarna, som är regeringens linje i den här
            frågan. Det är åtminst ­ one någon typ av svar.
          </note>
          <note>
            Det här bekymrar mig, och jag är faktiskt övertygad om att det
            också bekymrar de organisationer i föreningslivet som berörs.
            Inte minst är ju detta en skevhet som blir väldigt konstig gentemot
            många av Svenskt Friluftslivs organisationer, precis som finansministern
            var inne på och som jag också nämnde tidigare.
          </note>
          <note>
            Jag vill att samtliga ideella organisationer ska omfattas, men
            Svenskt Friluftslivs organisationer står ju precis som Riksidrottsförbundets
            organisationer för fysisk aktivitet. Det borde vara en förhållandevis
            enkel avgränsning att göra, om man nu vill avgränsa reglerna till
            att bara gälla vissa typer av ideella organisationer. Dessutom
            omfattades organisationerna i Svenskt Friluftsliv av halva basbelopp-regeln
            när den kom till på 90-talet. Då hanterades bidraget till dessa
            organisationer av Riksidrottsförbundet, men efter att politiken
            flyttat bort bidragsgivningen från Riksidrottsförbundet omfattas
            inte längre alla dessa organisationer av reglerna. I Svenskt Friluftslivs
            fall skulle det alltså i praktiken innebära en återställare till
            det gamla, mer förmånliga regelverket om de fick omfattas av undantaget.
          </note>
          <note>
            Jag vill vara konstruktiv, fru talman, och ser ju att ett steg
            i rätt riktning är bättre än inget steg alls. Om finansministern
            inte är beredd att titta på detta brett undrar jag ändå om hon
            skulle kunna tänka sig en mindre utvidgning, som åtminstone innebär
            att friluftslivsorganisationerna omfattas av detta undantag.
          </note>
          <note type="speaker">
            Anf. 100 Finansminister MAGDALENA ANDERSSON (S):
          </note>
          <note>
            Fru talman! Att stödja friluftsorganisationerna är ingenting
            som jag som finansminister har problem med över huvud taget. Däremot
            är jag inte säker på att just det här skatteundantaget är det
            allra bästa sättet att stödja organisationerna. Vi visade ju under
            förra mandatperioden vår stora vilja att göra det genom att nästan
            fördubbla anslagen till de här organisationerna. Men att just
            gå på det här undantaget var inte den väg som vi bedömde var det
            bästa sättet att stödja organisationerna på.
          </note>
          <note>
            Om man uppfattar att rättsläget är konstigt eller oklart finns
            det naturligtvis möjligheter att driva fram fler fall till rättslig
            prövning, eftersom det, precis som vi ju båda ser, här finns uppenbara
            gränsdragningsproblem.
          </note>
          <note>
            Något som är viktigt att ha med sig när det gäller det här undantaget
            är att om man inte betalar arbetsgivaravgifter får inte de som
            arbetar i de här organisationerna, till exempel domare som kan
            döma i många olika föreningar, de förmåner som kommer med att
            man betalar arbetsgivaravgifter, till exempel pensionspoäng. För
            enskilda individer, till exempel domare som dömer i väldigt många
            matcher, kan det handla om ganska stora belopp som de inte kommer
            att få någon pension för när det är dags att gå i pension. Det
            är också viktigt att ha med sig när man tittar på det här undantaget.
          </note>
          <note type="speaker">
            Anf. 101 HAMPUS HAGMAN (KD):
          </note>
          <note>
            Fru talman! Det är just därför som undantaget är begränsat till
            inkomster upp till ett halvt prisbasbelopp. Det är rätt små summor
            om året som det handlar om.
          </note>
          <note>
            Jag har i den här debatten försökt peka på föreningslivets och
            civilsamhällets stora bidrag till det svenska samhället. Det är
            ett bidrag som föreningslivet har stått för under mycket lång
            tid. Ända sedan 1800-talets nykterhetsrörelse, arbetarrörelse
            och frikyrka har det civila samhället bidragit till att göra Sverige
            till ett bättre, mer demokratiskt och medmänskligt land där vi
            lyssnar på, pratar och umgås med varandra.
          </note>
          <note>
            Jag är glad att finansministern verkar dela den bilden; det är
            jag övertygad om att hon gör. Men jag tycker ändå att det är problematiskt
            att finansministern inte vill se över de regelverk som så uppenbart
            missgynnar vissa typer av ideella organisationer och som slår
            så konstigt mot vissa typer av ideella organisationer när de dessutom
            i grunden har samma syfte, både att vi ska röra mer på oss och
            det större demokratiska syftet. Det ser jag som problematiskt,
            fru talman.
          </note>
          <note type="speaker">
            Anf. 102 Finansminister MAGDALENA ANDERSSON (S):
          </note>
          <note>
            Fru talman! Tack, Hampus Hagman, för interpellationen!
          </note>
          <note>
            Villkoren för våra ideella organisationer är en viktig fråga,
            och reger ­ ingen har på en lång rad olika sätt stöttat den ideella
            verksamheten i Sverige. Det handlar bland annat om ökade tillskott
            till friluftsverksamhet men också till idrottsrörelsen, där vi
            under förra mandatperioden gjorde stora tillskott.
          </note>
          <note>
            Att utöva verksamhet i ideella föreningar är någonting som är
            fostrande, skolande och roligt och skapar gemenskap och sammanhållning
            i samhället, precis det som gör Sverige till ett så fantastiskt
            land som det är.
          </note>
          <note>
            Sedan är jag inte säker på att just ett utvidgat undantag är
            det bästa sättet att stötta den här verksamheten. Men det finns
            många andra sätt som jag gärna vill stötta verksamheten på, vil
            ket jag också visade i praktisk politik under förra mandatperioden.
          </note>
          <note>
            Halva prisbasbeloppet gäller per förening, så domare som dömer
            i väldigt många olika matcher under en säsong kan komma upp i
            ganska betydande belopp som de inte får några pensionspoäng för.
            Det är klart att det kan bli problematiskt för en del individer.
          </note>
          <note>
            Det är som sagt viktigt att vi är många som står upp för den
            ideella sektorn, inte minst för friluftslivet. Jag är själv en
            stor friluftsentusiast och tillbringar all ledig tid antingen
            i kajaken, på skridskorna, på skidorna eller på vandringsleden.
            Det finns fantastiskt mycket svensk natur, så jag hoppas att så
            många som möjligt tar tillfället i akt att njuta av den. Dessutom
            är det ju gratis.
          </note>
          <note>
            Interpellationsdebatten var härmed avslutad.
          </note>
          <note>
            § 15 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 2 maj
          </note>
          <note>
            2018/19:216 Förebyggande åtgärder mot vattenbrist och torka
          </note>
          <note>
            av Alexandra Anstrell (M)
          </note>
          <note>
            till statsrådet Mikael Damberg (S)
          </note>
          <note>
            2018/19:217 Feministisk utrikespolitik och hbtq
          </note>
          <note>
            av Ludvig Aspling (SD)
          </note>
          <note>
            till utrikesminister Margot Wallström (S)
          </note>
          <note>
            2018/19:218 Rapporterna om flyget
          </note>
          <note>
            av Helena Lindahl (C)
          </note>
          <note>
            till infrastrukturminister Tomas Eneroth (S)
          </note>
          <note>
            2018/19:219 Förändring av EU:s statsstödsregler
          </note>
          <note>
            av Jens Holm (V)
          </note>
          <note>
            till statsrådet Hans Dahlgren (S)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 2 maj
          </note>
          <note>
            2018/19:599 Parisavtalet och handel med USA
          </note>
          <note>
            av Jens Holm (V)
          </note>
          <note>
            till statsrådet Ann Linde (S)
          </note>
          <note>
            2018/19:600 Nationell dag för att minnas seyfos offer
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2018/19:601 Religiös påverkan på utbildningen
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            2018/19:602 Försvarsmaktens arbete med säkerhetsprövningar
          </note>
          <note>
            av Markus Wiechel (SD)
          </note>
          <note>
            till försvarsminister Peter Hultqvist (S)
          </note>
          <note>
            2018/19:603 Nya regler för skytteverksamhet
          </note>
          <note>
            av Sten Bergheden (M)
          </note>
          <note>
            till statsrådet Mikael Damberg (S)
          </note>
          <note>
            2018/19:604 Indraget medborgarskap för grova brott
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 17 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 2 maj
          </note>
          <note>
            2018/19:550 Tillgång till gynekologisk vård
          </note>
          <note>
            av Anna Vikström (S)
          </note>
          <note>
            till socialminister Lena Hallengren (S)
          </note>
          <note>
            2018/19:548 Ökat kinesiskt industrispionage
          </note>
          <note>
            av Pål Jonson (M)
          </note>
          <note>
            till statsrådet Mikael Damberg (S)
          </note>
          <note>
            2018/19:552 Arbetsmiljön på Kumlaanstalten
          </note>
          <note>
            av Lotta Olsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:553 Leyla Güvens hungerstrejk
          </note>
          <note>
            av Håkan Svenneling (V)
          </note>
          <note>
            till utrikesminister Margot Wallström (S)
          </note>
          <note>
            2018/19:554 Medicintekniska produkter
          </note>
          <note>
            av Acko Ankarberg Johansson (KD)
          </note>
          <note>
            till socialminister Lena Hallengren (S)
          </note>
          <note>
            2018/19:555 Stämpelskatt
          </note>
          <note>
            av Mikael Larsson (C)
          </note>
          <note>
            till finansminister Magdalena Andersson (S)
          </note>
          <note>
            2018/19:549 Beslutet om svenskt deltagande i EU-stridsgrupp
          </note>
          <note>
            av Pål Jonson (M)
          </note>
          <note>
            till försvarsminister Peter Hultqvist (S)
          </note>
          <note>
            2018/19:557 Utrikesdepartementets utlämning av handlingar
          </note>
          <note>
            av Hans Wallmark (M)
          </note>
          <note>
            till utrikesminister Margot Wallström (S)
          </note>
          <note>
            2018/19:556 Oberoende utredning av Sveriges kampanj till FN:s
            säkerhetsråd
          </note>
          <note>
            av Hans Wallmark (M)
          </note>
          <note>
            till utrikesminister Margot Wallström (S)
          </note>
          <note>
            2018/19:558 Barnmorskor och läkare på ungdomsmottagningar
          </note>
          <note>
            av Dag Larsson (S)
          </note>
          <note>
            till socialminister Lena Hallengren (S)
          </note>
          <note>
            2018/19:559 Trygghet och studiero för elever
          </note>
          <note>
            av Johan Pehrson (L)
          </note>
          <note>
            till utbildningsminister Anna Ekström (S)
          </note>
          <note>
            2018/19:561 Utredning om grundlagsändring i fråga om deltagande
            i terroristorganisation
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:562 Skjutningar och sprängningar i gängkriminella miljöer
          </note>
          <note>
            av Johan Forssell (M)
          </note>
          <note>
            till statsrådet Mikael Damberg (S)
          </note>
          <note>
            2018/19:563 Mottagandet av barn som befinner sig i läger i Syrien
          </note>
          <note>
            av Maj Karlsson (V)
          </note>
          <note>
            till socialminister Lena Hallengren (S)
          </note>
          <note>
            2018/19:564 Förvarsplatser på Kumla
          </note>
          <note>
            av Lotta Olsson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:566 Barns och ungas psykiska hälsa
          </note>
          <note>
            av Hans Hoff (S)
          </note>
          <note>
            till utbildningsminister Anna Ekström (S)
          </note>
          <note>
            2018/19:569 IS-terrorister inför rätta i Irak
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            2018/19:567 Rätten till sterilisering
          </note>
          <note>
            av Elin Lundgren (S)
          </note>
          <note>
            till socialminister Lena Hallengren (S)
          </note>
          <note>
            2018/19:568 Bonus–malus
          </note>
          <note>
            av Rickard Nordin (C)
          </note>
          <note>
            till finansminister Magdalena Andersson (S)
          </note>
          <note>
            2018/19:571 Resurserna till Arbetsmiljöverket
          </note>
          <note>
            av Magnus Persson (SD)
          </note>
          <note>
            till arbetsmarknadsminister Ylva Johansson (S)
          </note>
          <note>
            2018/19:570 Jakt med löshund som kulturarv
          </note>
          <note>
            av Magnus Persson (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            2018/19:572 Folkmordet i dåvarande Ottomanska riket
          </note>
          <note>
            av Håkan Svenneling (V)
          </note>
          <note>
            till utrikesminister Margot Wallström (S)
          </note>
          <note>
            2018/19:575 Upprättelse efter folkmordet mot armenier
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            § 18 Kammaren åtskildes kl. 12.47.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 9 anf.
            61 (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Aktuell debatt om Arbetsförmedlingens organisationsförändring
          </note>
          <note>
            Anf. 1 ALI ESBATI (V)
          </note>
          <note>
            Anf. 2 Arbetsmarknadsminister YLVA JOHANSSON (S)
          </note>
          <note>
            Anf. 3 MATS GREEN (M)
          </note>
          <note>
            Anf. 4 ALEXANDER CHRISTIANSSON (SD)
          </note>
          <note>
            Anf. 5 MARTIN ÅDAHL (C)
          </note>
          <note>
            Anf. 6 ALI ESBATI (V)
          </note>
          <note>
            Anf. 7 SOFIA DAMM (KD)
          </note>
          <note>
            Anf. 8 GULAN AVCI (L)
          </note>
          <note>
            Anf. 9 LEILA ALI-ELMI (MP)
          </note>
          <note>
            Anf. 10 Arbetsmarknadsminister YLVA JOHANSSON (S)
          </note>
          <note>
            Anf. 11 MATS GREEN (M) replik
          </note>
          <note>
            Anf. 12 Arbetsmarknadsminister YLVA JOHANSSON (S) replik
          </note>
          <note>
            Anf. 13 MATS GREEN (M) replik
          </note>
          <note>
            Anf. 14 Arbetsmarknadsminister YLVA JOHANSSON (S) replik
          </note>
          <note>
            Anf. 15 ALI ESBATI (V) replik
          </note>
          <note>
            Anf. 16 Arbetsmarknadsminister YLVA JOHANSSON (S) replik
          </note>
          <note>
            Anf. 17 ALI ESBATI (V) replik
          </note>
          <note>
            Anf. 18 Arbetsmarknadsminister YLVA JOHANSSON (S) replik
          </note>
          <note>
            Anf. 19 SOFIA DAMM (KD) replik
          </note>
          <note>
            Anf. 20 Arbetsmarknadsminister YLVA JOHANSSON (S) replik
          </note>
          <note>
            Anf. 21 SOFIA DAMM (KD) replik
          </note>
          <note>
            Anf. 22 Arbetsmarknadsminister YLVA JOHANSSON (S) replik
          </note>
          <note>
            Anf. 23 MATS GREEN (M)
          </note>
          <note>
            Anf. 24 ALI ESBATI (V) replik
          </note>
          <note>
            Anf. 25 MATS GREEN (M) replik
          </note>
          <note>
            Anf. 26 ALI ESBATI (V) replik
          </note>
          <note>
            Anf. 27 MATS GREEN (M) replik
          </note>
          <note>
            Anf. 28 ALEXANDER CHRISTIANSSON (SD)
          </note>
          <note>
            Anf. 29 MARTIN ÅDAHL (C)
          </note>
          <note>
            Anf. 30 ALI ESBATI (V) replik
          </note>
          <note>
            Anf. 31 MARTIN ÅDAHL (C) replik
          </note>
          <note>
            Anf. 32 ALI ESBATI (V) replik
          </note>
          <note>
            Anf. 33 MARTIN ÅDAHL (C) replik
          </note>
          <note>
            Anf. 34 ALI ESBATI (V)
          </note>
          <note>
            Anf. 35 MARTIN ÅDAHL (C) replik
          </note>
          <note>
            Anf. 36 ALI ESBATI (V) replik
          </note>
          <note>
            Anf. 37 MARTIN ÅDAHL (C) replik
          </note>
          <note>
            Anf. 38 ALI ESBATI (V) replik
          </note>
          <note>
            Anf. 39 SOFIA DAMM (KD)
          </note>
          <note>
            Anf. 40 ALI ESBATI (V) replik
          </note>
          <note>
            Anf. 41 SOFIA DAMM (KD) replik
          </note>
          <note>
            Anf. 42 ALI ESBATI (V) replik
          </note>
          <note>
            Anf. 43 SOFIA DAMM (KD) replik
          </note>
          <note>
            Anf. 44 GULAN AVCI (L)
          </note>
          <note>
            Anf. 45 LEILA ALI-ELMI (MP)
          </note>
          <note>
            Anf. 46 Arbetsmarknadsminister YLVA JOHANSSON (S)
          </note>
          <note>
            § 2 Justering av protokoll
          </note>
          <note>
            § 3 Meddelande om aktuell debatt med anledning av Klimatpolitiska
            rådets rapport
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Anmälan om granskningsrapport
          </note>
          <note>
            § 6 Ärenden för hänvisning till utskott
          </note>
          <note>
            § 7 Svar på interpellation 2018/19:193 om Sveriges förhållningssätt
            till EU:s gemensamma säkerhets- och försvarspolitik
          </note>
          <note>
            Anf. 47 Försvarsminister PETER HULTQVIST (S)
          </note>
          <note>
            Anf. 48 PÅL JONSON (M)
          </note>
          <note>
            Anf. 49 Försvarsminister PETER HULTQVIST (S)
          </note>
          <note>
            Anf. 50 PÅL JONSON (M)
          </note>
          <note>
            Anf. 51 Försvarsminister PETER HULTQVIST (S)
          </note>
          <note>
            Anf. 52 PÅL JONSON (M)
          </note>
          <note>
            Anf. 53 Försvarsminister PETER HULTQVIST (S)
          </note>
          <note>
            § 8 Svar på interpellation 2018/19:164 om obligatorisk medling
            vid separation
          </note>
          <note>
            Anf. 54 Justitie- och migrationsminister MORGAN JOHANSSON (S)
          </note>
          <note>
            Anf. 55 ANGELICA LUNDBERG (SD)
          </note>
          <note>
            Anf. 56 Justitie- och migrationsminister MORGAN JOHANSSON (S)
          </note>
          <note>
            Anf. 57 ANGELICA LUNDBERG (SD)
          </note>
          <note>
            Anf. 58 Justitie- och migrationsminister MORGAN JOHANSSON (S)
          </note>
          <note>
            Anf. 59 ANGELICA LUNDBERG (SD)
          </note>
          <note>
            Anf. 60 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2018/19:195 om yrken som omfattas
            av blåljusutredningen
          </note>
          <note>
            Anf. 61 Justitie- och migrationsminister MORGAN JOHANSSON (S)
          </note>
          <note>
            Anf. 62 KATJA NYBERG (SD)
          </note>
          <note>
            Anf. 63 Justitie- och migrationsminister MORGAN JOHANSSON (S)
          </note>
          <note>
            Anf. 64 KATJA NYBERG (SD)
          </note>
          <note>
            Anf. 65 Justitie- och migrationsminister MORGAN JOHANSSON (S)
          </note>
          <note>
            Anf. 66 KATJA NYBERG (SD)
          </note>
          <note>
            Anf. 67 Justitie- och migrationsminister MORGAN JOHANSSON (S)
          </note>
          <note>
            § 10 Svar på interpellation 2018/19:199 om behovet av en långsiktig
            migrationspolitik
          </note>
          <note>
            Anf. 68 Justitie- och migrationsminister MORGAN JOHANSSON (S)
          </note>
          <note>
            Anf. 69 MARIA MALMER STENERGARD (M)
          </note>
          <note>
            Anf. 70 Justitie- och migrationsminister MORGAN JOHANSSON (S)
          </note>
          <note>
            Anf. 71 MARIA MALMER STENERGARD (M)
          </note>
          <note>
            Anf. 72 Justitie- och migrationsminister MORGAN JOHANSSON (S)
          </note>
          <note>
            Anf. 73 MARIA MALMER STENERGARD (M)
          </note>
          <note>
            Anf. 74 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2018/19:200 om konsekvenserna av
            gymnasielagen
          </note>
          <note>
            Anf. 75 Justitie- och migrationsminister MORGAN JOHANSSON (S)
          </note>
          <note>
            Anf. 76 MARIA MALMER STENERGARD (M)
          </note>
          <note>
            Anf. 77 Justitie- och migrationsminister MORGAN JOHANSSON (S)
          </note>
          <note>
            Anf. 78 MARIA MALMER STENERGARD (M)
          </note>
          <note>
            Anf. 79 Justitie- och migrationsminister MORGAN JOHANSSON (S)
          </note>
          <note>
            Anf. 80 MARIA MALMER STENERGARD (M)
          </note>
          <note>
            Anf. 81 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2018/19:201 om kompetensutvisningar
          </note>
          <note>
            Anf. 82 Justitie- och migrationsminister MORGAN JOHANSSON (S)
          </note>
          <note>
            Anf. 83 MARIA MALMER STENERGARD (M)
          </note>
          <note>
            Anf. 84 Justitie- och migrationsminister MORGAN JOHANSSON (S)
          </note>
          <note>
            Anf. 85 MARIA MALMER STENERGARD (M)
          </note>
          <note>
            Anf. 86 Justitie- och migrationsminister MORGAN JOHANSSON (S)
          </note>
          <note>
            Anf. 87 MARIA MALMER STENERGARD (M)
          </note>
          <note>
            Anf. 88 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2018/19:180 om tonnageskatten
          </note>
          <note>
            Anf. 89 Finansminister MAGDALENA ANDERSSON (S)
          </note>
          <note>
            Anf. 90 ANDERS HANSSON (M)
          </note>
          <note>
            Anf. 91 Finansminister MAGDALENA ANDERSSON (S)
          </note>
          <note>
            Anf. 92 ANDERS HANSSON (M)
          </note>
          <note>
            Anf. 93 Finansminister MAGDALENA ANDERSSON (S)
          </note>
          <note>
            Anf. 94 ANDERS HANSSON (M)
          </note>
          <note>
            Anf. 95 Finansminister MAGDALENA ANDERSSON (S)
          </note>
          <note>
            § 14 Svar på interpellation 2018/19:191 om skatteregler för ideella
            verksamheter
          </note>
          <note>
            Anf. 96 Finansminister MAGDALENA ANDERSSON (S)
          </note>
          <note>
            Anf. 97 HAMPUS HAGMAN (KD)
          </note>
          <note>
            Anf. 98 Finansminister MAGDALENA ANDERSSON (S)
          </note>
          <note>
            Anf. 99 HAMPUS HAGMAN (KD)
          </note>
          <note>
            Anf. 100 Finansminister MAGDALENA ANDERSSON (S)
          </note>
          <note>
            Anf. 101 HAMPUS HAGMAN (KD)
          </note>
          <note>
            Anf. 102 Finansminister MAGDALENA ANDERSSON (S)
          </note>
          <note>
            § 15 Anmälan om interpellationer
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Anmälan om skriftliga svar på frågor
          </note>
          <note>
            § 18 Kammaren åtskildes kl. 12.47.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
